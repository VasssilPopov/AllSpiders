{"url": "https://www.24chasa.bg/novini/article/6748012", "text": "В Бургас хората са много по-доволни от работата си, отколкото столичани, но жителите на София по-лесно си намират работа. Това показва изследване на Евростат, което е анкетирало жителите на европейски градове. 25% от жителите на морския град посочват, че са много доволни от своята работа срещу 22% от столичаните. Оптимистите и песимистите по отношение на намирането на работа в София са поравно - 18%. 24% от бургазлиите определят намирането на работа като трудно, срещу едва 10%, посочващи, че това е лесно начинание. Хората в датския град Олборг са най-задоволени от работата си, сочат данните на Евростат. 58% от жителите на града посочват, че са много доволни от своята работа, а едва 4% се определят като напълно незадоволени от нея. 13% от жителите на този северен град казват, че е лесно да се намери работа, а 9% определят това като много трудно. На второ място в класацията е австрийският град Грац. 57% от жителите му се определят като много доволни от това, с което се занимават, срещу едва 2% напълно недоволни. В Грац обаче да се намери работа, изглежда, не е лесно, защото само 5% от анкетираните посочват, че е лесно. В топ 3 на градовете, в които хората се чувстват задоволени от професионалната си реализация, е също Копенхаген с 54% удовлетворени служители и само 5% недоволни. 16% от анкетираните определят намирането на работа в датската столица като лесно, а 10% - като много трудно. Цюрих и Рейкявик си делят четвъртото място с 49%, които се определят като много доволни. Определящи се като напълно незадоволени в професионален план там са едва 3% от анкетираните и на двете места. 12% от жителите на Рейкявик посочват, че намирането на работа е лесно, а в Цюрих - 9%. В Хелзинки 48% са много доволни от работата си, срещу 3% незадоволени. Жителите на града, които определят намирането на работа за трудно начинание, са 13%, а почти толкова са и оптимистите - 12%. Във Виена много доволни от професионалната си реализация са 45%, срещу 6% недоволни. В австрийската столица обаче песимистите за намиране на работа водят по отношение на оптимистите - 9 срещу 7%. Положителен отговор на въпроса “Доволен ли сте от работата си?” са дали 43% от хората, които живеят в Женева, а с “не” са отговорили само 6%. 22% от хората там са на мнение, че намирането на работа там е трудно, а само 3% са оптимистите 41% от жителите на Люксембург и Стокхолм се определят като доволни от професионалния си живот. 5% са незадоволените в Люксембург, срещу 3% в Стокхолм. 15% определят намирането на работа в Люксембург като трудно, срещу 10% оптимистични отговори. В Стокхолм 13% са песимистично настроените към намирането на работа, а 19% са оптимистите. В румънския град Клуж-Напока е най-лесно да се намери работа, сочи статистиката. 26% от анкетираните са положително настроени, а само 6% посочват, че е трудно. Следващите места, в които хората лесно откриват работа, са Прага с 24% и Анталия с 22%. В турския град положителните и отрицателните мнения са равен брой - по 22%. Следващият град по тези критерии е Осло с 20%, следван от Мюнхен и Стокхолм. София е на 7-о място по този критерий с 18%. Българската столица е с равни проценти като Лондон по оптимисти за намиране на работа. В топ 10 за лесно намиране на работа са също Истанбул и Анкара. Най-трудно е да си намериш работа в Палермо, поне според 73% от анкетираните. Неапол заема второто място отзад напред - там 70% от хората твърдят, че трудно се намира работа срещу само 1% оптимисти. В топ 5 на дестинациите, където трудно се намира работа, влизат и Атина, Малага и Мадрид. Най-недоволни от работата си са хората, които работят в турския град Диарбекир - 22%. Второ и трето място заемат Атина и Малага с по 21% недоволни от професионалната си реализация.", "date": "2018.03.05", "title": "В Бургас  по-доволни от работата  си от столичани, но в София по-лесно си намират"}
{"url": "https://www.24chasa.bg/novini/article/6747975", "text": "Холандското правителство съобщи, че ще назначи Стеф Блок за нов външен министър на страната, след като старият Халбе Зийлстра подаде оставка миналия месец, след като призна, че е лъгал за срещата си с президента на Русия Владимир Путин, предава Ройтерс, цитирана от \"Фокус\".  Блок, който преди съобщаваше, че иска да напусне политиката, след като бе министър на правосъдието в предишното правителство, е член на управляващата „Народна партия“ на министър-председателя Марк Рюте. Блок няма опит във външната политика. Зийлстра подаде оставка на 13 февруари, след като призна, че си е измислил история, че лично е чул как Путин начертава планове за териториално разширение по време на частна среща край Москва.", "date": "2018.03.05", "title": "Стеф Блок е новият външен министър на Холандия"}
{"url": "https://www.24chasa.bg/novini/article/6747828", "text": "Пловдивчанинът д-р Иван Димитров не може да носи наказателна отговорност, ако е действал в състояние на неизбежна отбрана. Тогава деянието не е обществено опасно. Това обаче зависи от събраните доказателсва, коментира пред \"24 часа\" доц. Евдокия Кемалова, преподавател по наказателно право в Пловдивския университет и с 41-годишен стаж като съдия. Гледала е много знакови дела, сред които \"Белнейски\". Доживотната присъда, която даде на Лазар Колев, беше потвърдена от ВКС. Кемалова припомни, че според Конституционния съд няма превишаване пределите на неизбежната отбрана, ако посегателството е извършено чрез проникване с насилие или взлом в жилището. За да има неизбежна отбрана е нужно непосредствено нападение, което да не е приключило и атакуваният да се е защитавал срещу него. \"Ако обаче Жоро Джевизов е застрелян в гръб, тогава не може да се говори за неизбежна отбрана от страна на лекаря, защото нападението е приключило. Може да се постави въпросът, че медикът е действал в състояние на физиологичен афект. Тогава са предвидени по-леки санкции в състава на чл. 118 от НК\", коментира известната юристка с богат съдебен опит. Тя изрично уточни, че не е запозната с конкретните факти. \"Може би се чакат експертизите, за да се види къде точно е прострелян нападателят и ще се даде отговор дали пък не става въпрос за превишаване пределите на неизбежната отбрана - престъпление по чл. 119 от НК. Възможно е да се касае и за задържане на престъпник, когато са изпълнени изискванията на чл. 12 А от НК\", добави Кемалова. Категорична е, че докато не са известни фактите и обстоятелствата по делото, това са възможни хипотези. Прокуратурата ще прецени дали да повдигне или не обвинение на д-р Иван Димитров. И съобразно тях да вземе мярка за неотклонение или да поиска от съда задържане под стража, респективно домашен арест. \"Ако лекарят е бил ранен, той има право да се защитава. Неизбежната отбрана е не само задължение, но и право. Тогава пострадалият може да отговори със сила по-голяма от тази, която е била насочена спрямо него\", обясни юристката. Според нея превишаването на неизбежната отбрана зависи от силата, мястото и интензитета на ударите при защитата. \"За да влезеш с нож посреднощ в нечий дом, това е опасно място. И тогава нападнатият има право да приложи по-голяма сила спрямо \"посетителя\". Законодателят казва, че защитата трябва явно, а това означава очевадно, да не съответства на нападението. Много е важно да не би когато крадецът е бягал, лекарят да го е прострелял в гръб. Не е известен моментът кога медикът е бил наранен. Трябва да се установи дали точно тогава той е държал пистолет в ръката\", смята доц. Кемалова. Убедена е, че ако крадецът е нападнал с нож и е ранил лекаря, д-р Димитров е бил в чисто състояние на неизбежна отбрана. \"Тогава не може да се говори за престъпление. Ако обаче го е прострелял в гръб, когато е бягал, е друго\", разсъждава тя. Вариантите според нея може да са няколко. Или е налице чиста неизбежна отбрана, защото нападателят е влязал въоръжен в жилището да извършва кражба или грабеж, или има превишаване на пределите на неизбежната отбрана от страна на лекаря. Или пък може да се тълкува, че медикът го е прострелял в състояние на афект. \"А има и още един вариант - Димитров да е действал при неизбежна отбрана, когато има уплаха или смущение. Тогава деянието пак е ненаказуемо\", разсъждава Кемалова. Това обаче се установява с психологическа експертиза, тоест, че извършителят е предизвикан от така наречения пострадал нападател. А възможно е и да бъде и умишлено убийство по член 115 от НК. Всичко зависи от събраните по делото доказателства и извършените процесуално-следствени действия и назначени експертизи.", "date": "2018.03.05", "title": "Доц. Евдокия Кемалова: Няма престъпление, ако докторът е действал при неизбежна отбрана"}
{"url": "https://www.24chasa.bg/novini/article/6748116", "text": "Президентът на САЩ Доналд Тръмп потвърди, че Канада и Мексико ще бъдат засегнати от неговите планирани вносни мита върху стоманата и алуминия, пише New York Times. Тръмп потвърди, че не е доволен от търговския дефицит с Мексико и Канада. Той заяви, че митата върху металите ще бъдат премахнати, докато не бъде сключено „ново и справедливо“ споразумение за свободна търговия на мястото на съществуващото Северноамериканско споразумение за свободна търговия (НАФТА), което президентът от дълго време критикува, информира \"Фокус\". Същевременно той призова Канада „да се държи по-добре с американските фермери“, а Мексико „да направи повече“ по въпроса за спирането на наркотиците, пристигащи в САЩ.", "date": "2018.03.05", "title": "Тръмп ще наложи мита върху Канада и Мексико, ако условията на НАФТА не бъдат предоговорени"}
{"url": "https://www.24chasa.bg/novini/article/6748131", "text": "Лидерът на италианската Демократическа партия (ДП) Матео Ренци обяви тази вечер, че подава оставка след нейното поражение на произведените вчера в страната парламентарни избори, предадоха Ройтерс и Франс прес, цитирани от БТА. ДП загуби недвусмислено изборите и \"е очевидно при тези условия, че аз напускам ръководството на партията\", каза Ренци, цитиран от Франс прес. Бившият италиански премиер уточни, че няма да се кандидатира на следващия конгрес на левоцентристката формация. ДП не бива да влиза в следизборни споразумения с \"екстремистки партии\", призова 43-годишният Ренци. Той подчерта, че левоцентристката формация ще е в опозиция на следващото правителство, предаде Ройтерс. В случай че ДП остане в опозиция, това на практика прави невъзможно съставянето на управляваща коалиция без участието на популисткото Движение \"Пет звезди\" и на крайнодесни формации.", "date": "2018.03.05", "title": "Матео Ренци подаде оставка"}
{"url": "https://www.24chasa.bg/novini/article/6748140", "text": "Руският външен министър Сергей Лавров заяви, че Русия има свидетелства, че западните страни, преди всичко САЩ, искат да запазят в Сирия терористичната организация „Джебхат ан Нусра“, за да сменят режима в Дамаск, предава РИА Новости, цитирана от \"Фокус\". „Имаме все повече свидетелства, че нашите западни партньори, преди всичко САЩ, биха желали „Джебхат ан Нусра, която сега сменя своето име, но не и същността си, да бъде изведена изпод ударите на спаси в случай на завръщане към плановете, според които режимът в Дамаск ще бъде свален“, заяви Лавров по време на пресконференция.", "date": "2018.03.05", "title": "Лавров подозира Запада, че се опитва да запази \"Джебхат ан Нусра\", за да свали Асад"}
{"url": "https://www.24chasa.bg/novini/article/6747952", "text": "Прочутият автокрадец Иван Янински-Шумахера е летял със 170 км/ч с черно ауди без номера, след като полицейски коли тръгнали да го преследват за взривения банкомат в столичния кв. “Илиянци”. Това стана ясно в Софийския градски съд. В неделя прокурор Виктор Тарчев поиска постоянен арест за Шумахера и тримата му приближени, обвинени за взривеното устройство на 2 март на бул. “Рожен” 36 в София. Според разследването мъжете задигнали близо 12 хил. лв. В стремежа си да съберат всички банкноти те отмъкнали и пакети със семена от цветарския магазин в съседство на взривения банкомат. Мъжете, които имат тлъсти кримидосиета, бяха оковани с белезници след гонка с полицията от София до Ихтиман. В аудито освен Шумахера се возели и Юлиян Ценев-Байката, Росен Цветков-Ръкспина, Пламен Попов. Колата била открадната в Пазарджик. “Не сме виновни! Натопени сме”, оправдаха се в един глас четиримата. Съдия Ралица Манолова обаче не им повярва и ги задържа за постоянно, като се позова на събраните доказателства. Част от отмъкнатите пари били намерени разпръснати под една от предните седалки на аудито. Други - в черен сак на мястото, където Шумахера и компания били задържани от полицаите в Ихтиман. В сака имало и автомат “Калашников” и пистолет.", "date": "2018.03.05", "title": "Шумахера летял със 170 км/ч с ауди при гонка с полицаи"}
{"url": "https://www.24chasa.bg/novini/article/6748179", "text": "Временно е ограничено движението по път I-1 Враца – Ботевград в участъка Мездра – Ребърково поради срутена скална маса на пътното платно. Това съобщиха от пресцентъра на Агенция \"Пътна инфраструктура\". Шофьорите изчакват на място.                                                                                                                                                                                                                                                                                                                       ", "date": "2018.03.05", "title": "Временно е ограничено движението по пътя Враца – Ботевград заради срутване на скална маса"}
{"url": "https://www.24chasa.bg/novini/article/6747941", "text": "Евроскептичното движение “5 звезди” получи най-много гласове на парламентарните избори в Италия в неделя, след като спечели над 32,5% от вота. Те обаче не са му достатъчни за абсолютно мнозинство, така както не са достатъчни и близо 37%, които събра дясноцентристката коалиция. За лявоцентристката коалиция гласуваха 23% - като истински крах се смята представянето на Демократическата партия в нея (18,9%) на бившия премиер Матео Ренци. Въпреки че първенството на дясноцентристката коалиция се очакваше, изненада се оказа фактът, че Лигата на Матео Салвини получи повече гласове (17,6%) от съюзника си “Форца Италия” (14%) на Силвио Берлускони. Според предварително споразумение лидерът на партия с най-много гласове в коалицията ще бъде кандидат за премиер – в случая това е самият Салвини. Кандидатът на Берлускони беше председателят на Европарламента Антонио Таяни. Движението “5 звезди” на 31-годишния неаполитанец Луиджи ди Майо, поел щафетата от основателя комик Бепе Грило, триумфира в бедната Южна Италия. Дясноцентристките сили доминират в богатия Север, докато Демократическата партия запази първенство само в родната област Тоскана на Ренци, както и в северната Трентино. Както се очакваше, Италия след изборите излиза разделена на три части. Движението “5 звезди” подобри резултата си от предишните избори. Същото направи и Лигата на Салвини, която доближи 18%, след като на предишните избори имаше 4%. Салвини обаче обяви, че няма да подкрепи правителство на “5 звезди”. “Дясноцентристките сили победиха и могат да управляват. Лигата победи в коалицията и ще остане начело в нея.” Салвини потвърди позицията си, че еврото е “грешен избор” и че лигата ще работи за промяна на споразуменията в ЕС, довели до въвеждането му. Работилият в миналото като стюард по стадионите Луиджи ди Майо коментира резултатите от изборите като триумф за “5 звезди” и като начало на Трета република – тази на гражданите. “Отворени сме към диалог с останалите политически сили”, каза лидерът на движението и кандидат за премиер. Той се опита да успокои с посланието си италианските граждани, пазарите и инвеститорите. Ди Майо определи резултатите от изборите като постидеологически, отиващи отвъд схемите дясно-ляво, и свързани с неразрешените проблеми на нацията. “Гражданите гласуваха програмата, която искаме да реализираме – тя е свързана с бедността, орязването на данъците, имиграцията. Италианците чакат тези неща от 30 г.” Поздравления към “5 звезди” отправи и бившият лидер на британската Партия на независимостта Найджъл Фараж. “Това е мощен възход на евроскептичните партии. Грешната миграционна политика на ЕС предизвиква силно възмущение и ще бележи неговия край”, коментира Фараж. Новоизбраният парламент ще се събере на 23 март. Като се има предвид, че никоя от трите политически сили не разполага с 40 %, е ясно, че решаваща за излизане от ситуацията ще е ролята на държавния глава Серджо Матарела. Едва в края на месеца ще започне процесът по сформирането на евентуално правителство - тогава стартират консултациите при президента. Ако не се стигне до споразумение, възможен вариант е правителство на националното единство или такова, което да доведе до изработването на нов избирателен закон. Еврокомисията не коментира засега резултатите от вота, защото не са окончателни, но чрез говорителя на Жан-Клод Юнкер даде да се разбере, че се надява президентът Матарела да улесни формирането на стабилно правителство.", "date": "2018.03.05", "title": "Популисти взеха властта в Италия (обзор)"}
{"url": "https://www.24chasa.bg/novini/article/6747806", "text": "Западните Балкани са „регион, който географски е част от Европа и може да влезе колективно в Европейския съюз“, заяви Върховният представител на Европейския съюз по въпросите на външните работи и политиката на сигурност Федерика Могерини, цитирана от белградското радио Б – 92. Ръководителят на европейската дипломация написа това в своя персонален блог, „след седмица, прекарана в Брюксел в работа над кризите в Близкия Изток и най-вече в Сирия и Западните Балкани“, както отбеляза самата тя, цитирана от \"Фокус\". Според Могерини, тя е говорила с „всичките шест балкански партньори“ в София, България. „През следващите месеци те имат – и ние имаме – уникален прозорец на възможност да сложим край на европейското разделение и да обединим нашия континент“, гласи още материала на първия европейски дипломат.", "date": "2018.03.05", "title": "Могерини: Западните Балкани може да станат част от ЕС колективно"}
{"url": "https://www.24chasa.bg/novini/article/6747812", "text": "Затворен за движение на автомобили е бул. \"Витоша\" от кръстовището с бул. \"Александър Стамболийски\" до Съдебната палата заради протест в защита на д-р Иван Димитров, задържан за убийството на 38-годишен циганин от Пловдив, предаде \"Фокус\". Началото на протеста е обявено за 16.00 часа. Градският транспорт се движи нормално. В района има засилено полицейско присъствие.", "date": "2018.03.05", "title": "Протест в защита на д-р Димитров блокира движението до Съдебната палата в София"}
{"url": "https://www.24chasa.bg/novini/article/6747814", "text": "Всеки ден ще се събираме на площад \"Съединение\" в Пловдив от 17,30 часа, докато доктор Иван Димитров не бъде освободен и оневинен. Това се зарехока протестиращите пловдивчани, които днес тръгнаха на поход от Второ РУ до сградата на прокуратурата. Километричното им шествие буквално блокира възловия булевард \"Шести септември\". Със знамена, плакати, викове, скандирания и вувузели те преминаха разстоянието от 1 километър. Полицаи охраняваха проявата. Сред присъстващите бе депутатът от \"Атака\" Павел Шопов, който настоя президентът да помилва и награди д-р Димитров. Таксиметрови шофьори посрещнаха колоната с надути клаксони. Те излязоха от колите си и приветстваха протестиращите. От своя страна многолюдното шествие им ръкопляска. Множеството поиска среща с дежурен прокурор. Цивилният охранител на сградата им обясни, че дежурният обвинител в почивния ден е вкъщи на повикване. Един от организаторите - Иван Иванов, се опита по телефона да се свърже с прокурор, но не успя. На камък удари и депутатът Павел Шопов. След като никой не дойде при митингуващите, те си разотидоха и се зарекоха да се събират всеки ден, докато исканията им не бъдат удовлетворени.", "date": "2018.03.05", "title": "Пловдивчани: Митинги до дупка (Снимки)"}
{"url": "https://www.24chasa.bg/novini/article/6747818", "text": "След като президентът на Турция Реджеп Таийп Ердоган заяви, че в ексклузивната икономическа зона ЕИЗ на Кипър не може да се прави нищо без позволението на Анкара, неговият главен съветник Игит Бюлут направи още едно предизвикателно изказване към Гърция, пише електронното издание на гръцкия вестник Protothema. „Искат да изпробват решимостта ни? Ние каним Гърция да отиде на (островите) Имия. В случай, че нещо подобно се случи, ние ще ги защитаваме до смърт. Ще направим това веднага щом нашият лидер, президентът Ердоган, ни нареди“, заяви Бюлут в интервю пред турската държавна телевизия TRT, цитиран от \"Фокус\". Това не е първият случай, в който главният съветник на Ердоган предизвиква Гърция с изказвания за Имия, припомня Protothema. Преди един месец той отправи директни заплахи към гръцкия премиер и министрите от правителството му. По време на телевизионно шоу той заплаши, че „Атина ще усети гнева на Търция по-силно и от Африн. Ще счупим ръцете и краката на служебните лица, премиера или всеки министър, който посмее да стъпи на Имия“.", "date": "2018.03.05", "title": "Съветник на Ердоган към гърците: Елате на островите Имия, ние ще ги защитаваме до смърт"}
{"url": "https://www.24chasa.bg/novini/article/6747834", "text": "Гражданин на Бангладеш се съблече гол и нападна стюардеса по време на полет от Малайзия. Той е бил арестуван, съобщиха от авиопревозвач, цитирани от АФП и  Мъжът бил студент в малайзийски университет. Първоначално се съгласил да се облече след настояване на бордния персонал, но след това се опитал да прегърне стюардеса и други членове на бордния персонал. Когато не получил взаимност, станал агресивен и нападнал стюардесата. Бордният персонал и пътници успели да обуздаят нападателя и му вързали ръцете с част от дреха. При пристигане на самолета в столицата на Бангладеш Дака вързаният пасажер бил арестуван.", "date": "2018.03.05", "title": "Пътник се съблече гол в самолет и нападна стюардеса"}
{"url": "https://www.24chasa.bg/novini/article/6747845", "text": "Броят на жертвите на грипа този сезон в Румъния нарасна на 79 души, след като бяха потвърдени нови шест смъртни случая, съобщи агенция Медиафакс, като се позова на Националния център за наблюдение и контрол на заразните болести. Последните шест жертви на грипа са на възраст между 46 и 70 години, като всички те не са били ваксинирани, предава БТА. Националният институт за обществено здраве съобщи, че грипът се разпространява с голяма интензивност в Букурещ, Брашов и Сибиу, а със средна интензивност - в Яш, Ботачани, Нямц и Констанца. Най-много случаи на грип са регистрирани в Букурещ (324), Яш (131) и Констанца (97). Към 25 февруари са били ваксинирани над 970 000 души от рискови групи с ваксина, която се предоставя от министерството на здравеопазването, посочва Медиафакс.", "date": "2018.03.05", "title": "Броят на жертвите на грипа в Румъния достигна 79 души"}
{"url": "https://www.24chasa.bg/novini/article/6747849", "text": "Руската държавна корпорация \"Росатом\" планира през април да започне наливането на \"първия бетон\" на атомната електроцентрала \"Аккую\" в Турция, предаде ТАСС, цитирана от БТА. За стартиране на реализацията на проекта са необходими 101 лиценза, като до момента са получени 90 от тях. АЕЦ \"Аккую\" с четири енергоблока ВВЕР-1200 трябва да бъде построена в окръг Мерсин на брега на Средиземно море до 2021 г. Споразумение за това Русия и Турция сключиха през май 2010 г. Общият обем на инвестицията се изчислява на 22 милиарда долара. Към момента проектът се финансира изцяло от руска страна. \"Росатом\" има право да продаде до 49 процента от проекта на заинтересовани инвеститори.", "date": "2018.03.05", "title": "\"Росатом\" планира да започне строителството на АЕЦ \"Аккую\" през април"}
{"url": "https://www.24chasa.bg/novini/article/6747683", "text": "Пешеходец е блъснат от неизвестен автомобил на Околовръстния път и е починал на място, съобщи за „Фокус“ началникът на отдел „Пътна полиция“ към СДВР комисар Тенчо Тенев. Той уточни, че инцидентът е станал около 1.30 часа тази нощ. „Нямаме никакви данни за пешеходеца, на вид прилича на клошар“, посочи комисар Тенев.", "date": "2018.03.05", "title": "Кола прегази пешеходец на Околовръстното в София след полунощ"}
{"url": "https://www.24chasa.bg/novini/article/6739109", "text": "Родените след 1970 г. ще живеят вечно и ще надхитрят смъртта. Това смята ученият д-р Йън Пиърсън. Той е убеден, че след 2050 г. благодарение на технологията хората вече няма да са зависими от физическото си тяло. “Мнозина се интересуват от това да живеят вечно. Винаги е имало, но сега разликата е, че технологията се подобрява толкова бързо, че много хора вярват, че наистина могат да го направят”, обяснява д-р Пиърсън. Според него има няколко начина, с които да се постигне безсмъртие. Единият от тях е чрез подмяна на органи и части от тялото. Това може да се направи чрез Съществуващи вече изследвания показват, че може да се променят определени части от ДНК-то, без да се навреди на други сектори на генома. Като алтернатива може да се заменят жизнените органи на тялото с нови. Много учени от целия свят вече работят върху създаването на човешки органи, като използват 3D принтери. Те са заредени със стволови клетки, които един ден могат да направят донорите на човешки органи излишни. Но д-р Пиърсън смята, че е много по-вероятно да увеличим продължителността на живота си по по-различен начин - чрез роботите. “Дълго време, преди да успеем да подновяваме телата си и да ги подмладяваме всеки път, когато има нужда, ще можем да свържем съзнанието си към виртуалния свят толкова добре, че ще живеем ефективно в мрежата”, обяснява ученият. Според него след 50 г. хората ще може да наемат роботозирани тела, като прехвърлят съзнанието си в тях, навсякъде по света. “Ако искаш да прекараш вечерта в Австралия и да отидеш в операта в Сидни, можеш да наемеш андроид тяло”, казва Пиърс. Това означава, че дори когато физическото тяло умре, хората все пак ще може да използват съзнанието си, което ще бъде съхранявано на компютър. А в реалния свят те ще живеят, използвайки реалистични роботи. За това свидетелства и напредъкът на секскуклите, които изглеждат доста човекоподобни. Според д-р Пиърс именно те може да са ключът към развитието на андроид телата. което да бъде на млад или стар човек. “Един ден тялото ви ще умре - може би ще ви удари автобус или ще има неприятно заболяване, но това няма да има значение, защото умът ви ще бъде запазен”, твърдят учени. До 2050 г. това ще бъде възможно само за богатите и известните. “Повечето хора от средната класа и нормални доходи вероятно ще могат да си позволят тази процедура през 2060 г.”, смята д-р Пиърс. Изследователи са на мнение, че дори няма да имаме нужда и от андроид тяло, а ще живеем директно във виртуалния свят. Подобна идея бе застъпена във филма от 1999 г. “Матрицата”. В лентата човеците водеха война с машините и качваха съзнанието си в мрежата, откъде се опитваха да спрат роботите. В онлайн средата всеки може да има фантастичен живот и да бъде какъвто иска. Да сбъдне най-съкровените си мечти.", "date": "2018.03.05", "title": "Родените след  1970 г. ще могат  да  живеят вечно"}
{"url": "https://www.24chasa.bg/novini/article/6747743", "text": "След получен сигнал в полицията за притежание на наркотици, е направен личен обиск на 25-годишен жител на Монтана с инициали И.И. Претърсването станало в събота. В него са намерени две найлонови пликчета, съдържащи жълтеникаво прахообразно вещество, което при направения полеви тест е реагирало на амфетамин. Общото тегло на наркотика е било 18.7 грама. При последвалото претърсване в квартирата на мъжа са намерили пликче, което е реагирало на канабис. Младежът е задържан за 24 часа и е образувано досъдебно производство.", "date": "2018.03.05", "title": "Полицаи спипаха млад мъж с наркотици в Монтана"}
{"url": "https://www.24chasa.bg/novini/article/6747759", "text": "Бившият шеф на НИМ Божидар Димитров създаде свое движение “Кан Кубрат” днес. То трябваше да стане факт още в началото на февруари, но тогава професорът постъпи в болница, заради грип. “След едно 3-годишно обсъждане в “Боянския клуб”, който първоначално се събраха 20 професори, стигнахме до мнението, до което са достигали много светли умове в световната история, че парламентарната република има свойството да се изчерпва. И както президентът Радев казва - да атрофира. Последното доказателство е от вчера. Погледнете Италия. Кандидатите за министър-председател са: един продавач на пици, един комик и един чистач. Това е положението с парламентарната република. Тя има свойството да се нацепва”, заяви пред журналисти Димитров. И припомни, че целта на движението ще бъде смяна на формата на държавно управление - от парламентарна република в президентска. Димитров изрази надежда, че това ще стане скоро със свикването на Велико Народно събрание. На въпрос дали има човек, който да оглави една такава президентска република, Димитров отговори така: Да, аз!", "date": "2018.03.05", "title": "Божидар Димитров си направи собствено движение"}
{"url": "https://www.24chasa.bg/novini/article/6747763", "text": "Лидерът на италианската антимигрантска евроскептична партия \"Лига\" Матео Салвини заяви днес, че получилата на вчерашните избори 37 процента от гласовете дясна коалиция си е извоювала \"правото и задължението да управлява\" Италия, съобщиха световните агенции. \"Това е изключителна победа\", коментира Салвини на пресконференция в централата на партията си в Милано. \"Имаме правото и задължението да управляваме през следващите години\", добави той, цитиран от Франс прес. Неговата партия отбеляза растеж от 4 процента във вота преди пет години до близо 18 процента вчера, изпреварвайки коалиционния си партньор \"Форца Италия\", получила близо 14 на сто от подадените бюлетини. Въпреки това дясната му коалиция не се очаква да има мнозинство в парламента. Салвини обаче заяви, че няма да участва в \"супа минестроне\", явно имайки предвид широка коалиция, отбеляза Ройтерс. Асошиейтед прес тълкува думите му като нежелание да управлява с популисткото Движение \"Пет звезди\", което стана най-голямата отделна партия в страната с 32 процента от гласовете. Салвини уточни, че \"в следващите часове\" ще разговаря със съюзниците си от предизборната кампания и по-конкретно с магната Силвио Берлускони, лидер на \"Форца Италия\". Избирателите решиха да не бъдат управлявани от Берлин, Брюксел или финансовите пазари. Решенията за Италия ще бъдат вземани от италианците, каза Салвини на пресконференция в Милано. \"Еврото беше и си остава грешка\", заяви той, но допълни, че организирането на референдум за членството на Италия в еврозоната е \"немислимо\". \"Оставам си горд популист\", каза Салвини и допълни, че Европа трябва да се страхува по-скоро от \"престъпниците и паразитите\", отколкото от популистките движения. Германия пожела успех на италианските партии във формирането на правителство, заяви правителственият говорител Щефен Зайберт, цитиран от ДПА. Надяваме се, че ще им отнеме по-малко от шест месеца, добави Зайберт, чиято страна вече повече от пет месеца след парламентарните избори няма правителство.", "date": "2018.03.05", "title": "Крайнодесен лидер: Имаме правото и задължението да управляваме Италия"}
{"url": "https://www.24chasa.bg/novini/article/6747767", "text": "Гръцката икономика е постигнала растеж през 2017 г. след близо десетилетие на упадък, макар че темпът на нарастване е по-нисък от очакваното. Това съобщава ДПА, като се позовава на публикувани днес официални данни, пише БТА. Националната статистическа служба Елстат съобщи, че растежът на годишна основа е възлязъл на 1,4 процента, което е малко по-ниско от очакванията на финансовото министерство за ръст от 1,6 процента. Перспективата за тази година е добра, като се очаква растеж от 2,5 процента, посочва Елстат. Гърция изпадна във финансова криза през 2010 г. и би принудена да приеме три международни спасителни програми. Последната изтича през август, след което премиерът Алексис Ципрас очаква страната да започне да се финансира от международните пазари. Спасителните програми бяха обвързани със строги мерки за икономии, по време на които доходите на обикновените гърци се свиха с една четвърт, отбелязва ДПА. След избухването на кризата брутният вътрешен продукт на страната намаля от 354 милиарда долара през 2008 г. на 194 милиарда долара през 2016 г., посочва агенцията.", "date": "2018.03.05", "title": "Гръцката икономика се върна към растеж\nпрез 2017 г."}
{"url": "https://www.24chasa.bg/novini/article/6747769", "text": "Френският президент Еманюел Макрон изтъкна контекста на \"силния миграционен натиск\" в Италия като обяснение на победата на популистките партии на вчерашните парламентарни избори, предадоха Франс прес и Асошиейтед прес, цитирани от БТА. \"На този етап оставам предпазлив и чакам решенията на президента на Италия\" Серджо Матарела за съставянето на правителството, заяви Макрон след среща в Елисейския дворец с премиера на Квебек Филип Куяр. \"Давам си обаче сметка, че в света, в който живеем, човек не може да защитава красиви идеи като се абстрахира от бруталността на контекста. Италия днес несъмнено страда в контекста на силен миграционен натиск, в който живее от дълги месеци\", добави Макрон. Той заяви, че Франция ще продължи да защитава силни проевропейски идеи в следващите години.", "date": "2018.03.05", "title": "Макрон: Силният миграционен натиск е повлиял на резултатите от изборите в Италия"}
{"url": "https://www.24chasa.bg/novini/article/6747783", "text": "Турската полиция е задържала четирима предполагаеми членове на \"Ислямска държава\" в рамките на разследване на възможно нападение срещу американското посолство в Турция, предаде Асошиейтед прес, като се позова на Анадолската агенция. Посолството на САЩ в Анкара е затворено днес заради неуточнена заплаха за сигурността, информира БТА. Анадолската агенция предаде, че полицията е задържала днес четирима заподозрени. Всички те са иракски граждани. Двама от тях са задържани в автобус при проверка, извършена на магистралата, която свързва черноморския град Самсун с Анкара. Други двама са задържани в Самсун. Мерките за сигурност около посолството са повишени днес, а полицията претърсва пешеходците преди да им позволи да продължат по улицата, където се намира входът на дипломатическата мисия.", "date": "2018.03.05", "title": "Задържаха членове на ИДИЛ, готвили атентат срещу американското посолство в Анкара"}
{"url": "https://www.24chasa.bg/novini/article/6747920", "text": "Френският президент Еманюел Макрон призова руския си колега Владимир Путин в телефонен разговор днес да \"вземе реални и конкретни мерки\", така че сирийският режим \"еднозначно\" да приеме резолюцията на Съвета за сигурност на ООН за 30-дневно примирие в Сирия, съобщиха Ройтерс и Франс прес, цитирани от \"Фокус\". Макрон изтъкнал, че хуманитарните конвои за бунтовническия анклав Източна Гута, обсаден от сирийските правителствени войски, трябва да могат безпрепятствено и без повече отлагане да стигнат до цялото население.", "date": "2018.03.05", "title": "Макрон призова Путин да накара Дамаск \nда изпълнява резолюцията на ООН за мир"}
{"url": "https://www.24chasa.bg/novini/article/6747931", "text": "Президентът на Руската федерация Владимир Путин поздрави премиера Бойко Борисов по случай националния празник на България. Това съобщиха от правителствената информационна служба. В телефонен разговор, проведен днес, двамата обсъдиха енергийните проекти на територията на страната ни, а Борисов запозна Путин с развитието на темата за Западните Балкани, върху която акцентира Българското председателство на Съвета на Европейския съюз – изграждане на транспортна и дигитална свързаност в региона, както и развитие на електроенергийната и газопреносната инфраструктура. Коментирано беше и провеждането на среща между двамата по време на Българското председателство. Българският премиер представи идеята си за развитие на проекта за АЕЦ „Белене“ като общобалкански и посочи, че тя е срещнала подкрепа от колегите му от страните от Западните Балкани. Президентът Путин изрази готовност страната му да се включи в обсъжданията при подновяване на работата по проекта. По време на разговора беше обсъдено развитието на газовия хъб „Балкан“ и възможностите за директни доставки на газ за България при взаимоизгодни условия и пълни гаранции от страна на Европейската комисия. В тази връзка беше коментирано и изграждането на газопровода „Турски поток“, като руският президент посочи, че проектът в голямата си част е изпълнен, а Борисов информира, че се очаква на 1 юни да е готова интерконекторната връзка между България и Турция. Разгледан беше и вариант за изграждане на отклонение от газопровода \"Турски поток\", което да достига пряко до хъба. Бойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г.", "date": "2018.03.05", "title": "Борисов и Путин обсъдиха енергийните проекти на територията на страната ни"}
{"url": "https://www.24chasa.bg/novini/article/6747921", "text": "Световноизвестният британски учен Стивън Хокинг твърди, че знае какво се е случило преди Големия взрив и зараждането на Вселената, пише в. \"Дейли мирър\", цитиран от БТА. В интервю пред \"Нешънъл джиографик\" той заяви, че преди Големия взрив е нямало нищо. Хокинг смята, че при Големия взрив, който се е състоял преди 13,8 милиарда години, е възникнало и времето.Преди това явление нищо не е било в съответствие с нашите представи за съществуване. Имало е някакво \"въображаемо време\", което няма нищо общо с това, на което сме били свидетели след Големия взрив. Професор Хокинг отново спомена за опасностите, пред които човечеството се изправя с развитието на изкуствения интелект и нуждата от намирането на нова планета за продължаването на човешкия вид.", "date": "2018.03.05", "title": "Стивън Хокинг твърди, че знае какво се е случило преди Големия взрив"}
{"url": "https://www.24chasa.bg/novini/article/6747943", "text": "Канцлерката Ангела Меркел не вижда необходимост от промяна на текста на германския химн, каза неин говорител, след като представител на коалиционния партньор Германската социалдемократическа партия (ГСДП) заяви, че думи като \"отечество\" и \"братство\" трябва да бъдат променени с нещо полово неутрално, предадоха Ройтерс и Франс прес, цитирани от БТА. Според в. \"Билд\" Кристин Розе-Мьоринг от ГСДП, която отговаря за равенството на половете в министерството на семейството, е заявила във вътрешноведомствено писмо, че в химна думата \"отечество\" (Vaterland) би трябвало да се замени с \"родина\" (Heimatland), а думата \"братски\" със \"смело\". Розе-Мьоринг дава пример с Канада и Австрия, които неотдавна коригираха националните си химни в такава посока. Канада смени думите \"твоите синове\" на \"всички нас\", а Австрия добави думата \"дъщери\" към място от химна си, където допреди това се говореше само за \"синове\". \"Канцлерката е много доволна от националния ни химн в традиционната му форма и не вижда необходимост от промяна\", заяви говорителят на Меркел Щефен Зайберт. \"Мисля, че за жените има по-важни теми от промяна на националния химн\", написа в Туитър близката до Меркел представителка на консерваторите Юлия Кльокнер. \"Аз съм еманципирана жена и никога не съм се чувствала изключена от този химн\", заяви на пресконференция генералният секретар на Християндемократическия съюз Анегрет Крамп-Каренбауер. Говорител на министерството на семейството заяви, че писмото на Розе-Мьоринг е било лично предложение и не може да го коментира, още повече, че това е било вътрешно писмо до служители на министерството.", "date": "2018.03.05", "title": "Меркел не смята да променя германския химн, за да е полово неутрален"}
{"url": "https://www.24chasa.bg/novini/article/6747678", "text": "Германският президент Франк-Валтер Щайнмайер предложи официално Ангела Меркел за канцлерския пост, предаде ДПА, цитирана от БТА. В посланието си до Бундестага (долната камара на парламента) съгласно член 63 от германската конститутуция президентът предложи Ангела Меркел да бъде избрана за федерален канцлер. Кога ще бъде избрана тя решава Бундестагът, се казва в комюнике от президентската канцелария, цитирано от ТАСС. Очаква се канцлерката да бъде преизбрана за четвърти мандат на 14 март. Меркел изрази надежда, че ще бъде преизбрана, както е планирано, и заяви, че ще използва цялото си влияние и сили новото правителство да работи добре за германския народ.", "date": "2018.03.05", "title": "Германският президент Щайнмайер предложи официално Меркел за канцлер"}
{"url": "https://www.24chasa.bg/novini/article/6747669", "text": "До 20 март ще започне реалното строителство на новия участък от магистрала \"Хемус\" от Ябланица до пътен възел \"Боаза\", съобщи в Ловеч министърът на регионалното развитие и благоустройството Николай Нанков, цитиран от БТА. По думите му проектирането на трасето от 9,3 км все още тече, а изграждането му трябва да бъде завършено за година и половина. Нанков допълни, че в момента се извършва проектирането и геологията в участъка между пътен възел \"Боаза\" и разклона за Ловеч и Плевен от път II - 35.Строителството на трасето, с дължина 52 км. ще бъде разделено на три етапа. В средата на годината ще бъде обявена обществената поръчка за избор на изпълнител. \"С това проектиране променихме параметрите на автомагистралното трасе. Проектната скорост е 120 км. / ч., но позволената скорост ще е 130 км./ч.\", поясни регионалният министър. Той добави, че по този начин от държавния бюджет, от който се финансира строителството на магистралата, ще бъдат спестени 300 милиона лева. \"С новото проектиране спестяваме седем мостови съоръжения и три дълги тунела.\", каза още Николай Нанков", "date": "2018.03.05", "title": "Нанков: Строителството на \"Хемус\" към \"Боаза\" започва до 20 март"}
{"url": "https://www.24chasa.bg/novini/article/6747675", "text": "Страните от Европейския съюз удължиха с една година замразяването на авоарите на бившия украински президент Виктор Янукович и още 12 души, обвинени в присвояване на държавни средства и избягали от Украйна след бунта на Майдана през 2014 г., предаде Франс прес, цитирана от БТА. Санкциите се удължават до 6 март 2019 г., уточнява комюнике на Съвета на ЕС. Наказателната мярка беше въведена през март 2014 г. и оттогава се подновява всяка година. Бившият президент и обкръжението му, \"смятани за отговорни за отклоняване на украински държавни средства и злоупотреба с власт, причинили пропуснати ползи на украинските държавни финанси\", остават в черния списък на ЕС, се казва в комюникето. От него обаче отпадат бизнесменът Сергей Клюев и бившият укрински министър на правосъдието Елена Лукаш, отбелязва пресслужбата на на Съвета на ЕС, цитирана от ТАСС. Санкциите включват замразяване на авоарите в Европа и забрана за достъп на територията на ЕС.", "date": "2018.03.05", "title": "ЕС удължи замразяването на авоарите на бившия украински президент Янукович"}
{"url": "https://www.24chasa.bg/novini/article/6747537", "text": "Необходими са промени в Конституцията на Русия, така че президентът да има право само на два мандатa. Това обяви в предаването \"Свободна зона\" с Георги Коритаров  по ТВ \"Европа\" кандидатът за президент на Руската федерация - Сергей Бабурин. Той поиска свикване на Земския събор, който да определи как да се развива страната занапред. Бабурин призна, че в момента в Русия има имитация на парламентаризъм. Той обвини Путин в неолиберализъм и обяви, че първо трябвало да бъде премахнато това течение от властта и тогава да се мисли какво да е конституционното устройство на страната. „Това, че в Русия е нужна реформа на конституцията е така. Изборите за президент трябва да бъдат два мандата, но искам връщане на традиционното начало във властта за свикване на Земския събор, който да определи как Русия да се развива по-нататък, защото ми омръзнаха имитации на парламентаризъм. Ето, смятам, че Путин за последен път отива на избори и моето участие в изборите преследва целта да събуди в обществото разбирането, че трябва да се спре с идването на неолиберализма. Има алтернативи и по време на следващите избори, независимо дали аз ще се кандидатирам или друг, но именно кандидатът на Национално патриотичните сили трябва да бъде лидер на изборния процес”, каза Сергей Бабурин. На въпрос от водещия той самият привърженик ли е в дългосрочен план да се възстанови монархията и има ли засилващи се настроения в полза на монархията, Сергей Бабурин отговори: „Събитията от февруари 1917 година показаха, че монархията сама по себе си няма да спаси руското общество от заразата, която идва от неолибералите. Трябва да се лекува заразата и тогава трябва да се определи каква форма на власт ще има в Русия. И тук е много важно да ни се осигурят съвременни демократични процедури при приемането на такива решения, да няма фалшифициране”.", "date": "2018.03.05", "title": "Бабурин: Трябват промени в Конституцията на Русия, президентът да има право на 2 мандата"}
{"url": "https://www.24chasa.bg/novini/article/6747351", "text": "Изправят отново на подсъдимата скамейка 54-годишен мъж от свищовското село Ореш, оневинен, че опитал да осуети полицейска проверка и ударил полицай с колата си. Случката се разиграла на 23 март м.г., около 17.20 ч. в землището на с.Ореш. Полицейски екип вдигнал стоппалка на Ваньо Ч., който бил зад волана на \"Форд Фиеста\". Вместо да спре, мъжът натиснал рязко газта и ударил намиращия се на платното полицейски инспектор от група \"Охранителна полиция към РУ на МВР - Свищов. Униформеният получил охлузване с оток и кръвонасядане на дясна китка. Със своя присъда от 15 януари т.г., Районен съд – Свищов е признал за невинен подсъдимия и по двете обвинения - за причиняване на телесна повреда на длъжностно лице, и че пречил на орган на властта да изпълни задълженията си по охрана на обществения ред. Делото в Окръжния съд във Велико Търново е образувано на основание протест на Районна прокуратура - Свищов.", "date": "2018.03.05", "title": "Протестират оправдателна присъда на мъж,\nударил полицай с колата си в с. Ореш"}
{"url": "https://www.24chasa.bg/novini/article/6747367", "text": "Темата за Македонската православна църква не е коментирана при посещението на руския патриарх Кирил. Това каза протойерей Николай Георгиев, говорител на Светия синод, в интервю за предаването \"Денят започва\" по  . По думите му Българската църка няма никакво действие все още по отношение на Македонската църква. Според него писмото, което е написала Македонската църква, е пожелателно-очаквано, но още не са започнати никакви дейности. Той коментира и изказването на високопоставения гост, който на тръгване изрази недоволство от политическото говорене. \"На мен ми се струва, че това обръщение е за определени хора и да не се опитваме всички да четем между редовете какво е казал. Аз съм възпитан така, че според мен българският патриарх Неофит трябва да коментира руския патриарх. Един митрополит, да коментира друг митрополит, един духовник, друг духовник. Аз не мога да си позволя такъв коментар, но мога да кажа останалото, което видях от него - вълнението и радостта му от това, което преживя на Шипка. Не съм адвокат на патриарх Кирил и не мога да говоря от негово име. Мога от името на патриарх Неофит и Светия Синод на Българската църква. Чух го, както вие всички го чухте, слушах го внимателно... Тези, които трябва да го чуят, трябва да отговорят веднага. Този, който има да каже нещо, нека да го каже. Не съм аз човекът\", заяви той. Отецът каза, че най-важното при една такава среща между патриарси е да се отслужи съвместно самата литургия и коментира, че подготовката е много трудно дело и е най-големият знак, който може да се даде. \"Между двете църкви никога не е имало конфликт, между двете държави е имало, дори сме били от двете страни на барикадата, но между двете църкви винаги е имало мир и разбирателството, защото помежду ни е Христос и това е много хубав поздрав, който си разменят патриарсите по време на самата литургия\", добави отецът.", "date": "2018.03.05", "title": "Темата за Mакедонската църква не била коментирана с руския патриарх Кирил"}
{"url": "https://www.24chasa.bg/novini/article/6747370", "text": " Туристите в планините да се движат само по зимни маркировки, защото значителната степен на лавинна опасност остава в сила. Това съобщиха за „Фокус” от Планинска спасителна служба (ПСС) при Българския червен кръст (БЧК). Значителна е степента на лавинна опасност в Стара планина, Пирин, Рила и Витоша. Планинските спасители не могат да дадат категорична оценка за условията за туризъм във всички райони на планините. Те съветват туристите да се информират за времето, да се съобразяват с метеорологичните условия. В билната част на Стара планина условията за туризъм са добри, а в средната част има мъгла. Във високите части на Пирин също има мъгла, както и в района на Черни връх. В Рила има ниска облачност, като в най-високите части няма мъгла. Условията за туризъм там са сравнително добри. Температурите в планините са сравнително високи. На връх Мусала температурата е минус 5-6 градуса. На останалите места температурите са по-високи. Лифтовите съоръжения работят навсякъде. Няма регистрирани инциденти с туристи през изминалото денонощие. Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470", "date": "2018.03.05", "title": "Предупреждават: Има опасност от лавини в  Стара планина, Пирин, Рила и Витоша"}
{"url": "https://www.24chasa.bg/novini/article/6747375", "text": "72-часовото задържане е мярка за неотклонение, която се налага, когато обвиняемият има опасност да се укрие или да извърши ново престъпление. Такъв риск в случая с д-р Иван Димитров няма. Това заяви пред \"24 часа\" неговият защитник адв. Георги Кутрянски, който е един от известните прависти в Пловдив. Той защитаваше и охранителя Георги Енев-Жоро Милионера, задигнал над 1,5 млн. лева от инкасо автомобил. \"Предполагам, че поркуратурата е взела тази мярка спрямо д-р Димитров, за да види дали неговите обяснения се потвърждават от другите доказателства\", посочи адвокат Кутрянски. Той очаква утре до 17,30 часа, когато изтича 72-часовата мярка на клиента му, лекарят да бъде освободен. Възможните варианти са \"подписка\", \"парична гаранция\", а би могло и да не бъде определяна мярка, каквито случаи има. Според адвокат Кутрянски в случая има неизбежна отбрана. По думите му в момента д-р Иван Димитров е в ареста. \"Предполагам, че той знае колко много хора са се вдигнали в негова защита\" добави защитникът.", "date": "2018.03.05", "title": "Адвокатът на доктора от Пловдив: 72-часовият му арест е прекомерна мярка"}
{"url": "https://www.24chasa.bg/novini/article/6747381", "text": "Предварителните резултати, огласени тази сутрин от италианското вътрешно министерство, показват, че дясноцентристката коалиция печели около 37 процента от гласовете на парламентарните избори, Движение \"Пет звезди\" получава около 31 процента от вота, а лявоцентристката коалиция остава назад с 23 процента, предаде Асошиейтед прес, цитирана от БТА. Тъй като нито една формация не печели категорично мнозинство, досегашните резултати потвърждават, че преговорите за съставяне на правителство, способно да спечели вот на доверие в парламента, вероятно ще са продължителни и напрегнати. Частичните резултати показват, че крайнодясната, антиимигрантска и евроскептична партия \"Лига\" на Матео Салвини изпреварва дясноцентристката партия \"Форца Италия\" на експремиера Силвио Берлускони. \"Лигата\" печели около 18 процента от гласовете, а \"Форца Италия\" - по-малко от 14 на сто. Резултатите потвърждават поражението на двете основни политически сили, доминирали в италианската политика, \"Форца Италия\" и лявоцентристите.", "date": "2018.03.05", "title": "Дясноцентристката коалиция води с 37% от гласовете на изборите в Италия"}
{"url": "https://www.24chasa.bg/novini/article/6747384", "text": "Подписан е договорът за рехабилитацията на 9 км от път II-35 Ловеч - Троян Кърнаре – обходният път на Ловеч, съобщиха от пресцентъра на АПИ. Проектът лот 16 ще се финансира от Оперативна програма „Региони в растеж“ 2014-2020 г. чрез Европейския фонд за регионално развитие. Инвестицията е за 14,5 млн. лв. Строително-ремонтните работи ще стартират при подобряване на метеорологичните условия. Второкласният път осигурява най-кратката връзка между Плевен и Ловеч, свързвайки двата областни града, и е основна пътна комуникация към фериботния комплекс „Никопол - Турну Мъгуреле“ на река Дунав. На обходния път на Ловеч ще бъде направена цялостна подмяна на пътната настилка, подобряване на отводняването, нова хоризонтална маркировка, пътни знаци и ограничителни системи. Основно ще бъде ремонтиран тунелът при 43-ти километър, който е с дължина 400 метра. Предвижда се възстановяване на хидроизолацията на съоръжението, подмяна на съществуващата предпазна ограда, ново енергоефективно осветлението и др. Ще бъдат ремонтирани и 7 съоръжения - подлези и надлези. Изпълнител на лот 16 Път II-35 Ловеч -Троян - Кърнаре от км 37+393 до км 46+105 е „РЕГИОНАЛНИ ПЪТИЩА 2017“ ДЗЗД, в което участват: „ПСТ Груп“ ЕАД, „ПСТ Плевен“ ЕООД, „ОРС - Инфраструктура“ ООД и „Пътстрой - Ловеч“ ЕООД. Стойността на договора е 14 433 204 лв. с ДДС. Строителният надзор ще бъде осъществен от „Рутекс“ ООД. Техният договор е за 234 660 лв. с ДДС. Авторският надзор ще изпълни „ВИА ПЛАН“ ЕООД. Стойността на договора е 1466 лв. с ДДС. Срокът за изпълнение на проекта е 15 месеца. Със средства от ЕС тази година ще се ремонтират 21 км от път II-35 Плевен - Ловеч. От тях 9 км са в лот 16, а 12 км са в лот 7, който е на територията на област Плевен. През миналия програмен период чрез ОП „Регионално развитие“ 2007-2013 г. бяха ремонтирани 10 км от пътя, в участъка между Троян и Кърнаре. Със средства от бюджета през 2014 г. бяха обновени още 8 км в Ловешка област.", "date": "2018.03.05", "title": "Рехабилитират обходния път на Ловеч"}
{"url": "https://www.24chasa.bg/novini/article/6747392", "text": " От 14.00 часа до 20.00 часа се спират тежкотоварните камиони над 12 тона по автомагистралите и най- натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни. Необходимо е да се тръгва на път с автомобили подготвени за зимни условия, да се кара внимателно и със съобразена скорост, като се спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика. Движението на МПС над 12 тона ще е ограничено по следните пътни направления: - автомагистралите; - път I-1 с. Ребърково - Ботевград, като движението се пренасочва по път II-16 Ребърково - Своге - София; - път I-1 - етапна връзка на лот 2 на АМ „Струма“ при Благоевград - ГКПП „Кулата“; - път I-4 п. в. „Коритна“ - Велико Търново - Шумен; - път I-5 Русе - Велико Търново; - път I-8 ГКПП „Калотина“ - София; - път I-9 Варна - Бургас; - път II-18 Околовръстен път на град София; - път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 5 март (понеделник) от 10 ч. до 18 ч. (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.05", "title": "Спират камионите от 14 до 20 часа днес по най-натоварените пътища"}
{"url": "https://www.24chasa.bg/novini/article/6747404", "text": "Комисията за борба с корупцията, конфликт на интереси и парламентарна етика ще изслуша кандидатите за председател на Комисията за противодействие на корупцията и за отнемане на незаконно придобитото имущество. Това се посочва в дневния ред на заседанието, съобщи \"Фокус\". Кандидатите Пламен Георгиев и Николай Николов ще бъдат изслушани на открито заседание в зала „Запад“ на Народното събрание от 12.00 часа. Пламен Георгиев, който е предложен от ГЕРБ и „Обединени патриоти“, е бил прокурор в Софийска районна и Софийска градска прокуратура, зам.-административен ръководител в Специализираната прокуратура, както и зам.-министър на правосъдието. От 2013 година до момента е председател на Комисията за отнемане на незаконно придобитото имущество. Удостоен е с наградата „Джовани Фалконе“- за висок професионализъм и принос в борбата с престъпността. Пламен Георгиев е преминал обучение в академията на ФБР за борба с корупцията в публичната сфера. Предложеният от БСП Николай Николов е доктор по право с дисертация, свързана с установяването на имущество, придобито от престъпна дейност. От 2011 до януари 2018 година е член на Комисията за установяване и предотвратяване на конфликт на интереси, а от 2013 година - неин председател. Автор е на над 40 научни публикации, близо 15 години е посветил на работа в областта на Закона за противодействие на корупцията и за отнемане на незаконно придобитото имущество. По закон Антикорупционният орган се състои от петима членове – председател, зам.-председател и трима членове. Председателят на комисията се избира от Народното събрание по предложение на депутатите. Зам.-председателят и членовете също се избират от парламента, по предложение на председателя. Председателят на антикорупционния орган ще получава 90% от заплатата на този на Народното събрание.", "date": "2018.03.05", "title": "Изслушват утре кандидатите за шеф на антикорупционната комисия"}
{"url": "https://www.24chasa.bg/novini/article/6746780", "text": "Щастие! С тази дума 21-годишната Антония Спасова описва чувството, което изпитала, когато отново стъпила на земята и направила първите крачки с протезите. Три месеца след като скочи пред влак на бургаската гара и той прерязва краката ѝ, младата и борбена жена отново ходи. Антония впечатли медици и рехабилитатори с бързата си адаптация към протезите. Те са единодушни, че рядко имат подобни случаи в практиката си. С всеки изминал ден Тони постига малки победи, които я приближават до целта. А тя е отново да работи, отново да излиза с приятели и съвсем скоро да стане студентка. Вече върша и домакинска работа. Направих баница, опитвам се да чистя по малко”, разказва Тони. Допълва, че сега се чувства по-силна от всякога, защото е разбрала, че не е сама. Трогната е от жеста на десетки непознати хора, които ѝ подадоха ръка чрез кампанията “Да помогнем на Тони да стъпи в живота с нови крака” на в. “24 часа”. Когато на 6 ноември, 2017 г. Антония Спасова скача отчаяна пред товарен влак, тя е загубила надежда, че и за нея в този живот ще има щастие и любов. Младото момиче е с тежка съдба. От 7-годишна живее в социален дом в плевенското село Тотлебен, тъй като родителите ѝ имат още 4 деца и не могат, а вероятно и не са искали, да се грижат за поредното - пето, дете. Въпреки че Антония се вписва сред останалите възпитаници на дома, тя тъгува за майчини ласки, за семеен уют, за домашна баница с късмети по Коледа. “Толкова исках някой да ме гушне! Но бях сама, съвсем сама”, това са първите думи на момичето след ампутацията на двата крака, с които опитва да обясни пред репортер на “24 часа” защо е скочила под онзи влак. В следващия момент Тони иска прегръдка и по детски протяга ръце. Лекари от УМБАЛ-Бургас, успяват да спасят живота ѝ, но краката остават на релсите. Десният е прерязан през глезена, а левият малко над коляното. В първите дни след фаталния скок Антония не иска да се върне към живота, дори мисли за втори опит за самоубийство. Но в тези най-тежки мигове изоставеното дете получава шанса да види отново майка си. Тя пристига в болницата в Бургас и остава няколко дни при дъщеря си - първа среща след повече от 7 г. раздяла. “Живеем бедно, мъжът ми е болен, пие, лежа и в затвора. Аз чистя в хлебарница за 6 лв. на ден”, разказва майката и признава, че навремето изоставила Антония, защото не можела да се грижи за толкова много деца. и предпочита отново интерната в Тотлебен пред ежедневните скандали и мизерията вкъщи. В X клас Тони се мести в Ловеч, записва се в техникум по фризьорство и живее в общежитие. Когато завършва заедно с още 3 деца от дома в Тотлебен, заминава за Слънчев бряг. С помощта на тяхна възпитателка започват работа в хотел. “Тони работи 3 сезона при нас като сервитьорка. Много бяхме доволни от нея и от другите деца от дома. Честни, работливи, не сме имали никакви проблеми с тях”, казва управителката на хотела Ростислава Димитрова от Варна. Тя е една от първите, които помагат на Антония веднага след инцидента. Почти през ден Ростислава я посещава в болницата, осигурява ѝ инвалидна количка. Мечтата на Антония е това лято отново да се върне на работа в хотела. “Усещам, че мога да се справя. Ставам все по-стабилна, искам да работя, да водя нормален живот”, казва Тони. След поредица разочарования и болка съдбата ѝ праща истински ангел-хранител. Четейки историята на Антония Спасова, 27-годишната бургазлийка Николета Стоянова разбира, че това е “нейният човек”. “Още от 4-годишна съм искала да помогна на някого. Знаех, че в този живот сякаш имам мисия да направя нещо за някого”, разкрива Николета. Вече трети месец тя се грижи като доброволка за Тони. Посещава я всеки ден в болницата, после, докато се възстановява в хосписа на УМБАЛ-Бургас, дори остава да спи при нея в нощтите, когато психиката на Тони е изострена. В първите дни след ампутацията момичето усеща адски болки на мястото на отрязаните си крака. Това е един от най-трудните моменти. Николета е до нея и когато идват протезите. За да е по-пълноценна помощничка, Ники дори зарязва собствения си дом и се мести при Антония, когато тя напуска болницата и се настанява в квартира в кв. “Възраждане”. Заради всеотдайността си към напълно непознато момиче Николета е една от номинираните за тазгодишната кампания на “24 часа” за добротворци “Достойните българи”.   “Разбрах, че не съм сама, видях, че има хора, на които им пука за мен. Силна съм и ще се боря. Отново ще живея, ще уча. Мечтата ми е да следвам “Социални дейности” и да помагам на деца като мен. Кой би ги разбирал по-добре от мен”, казва Антония. В кампанията на в. “24 часа” се присъединиха и кметът на Бургас Димитър Николов и бургаската депутатка от ГЕРБ Диана Саватева. Тя приема каузата присърце, организира благотворителен базар на книги на бургаски автори в парламента, а събраните средства внася в сметката на Антония Спасова, която бе открита по време на кампанията. В нея Парите са за лечението и възстановяването на младото момиче, което се надява по-нататък да получи още по-хубави и удобни протези. С изработването им се заемат от Националния алианс за интеграция и политики за здраве и активен живот след ампутации и протезиране. Опитният столичен ортопед д-р Лъчезар Захариев пристига в Бургас заедно с доайена в протезирането Димитър Ненчовски, за да прегледат Антония и да вземат мерки за протезите. “Докторе, нали пак ще мога да ходя?” е първият въпрос, който момичето задава на д-р Захариев. Прегледът е в края на миналия ноември, на 8 януари т.г. се вземат прочите, а на 22-и екипът пристига с готовите протези. Следва двуседмичен курс на рехабилитация, с който Тони се справя много добре. й“Невероятна е. Отдавам го на младостта ѝ и на огромното желание отново да ходи”, казва протезистът Ненчовски. Той обаче допълва, че не бива да се бърза с поставянето на по-скъпи протези. С тях Тони ще може дори да танцува и да кара колело, но първо трябва да се научи стабилно да ходи с първичните протези, обяснява специалистът. Пред д-р Захариев Тони споделила, че много харесва сериала “Откраднат живот” и мечтаела да участва в него. “Щом разбрах за това, се обадих на Антония, говорихме си дълго, но усетих, че тя чисто психологически все още не е готова. Все още не е достигнала момента, в който ще приключи с преживяното и ще бъде в покой със себе си. Но ние чакаме, разбрахме се да събира смелост и когато е готова, да разкаже историята си”, сподели пред “24 часа” Иван Спасов, един от сценаристите на сериала.", "date": "2018.03.05", "title": "Антония отново ходи, събира смелост да разкаже историята си в “Откраднат живот”"}
{"url": "https://www.24chasa.bg/novini/article/6747409", "text": "Най-малко тежка присъда за пловдивския рентгенолог д-р Иван Димитров поискаха близките на осъждания за множество кражби Георги Джевизов, който беше открит мъртъв. Според разследващи рецидивистът е влязъл в имота на медика, за да краде, нападнал го е и в отговор е бил прострелян. Близките и съседите на Джевизов го описват като грижовен съпруг и баща. Във фаталната нощ не бил влизал в чужд имот, а просто гледал кофите за смет. „Жоро не е влязъл дома му, просто е спрял да пикае на улицата”, категорични бяха пред   майката, бащата и съпругата на Джевизов. И те, и други близки са категорични, че не биха убили човек, влязъл в имота им да краде. Настояват за осъдителна присъда за д-р Димитров. Стигат и по-далеч: „Георги беше добро момче. Остави 3 деца сираци. Смърт за доктора!”", "date": "2018.03.05", "title": "Близките на убития крадец: Смърт за доктора!"}
{"url": "https://www.24chasa.bg/novini/article/6747428", "text": "Река Тунджа е преляла от коритото си край Одрин и е заляла района Сарайичи, където се намира стадионът за провеждане на традиционните мазни борби, съобщи БТА. Поради повишаването на дебита на реката движението по моста Фатих, осигуряващ връзката на Сарайичи с града, е затворен за движение, предупредиха от одринската община. Няма данни за пострадали хора или нанесени материални щети. Дебитът на Тунджа е започнал да се повишава от вчера в резултат на обилните валежи и бързото топене на снега на българска територия, откъдето извира река Тунджа. По данни на областната дирекция по водите в Одрин дебитът на Тунджа е достигнал 166 куб.м/сек и се очаква още да се повиши.", "date": "2018.03.05", "title": "Нивото на Тунджа се повиши, реката преля край Одрин"}
{"url": "https://www.24chasa.bg/novini/article/6747468", "text": "Участието на гражданите в процеса на вземане на решенията, касаещи държавата,  обсъжда ДПС на семинар в столицата. Той се провежда седмица след срещата на ръководствата на партията и на парламентарната група при Ахмед Доган. На сбирката в сараите в Бояна това бе една от обсъжданите теми. Семинарът е на тема \"Отворено управление - нова възможност за либералните демокрации. Привличане на гражданите в процеса на вземане на решение\". За участие във форума е поканен дългогодишният председател на АЛДЕ сър Греъм Уотсън, както и депутати, представители на европейските институции, на академичната общност и местната власт. Очаквайте подробности.                                                                                                                                                                                                                                                                                                                    ", "date": "2018.03.05", "title": "ДПС се събра на семинар, обсъжда участието на гражданите в управлението"}
{"url": "https://www.24chasa.bg/novini/article/6747482", "text": "    Спират тировете за голямото прибиране днес, съобщиха от Агенция “Пътна инфраструктура” (АПИ). Със забрана за движение по автомагистралите и най-натоварените пътища са тежкотоварните камиони над 12 тона. Те ще бъдат спирани от 14 до 20 ч в последния от серията почивни дни около националния празник. Забраната не важи за превозни средства, които транспортират бързо развалящи се хранителни продукти, и хладилни камиони, както и ако се возят живи животни и опасни товари. Да се кара внимателно, със съобразена скорост, да се тръгва на път само с автомобили, подготвени за зимните условия, призоваха от АПИ всички шофьори. Най-голям както обикновено се очаква да е трафикът към София. Затова през Владая от 10 до 18 ч на 5 март ще има две ленти за влизащите в столицата. Ако видите тир да нарушава забраната, ако нахални шофьори изпреварват колоните коли в нарушение, ако видите хулигани на пътя, снимайте и ни изпратете снимките с текст какво сте запечатали, кога и къде, а също и имената ви. Ппращайтe на online@vgb.bg, ще ви публикуваме.", "date": "2018.03.05", "title": "Спират тировете за голямото прибиране, снимай наглия шофьор и ни го прати"}
{"url": "https://www.24chasa.bg/novini/article/6747487", "text": "Стотици пловдивчани се стичат в момента към Второ районно управление на полицията в града, където ще се проведе вторият пореден протест в защита на задържания доктор Иван Димитров. Хората чакат на опашка, за да се подпишат в подписката, която се събира на място. Пред сградата на Второ РУ бе донесена и тонколона, от която звучат патриотични песни. На мястото дойде и гайдар. Пред полицията са хора от всякакви възрасти - има майки с колички, възрастни с бастуни, колеги, приятели и съседи на д-р Иван Димитров. Очаква се към митинга да се присъединят и фенове на местните футболни отбори \"Ботев\" и \"Локомотив\". \"Искаме свобода за доктор Димитров\", скандираха преди минути протестиращите.", "date": "2018.03.05", "title": "Стотици прииждат на протеста, гайдар и патриотични песни огласят Пловдив"}
{"url": "https://www.24chasa.bg/novini/article/6747486", "text": "          Очакваше се при посещението на руския патриарх у нас да му бъде поставен въпросът за искането на македонската църква българската да поеме ролята на църква-майка и да помогне за издействането на каноничния статут. Очакваше се също Кирил Московски да се противопостави твърдо на признаването на съседската ни църква. Официално на срещите на руския патриарх у нас не стана дума за молбата на македонската църква за установяване на канонически статут, като признае българската за църква майка. През трите дни на посещението на Кирил Московски обаче са били задавани десетки въпроси за позицията на Руската православна църква към ролята на медиатор, която българската църква пое над македонската за решаване на проблемите ѝ. Повече от деликатен е бил руският патриарх със синода - той не е пожелал да даде съвет, тъй като самият Кирил Московски бил в аналогична ситуация след възникналия в Украйна църковен разкол. Там държавата, която поддържа схизматичната православна църква, прави опити да привлече Вселенския патриарх като арбитър и да неглижира каноничното право на Руската православна църква. ", "date": "2018.03.05", "title": "Какво всъщност каза руският патриарх за молбата на македонската църква"}
{"url": "https://www.24chasa.bg/novini/article/6747506", "text": "Десетократно повече хора спрямо вчера се събраха пред сградата на Второ РУ в Пловдив, за да искат свобода за арестувания лекар д-р Иван Димитров. От всички улици продължават да прииждат със знамена, а от тонколони звучат революционни песни. Иван Иванов от движение \"Петко Войвода\" призова всички да пускат кадри от този протест, \"за да видят колко сме много и че повече така не може\". \"Слагайте хаштаг \"Аз съм доктора\" и хаштаг \"Докога?\", призова Иванов. Много лекари д-р Димитров са пред 2-ро РУ. \"Когато не се прилагат законите, народът взема нещата в свои ръце. Вместо да бъде похвален, че си е защитил семейството, той е задържан\", коментира урологът проф. Димитър Шишков, бивш депутат. Той попита дали ако това се случи на правоохранители в държавата, каквото се е случило на д-р Димитров, те ще реагират по този начин. Общинският съветник Камен Шишманов заяви, че оръжието може да бъде полезно и опасно. \"Случаят с д-р Димитров не е изолиран в обществото. Неведнъж невинни хора са ограбвани, нападани и понякога убивани. Законодателството трябва да бъде променено, така че невинните хора да бъдат защитени\", допълни Шишманов. Таксиметрови шофьори с клаксони се присъединиха. Полицаи регулират движението. \"До какво положение са докарали един лекар - да убие крадец. Димитров е докаран до това състояние, след като три пъти преди това е било обирано жилището му, а извършителите не са били заловени\", заяви Димитър Хаджипетров, бивш кмет на район \"Централен\". Справедливостта ще бъде на наша страна. Политиците трябва да вземат предвид народното недоволство, заяви друг оратор. Иванов призова, ако лекарят не бъде освободен днес от ареста, всеки ден да правят протести от 18 часа на площад \"Съединение\". Множеството му отвърна с \"Българи, юнаци\". Хората масово коментират, че домовите обири се превръщат в геноцид. \"Няма кой да ни защити. Всеки втори е жертва на кражби\", казват те. По-късно шествието тръгна към прокуратурата на бул. \"Шести септември\", като гневните хора искат незабавно освобождаване на медика.", "date": "2018.03.05", "title": "Oгромният протест в Пловдив реве: Свобода за д-р Димитров (Снимки, обновена)"}
{"url": "https://www.24chasa.bg/novini/article/6747229", "text": "7-минутна импровизирана реч на руския патриарх Кирил Московски малко преди да излети от София, остави безмълвни участниците в официалния обяд, организиран от Светия синод. Когато се казва истината, нека да бъде цялата истина, призова главата на руската църква. И даде личен пример как според него трябва да се говори за историята. Патриарх Кирил е убеден, че крачката на император НиколайАлександрович да хвърли страната си в битката за освобождението на България, е противоречала тогава на националния интерес на Русия. Държавата преживява тежки години след поражението в Кримската война, намира се в състояние на блокада от страните на Запада, а според актуалната днес терминология - върху нея са били наложени “санкции”. , категоричен бе руският патриарх. И отново хвърли мост към съвременния свят, напомняйки, че днес много често се изричат думите “отговорности към Европа”. И това според руския патриарх е причина за прекрасната история на чувствата между българи и руснаци - защото тази война е била против политическия прагматизъм, против логиката. Негово Светейшество описа как руснаците, “отслабени от предишната война, неподготвени, отиват в Румъния”. Кирил Московски коригира българския президент Румен Радев, който на връх Шипка благодари и на румънските доброволци, участвали в освобождаването на България:  , остро редактира руският патриарх Румен Радев. Главата на руската църква, призовавайки “да се поменават с добри думи героите - българи и руснаци”, призна, че  Вероятно тази емоционална и нестандартна реч бе провокирана от подаръка, който руският посланик Анатолий Макаров даде на Кирил Московски - литография от подписването на Санстефанския мирен договор, която е част от личната му колекция.  От ля-вата страна на Кирил бе българският патриарх Неофит, а от дясната - Симеон Сакскобургготски. Руският патриарх се обърна към царя с “Ваше Величество!” и разговорът помежду им продължи на английски език. Сред малкото политици бяха зам.-председателят на парламентарната група на ГЕРБ и председател на българо-руската група за приятелство Красимир Велчев, омбудсманът Мая Манолова и Румен Петков. На финала на тази 7-минутна реч патриарх Кирил призна, че напуска България със смесени чувства и вижда проблемите. Тях той е споделил с премиера Бойко Борисов. Има обаче дълбока надежда, че връзките между двете църкви и двата народа  С “Многая лета” българските духовници изпратиха главата на Руската православна църква, който отлетя със собствения си самолет от София. Преди това Старозагорският митрополит Киприян, който бе своеобразен домакин, изпя любимата си песен “Лале ли си зюмбюл, ли си”. Гостът си тръгна с подарък от Светия синод - патриаршески тройник и икона на “Иван Рилски”, а българският патриарх Неофит получи изключително ценната икона “Света Богородица Смоленска от Егидрия”.", "date": "2018.03.05", "title": "Руският патриарх: Европа абсолютно не\nжелаеше освобождението на България от ислямско иго"}
{"url": "https://www.24chasa.bg/novini/article/6747168", "text": "ЕС скоро ще излезе с план за таксуване с данъци на големите интернет компании като „Амазон“ и „Фейсбук“, налагайки облагане между два и шест процента върху техните доходи във всяка държава, където действат, заяви френският финансов министър Бруно льо Мер, пише местната редакция на The Local, цитирана от \"Фокус\". В интервю за местно издание, министърът е заявил, че „процентът ще бъде по-близо до два, отколкото до шест“. Европейската комисия обяви по-рано, че до края на месец март ще представи мащабни промени на своите данъчни правила, които в момента позволяват на американските дигитални гиганти да декларират доходите си от целия ЕС в която си пожелаят страна. Това води компаниите към Ирландия, Нидерландия и Люксембург, където данъците са по-ниски и лишава останалите членове от такъв вид доходи, пише изданието. Според привърженици на идеята, до сега т.нар. голяма четворка – „Гугъл“, „Амазон“, „Фейсбук“ и „Ейпъл“ са лишили правителствата на страните от ЕС от милиарди евро доходи, плащайки само определена част на държавите с по-ниски данъци.", "date": "2018.03.05", "title": "ЕС скоро ще таксува големите интернет компании"}
{"url": "https://www.24chasa.bg/novini/article/6747176", "text": "Когато те нападат в дома си, трябва да имаш право да се защитиш. Това заяви съпругата на д-р Иван Димитров Жулиета пред  .  Не познавам закона в детайли, но съпругът ми се е защитавал. Всеки има право да защити семейството и имуществото си, коментира съпругата на д-р Димитров. Тя нямало профил в социалните мрежи и от приятели разбрала за организацията на протестите. Жулиета разказа, че нищо не е чула във въпросната нощ. Сутринта се чула по телефона със съпруга си, разбрали се да говорят по-късно, но след това вече нямала връзка с него. От полицаите разбрала, че е арестуван. Не знаела Иван да е притежавал оръжие. Утре голямата ни дъщеря става на 6 г. Надявам се подаръкът й да е татко й, каза със сълзи в очите Жулиета. Семейството има още едно момиченце на 2,5 г. \"Децата нищо не знаят. Голямата пита повече, обяснявам й, че татко е заминал по работа\", каза жената. За трети път крадците влизали в дома на семейството. Жулиета заяви, че не познава убития Жоро Плъха. Преди време в къщата работили хора, но той не бил сред тях. Разказа, че съпругът й винаги е помагал на хората, никога не е отказвал помощ. Дори планове за пътуване са ни се проваляли, допълни тя.", "date": "2018.03.05", "title": "Съпругата на лекаря: Дъщеря ни утре има рожден ден, надявам се подаръкът й да е татко й"}
{"url": "https://www.24chasa.bg/novini/article/6747231", "text": "Това е учебникарски пример за упражняване правото на самоотбрана. При тези доказателства, той не би трябвало да бъде осъден, заяви адвокат Димитър Марковски за убийството в Пловдив пред БТВ. Той каза, че всеки български гражданин би упражнил правото си на самозащита на семейството си. Според Марковски реагираш според ситуацията.  По подобен начин бих реагирал. Нямам как да реагираш по друг начин, ако някои влезе атакува теб и семейството ти, заяви пък Емануил Йорданов. Според него д-р Димитров не трябва да носи отговорност за убийството на крадеца. Юлиан Ангелов от ВМРО каза, че на д-р Димитров му прави чест че е защитил семейството си и той би направил същото като лекаря. Той заяви, че искат влизането с взлом да стане противозаконно.", "date": "2018.03.05", "title": "Експерти: Д-р Димитров не трябва да носи отговорност за убийството в Пловдив"}
{"url": "https://www.24chasa.bg/novini/article/6747232", "text": "І. МЕТЕОРОЛОГИЧНА ОБСТАНОВКА: Температурите са в интервала от –7° до +6°. Времето над страната е облачно. Слаб до умерен е вятърът духа в областите Смолян и Русе. Дъжд вали в областите Перник, Пазарджик и в районите на Карлово и Кърнаре /обл.Пловдив/; Криводол /обл.Враца/; Вакарел и пр. „Тракия“ /обл.София/; Прохода на Републиката /обл.Ст.Загора/. Пътните настилки са мокри, по усойните места заледени или заснежени и обработени. Намалена видимост поради мъгла: - до 20 м в района на Костенец – Боровец /обл.София/; - до 50 м в районите на Петрохан и Берковица /обл.Монтана/; Твърдица и планинската част на обл.Сливен; Омуртаг /обл.Търговище/; Априлци и Добродан /обл.Ловеч/; АМ „Хемус“, АМ „Тракия“ и АМ „Люлин“ /обл.София/; Вакарел /обл.София/; - до 100 м в районите на Мездра и Леденика /обл.Враца/; Летница и Шипково /обл.Ловеч/; Долно Вършило и АМ „Тракия“ /обл.Пазарджик/; Гривица, Деков, Муселиево и Любеново /обл.Плевен/; пр. „Република“ /обл.Ст.Загора/. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: цялогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Участък на София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС. Срок: целогодишно; - „Златишки” - затворен за всички МПС. Срок: целогодишно; - „Троянски” - забранен за всички МПС; - „Котленски” - отворен за всички МПС; - „Айтоски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т. Срок: целогодишно; - „Дюлински” - забранен за МПС над 3,5 т. Срок: целогодишно; - „Пампорово” - забранен за МПС над 3,5 т. Срок: целогодишно; - „Петрохан” - забранен за МПС над 12 т; - „Твърдишки” - забранен за МПС над 10 т. Срок: целогодишно; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания. Срок до 06.03.2018 г. Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Път ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-358: Ограничено е движението за всички МПС по път III-358 Шипково – Рибарица поради снегонавявания. Срок до 06.03.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-861: Движението по път III-861 Югово – Лъки се осъществява задължително с вериги за всички МПС поради снегонавявания. Срок до 06.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-861: Движението по път ІІІ-861 гр. Лъки – местност „Момина вода“ от км 31+040 до км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 06.03.2018 г. Път ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал мост над р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.03.2018 г. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.03.05", "title": "Виж пътната обстановка в страната сутринта"}
{"url": "https://www.24chasa.bg/novini/article/6747241", "text": "Февруари бе първият месец на спад за 2018 г. в сферата на инвестициите в Русия. Според Фонда за изследване на финансовите средства (EPFR), за миналия месец оттеглянето на средства от фондове, свързани с руски акции, се равнява на 110 милиона долара, пише вестник “Коммерсант“ в статия под заглавие „Инвеститорите обръщат гръб на Русия“, съобщава \"Фокус\". Това е почти пет пъти по-малко отколкото регистрирания през януари приток на капитали, отбелязва изданието. Въпреки тези резултатите, руските фондове остават положителни за 2018 г., равнявайки се на почти 400 милиона долара. Оттеглянето на инвеститорите става на фона на намаляващия, но все още съществуващ интерес към фондовете на развиващите се държави. По данни на EPFR, фондовете на тези пазари са привлеки около 11 милиарда долара, което е обаче повече от два пъти по-малко от резултата за месец януари, когато сумата се е равнявала на малко повече от 26 милиарда долара. При това, отбелязва още вестникът, руските акции се оказаха в числото на аутсайдерите. Най-голям отлив за миналия месец е регистриран в Индия, като той се равнява на 186 милиона долара. Лидер сред инвеститорите стана Китай, в чийто фондове са инвестирани около 2,9 милиарда долара, като в началото на годината това число е било 3,4 милиарда долара. Основата причина за негативната тенденция в Русия е ниската цена на нефта. Средната цена за барел от руския нефт Urals през февруари е била 63 долара, което е спад в сравнение с 69 долара за барел през януари.", "date": "2018.03.05", "title": "Инвеститорите обръщат гръб на Русия"}
{"url": "https://www.24chasa.bg/novini/article/6747275", "text": "Всеки има право да защитава здравето, живота на близките си, имуществото си. Текстът в закона е великолепен, много прецизен и трудно може да се намери кусур. Прокурорът просто не прилага текста. Това заяви адвокат Марин Марковски пред \"Нова телевизия\" в коментар на случая с д-р Иван Димитров от Пловдив. Той бе арестуван, защото е убил нахлул в дома му крадец. Има 2 основания за неизбежна самоотбрана - влиза в дома, наранява. Дори едното от тези основания е достатъчно, категоричен бе адвокатът. Ще го пуснат доктора с парична гаранция, прогнозира Марковски. Прокуратурата няма да му поиска постоянна мярка, защото прокурорите са притеснени, не толкова от глупостта, която са извършили, колкото от общественото мнение, обясни той. И допълни, че има прокурорски рефлекс заради страха ромите да не бъдат поставени в ситуация на дискриминация. Няма драма и фактите ще са ясни. Няма пречка съдебният медик да каже, че крадецът е бил прострелян вътре и е излязал сам, допълни адвокатът. Когато имаме нападение, трябва да имаме отбранително деяние. Има неизбежна отбрана дори тогава, когато нападението е предстоящо и той не те е пробол, коментира още Марковски. Ако влязат в моя дом, при моето семейство и близки, ще постъпя по същия начин, заяви пък евродепутатът от ВМРО Ангел Джамбазки. Трябва да се прецизират текстовете за неизбежната самоотбрана в закона. Трябва да се прецизират и правилата за носене на оръжие. На трето място - как човек с 9 присъди е на улицата, а не в затвора, коментира Джамбазки. При изнесените данни, ако това, което знаем е вярно - това е чиста хипотеза на неизбежна самоотбрана. За прокуратурата и полицията е много по-лесно да заловят доктора. Но е несериозно, каза Джамбазки. Той очаквал незабавно да бъдат свалени обвиненията. Има двоен стандарт и правосъдието не защитава обикновените граждани, допълни евродепутатът.", "date": "2018.03.05", "title": "Адвокат Марковски: Ще пуснат доктора с парична гаранция"}
{"url": "https://www.24chasa.bg/novini/article/6746357", "text": "Миналата седмица 35-годишен бивш легионер вдигна на крак 80 полицаи, част от които от Специализирания отряд за борба с тероризма и от спецчастите \"Кобра\", след като се барикадира в дома си в тополовградското село Орешник. Наличието на толкова много служители на реда за задържането само на един човек бе провокирано от факта, че мъжът е бил част от Френския чуждестранен легион и е разполагал с оръжие и боеприпаси в дома си. Полицаите дори са имали съмнение, че бившият военен е минирал двора си. Той е обвинен, че е стрелял по служителите на реда и засега остава в ареста. Твърди се, че мъжът е бил част от легиона пет години, като се е завърнал в родината преди около четири. По данни на Областната дирекция на МВР-Хасково той е притежавал законно три огнестрелни оръжия и няма данни да е освидетелстван като психично болен.  Въпреки това случката предизвика крайни реакции в социалните мрежи, според които легионерите са \"опасни престъпници\", \"крайно ексцентрични\" и \"рисково луди\". Истината е, че в топ пет на професиите с най-висок риск от посттравматичен стрес и психични кризи освен военните влизат също полицаите, лекарите, журналистите и учителите. Освен това легионерите са от бойците, които преминават през най-тежките психотестове и се следят по време на цялата им служба. Всяка проява на ексцентричност или неподчинение се наказва с карцер или дори с уволнение.  Има регистрирани случаи на инциденти във Франция, при които се е смятало, че има намесени легионери. В по-голямата част от тях обаче се оказва, че става дума за хора, пребивавали в редиците на легиона в рамките на няколко месеца. През първите четири месеца боецът не се води официално легионер, а единствено кандидат. Мнозина си отиват още през първите дни и седмици, защото не покриват физическите нормативи или не са психически стабилни. След това е същинската четиримесечна селекция, която включва всякакви изпитания, включително 80-километрови маршове и всекидневни 10-километрови кросове. Тогава отпадат огромна част, които обаче нямат право да се нарекат легионери. Мнозина от тях си тръгват обидени и огорчени, а някои се забъркват в проблеми. Те дори и да са били на обучение в Легиона, не са получили така заветното \"бяло кепе\" - призванието, че официално си одобрен за елитната част. Много интересен е случаят и с \"митоманите\". Според бивши легионери такива се срещат доста често. Това са мъже, които знаят всичко за легиона, дори се обличат като легионери, и разказват на всеки желаещ да ги слуша за своите измислени мисии. Истинските легионери обаче успяват бързо да ги разпознаят, като ги питат за техния \"matricule\" - личен номер, с който се обозначава всеки един войник.  Другата голяма заблуда за легионерите е убеждението, че те всички са бивши престъпници, бягащи от закона. Факт е, че в миналото в редиците на елитната част са приемали всеки - дори и без документ за самоличност, дори с криминално досие или укриващ се от закона в друга страна, и са му давали възможност да служи под измислена самоличност, така че да не може да бъде намерен. Вариант да си смениш името съществува и днес, но всеки кандидат се проверява старателно и тези с тежки престъпления се отхвърлят веднага. Все пак и до днес се правят изключения за хулигански прояви, неплатени данъци или неуредени сметки. Факт е, че съществуват дори такива, които се укриват в легиона от бивши съпруги, от плащане на издръжка или от отговорност да гледат дете. Правило е всеки, който е женен, задължително да си смени името - дори тези, които не се крият от семействата си. Причината е, че според правилата на легиона не можеш официално да си женен, защото трябва да служиш единствено на елитната част и няма как да имаш законови или религиозни задължения към семейство. Едва след като изкараш първите пет години, вече бракът ти може да бъде признат.  Но дори и без да приема престъпници, легионът пак си остава убежище. В миналото е имало смелчаци българи, избягали от комунистическия режим, или момчета, които след промените са успели да се измъкнат без виза от страната, да пътуват незаконно, скрити в тирове или в тоалетната на някой влак, за да стигнат заветната цел - някой от приемните пунктове на легиона, каквито има в десетина градове във Франция. Разказва се като легенда историята на българин, който прекосил пеша Алпите без никаква екипировка и багаж само за да се добере до приемен пункт.", "date": "2018.03.05", "title": "\"168 часа\": Полудяват ли легионерите? Престъпници нямат място в елитния корпус, някои обаче се спасяват там от данъчните или от съпругите си"}
{"url": "https://www.24chasa.bg/novini/article/6747350", "text": "Днес столичаните и гостите на София могат да паркират безплатно в зоните на града. Това припомниха от пресцентъра на Центъра за градска мобилност, цитирани от \"Фокус\". Градският транспорт ще се движи по празнично разписание.                                                                                                                                                                                                                                                                                                                       ", "date": "2018.03.05", "title": "Паркирането в синя и зелена зона в София днес е безплатно"}
{"url": "https://www.24chasa.bg/novini/article/6747354", "text": "И пловдивските таксиметрови шофьори се присъединяват към насрочения за днес от 12 часа протест в защита на задържания медик д-р Иван Димитров. Той е в ареста за убийството на Жоро Плъха, който нахлу в дома на лекаря и го рани с нож в крака. \"Никакво отстъпление! Искаме свобода за лекаря\", заявиха пред \"24 часа\" таксиметрови шофьори. Те очакват колеги от София да пристигнат и да се присъединят към протеста в Пловдив. Футболните фенове на \"Ботев\" и \"Локомотив\" също декларираха, че се включват в мероприятието пред Второ РУ. \"Да спрем етническата престъпност!\", се казва във възванието към запалянковците. Пловдивчани припомнят, че подобни бунтове не е имало от размириците в Катуница. В града ври и кипи. Хората категорично не одобряват задържането на медика и искат неговата свобода. \"Това, което се случва с д-р Димитров, всъщност представлява преразказ на българския архетип. Сблъсъкът между злото и доброто, между крадеца и бащата, между Жоро Плъха и Иван Лечителя\", написа в профила си пловдивския адвокат Георги Колев. Според него в този сблъсък ще победи Доброто. \"Иван не може да бъде осъден! Законът го защитава. Като човек, като баща и като лекар, аз го подкрепям и настоявам той да бъде освободен\", казва Колев.", "date": "2018.03.05", "title": "Пловдив ври и кипи: И таксиджиите се включват в протеста за д-р Димитров"}
{"url": "https://www.24chasa.bg/novini/article/6747555", "text": "До утре на обяд ще продължи обследването и обрушването на ската над затворения за движение поради активирало се срутище път II-82 София - Самоков в района на Дяволския мост, съобщиха от пресцентъра на АПИ.  В момента пътният участък се разчиства. Трафикът е пренасочен по обходни маршрути: по път III-181 София - Бистрица - Ярема; по път III-822 Ново село - Живково - гр. Ихтиман - АМ \"Тракия\" или II-62 Самоков - Дупница - АМ \"Струма\", посочиха от пътната агенция. Очаква се утре на обяд да се възстанови движението по пътя. Дотогава ще се извършват огледи от екипи геодезисти и алпинисти и ще се обрушват опасни скали от ската над пътя, уточниха от АПИ. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.apI.bg, lIma.apI.bg и по всяко време от денонощието на тел. 0700 130 20 в АПИ.", "date": "2018.03.05", "title": "До утре на обяд ще бъде затворен пътят София - Самоков край Дяволския мост"}
{"url": "https://www.24chasa.bg/novini/article/6747572", "text": "Над 2000 души се насочват в момента към сградата на пловдивската прокуратура. Заради шествието е затворен целият булевард \"Шести септември\". Полицейска кола предвожда колоната от протестиращи, които скандират \"Свобода за д-р- Димитров\". Пловдивчани възнамеряват да поискат от прокуратурата незабавно освобождаване на д-р Иван Димитров. В шествието участват и хора с инвалидни колички, майки с деца, колеги, приятели и съседи на задържания рентгенолог. Отдавна Пловдив не помни такъв мащабен протест, коментират наблюдатели. Подобни прояви са организирани в София и Стара Загора, обявиха на митинга пред Второ РУ.", "date": "2018.03.05", "title": "2000 пред прокуратурата в Пловдив, искат пускане на лекаря начаса"}
{"url": "https://www.24chasa.bg/novini/article/6747564", "text": "В сделката с ЧЕЗ трябва да се намеси гражданското общество. Това заяви лидерът на ДПС Мустафа Карадайъ на пресконференция по време на семинар на тема “Участие на гражданите в процеса на вземане на решения, касаещи държавата”, организиран от партията. “При всички случаи, ако погледнем теоритичната част в този процес с продажбата на ЧЕЗ, как изглежда картината? - Два търговски субекта сключват договор. Това е картината, докато не говорим за отношение власт - граждани. Ако властта по един или друг начин се опитва да обсебва процесите, тя се превръща в диктатура. Тук трябва да се намеси гражданското общество. Но не онова гражданско общество, което ние сме свикнали да го определяме като неправителствените организаци. А това създадено от свободни и активни граждани, които знаят и познават процеса, и носят своята отговорност, и които реагират към такъв тип процеси”, посочи Карадайъ. “До скоро приватизирахме предприятия в страната, наследени от комунистическия режим. Този процес все още продължава. Мисля, че остатъчният пакет от електроразпределителните дружества съвсем скоро, първото правителство на г-н Борисов ги продаде на борсата. И само след няколко години, ако властта и държавата имат друго мнение и искат да развиват друг процес, според нас това не е либералният подход. Убеден съм, че ако стане така, само след години пак ще ги приватизираме тези придобити от държавата акции”, заяви лидерът на ДПС по повод идеята държавата да закупи контролния пакет от акции по време на сделката за закупуването на ЧЕЗ. “Последните два месеца властта генерира проблем”, категоричен бе той. По думите му избирателите на ДПС се обединяват. И в момента в партията наблюдават обратния процес - тези, които не са гласували за ДПС на избори се връщат. “Имаме готовност вече да участваме на избори”, каза още Карадайъ.", "date": "2018.03.05", "title": "Карадайъ: В сделката с ЧЕЗ трябва да се намеси гражданското общество"}
{"url": "https://www.24chasa.bg/novini/article/6747612", "text": "Около 16 часа трафикът на входовете на столицата ще се засили с оглед на трите почивни дни. Това каза за „Фокус“ началникът на отдел „Пътна полиция“ към СДВР комисар Тенчо Тенев. „Очакваме минимум 50-60 хил. автомобила да влязат в София“, заяви той. „В момента трафикът е нормален. На всички входни артерии има полицейски екипи“, обясни комисар Тенев.", "date": "2018.03.05", "title": "КАТ очаква 50-60 000 автомобила да влязат днес в столицата"}
{"url": "https://www.24chasa.bg/novini/article/6747620", "text": "Русия има доказателства, че Съединените щати опитват да се намесят в президентските й избори, заяви днес руският заместник-министър на външните работи Сергей Рябков, цитиран от РИА Новости, предаде Ройтерс. САЩ опитват да всеят хаос в Русия и американските санкции целят да дестабилизират страната, каза Рябков на заседание на временната комисия към Съвета на федерацията за защита на държавния суверенитет и предотвратяване на намеса в делата на Русия. Според доклад на тази комисия към горната камара на руския парламент западните програми за намеса се прилагат все по-внимателно и често са завоалирани. \"Чуждите подривни програми често се формират на принципа на мозайката по такъв начин, че почти всеки елемент от нея може да изглежда като случайно събитие, спонтанно, без външен контролен център и на пръв поглед не противоречи на закона\", се казва в доклада. \"Грубата и противоправна намеса на официален Вашингтон в суверенните дела на редица държави членки на ООН\" не бива да се отъждествява с целия американски народ, а с \"представителите на обществено-политическите, научни и експертни кръгове\", се допълва в доклада, който нарича ситуацията в САЩ \"диктатура на малцинството\".", "date": "2018.03.05", "title": "Москва: Имаме доказателства, че САЩ се\nмесят в президентските избори"}
{"url": "https://www.24chasa.bg/novini/article/6747629", "text": "Протестиращите срещу задържането на д-р Димитров в момента са пред зданието на прокуратурата в Пловдив. Част от тях се опитаха да влязат в страдата, за да говорят с дежурния прокурор. Охраната обаче им каза, че вътре няма такъв. Един от организаторите на протеста се опита да разбере на кой телефон да потърси дежурния прокурор, като звънна на 112. Впоследствие се разбра, че дежурният прокурор бил вкъщи на повикване. \"Искам да съобщя за извършено престъпление, къде е в момента дежурният прокурор\", шегуваха се хора, събрали се пред прокуратурата. \"Виждате ли - няма дежурен прокурор, ако стане нещо, няма кой да отреагира\", обясниха водачите на протеста. Хората очакват при тях да дойдат шефове на полицията и прокуратурата, но няма информация дали това ще стане.", "date": "2018.03.05", "title": "Протестиращите в Пловдив: Къде е дежурният прокурор?"}
{"url": "https://www.24chasa.bg/novini/article/6747647", "text": "Мъж е открит мъртъв в лекия му автомобил, паркиран в района на МБАЛ-Благоевград, съобщи „Фокус“. Сигналът за инцидента е подаден около 10.20 часа. От Областна дирекция на МВР – Благоевград казаха, че не могат да дадат информация за инцидента, тъй като органите на реда все още работят по изясняване на случая.", "date": "2018.03.05", "title": "Откриха мъртвец в кола край болницата в Благоевград"}
{"url": "https://www.24chasa.bg/novini/article/6747653", "text": "От утре се очаква отново да започне процес на повишение на нивата на реките Янтра, Русенски Лом, добруджанските реки и по цялото Черноморие, както и река Струма. Това каза за „Фокус“ дежурният хидролог Весела Стоянова от Националния институт по метеорология и хидрология към БАН. „Повишенията на нивата ще продължат до 9 март. Тогава ще са по-съществени в долните части на основните реки“, обясни тя. „Днес се очаква нивата на по-голямата част от реките временно да се понижат, тъй като температурите са по-ниски и не се очакват съществени валежи“, посочи дежурният хидролог.", "date": "2018.03.05", "title": "От утре се очакват високи нива на реките Янтра, Русенски Лом и Струма"}
