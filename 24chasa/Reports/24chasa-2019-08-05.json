{"url": "https://www.24chasa.bg/novini/article/7592660", "text": "Загиналите при стрелбата в търговския център в Ел Пасо, щата Тексас, станаха 22, предаде Асошиейтед прес. Отбелязва се, че още един ранен е починал в болница. Информацията потвърдиха представители на здравното заведение. По-рано полицията в града съобщи в Туитър, че лекарите не са успели да спасят живота на един от ранените. Преди това постъпилата информация беше за 20 загинали и 26 ранени, предаде БТА. В събота 21-годишен бял мъж откри стрелба в магазин \"Уолмарт\" на територията на търговски център в Ел Пасо, припомня ТАСС.", "date": "2019.08.05", "title": "Още един ранен при стрелбата в Тексас е починал, жертвите вече са 22"}
{"url": "https://www.24chasa.bg/novini/article/7592500", "text": "Утре - 6 август, от 9,30 ч. до 12,30 ч. се ограничава движението в активната лента в тунел „Траянови врата“ на АМ „Тракия“ посока Бургас поради планирано проектантско замерване на пътната настилка. Трафикът ще се осъществява в изпреварващата лента, съобщават от пресцентъра на АПИ От 12,30 ч. до 15,30 ч. движението ще се осъществява в активната лента. Участъкът ще бъде сигнализиран с пътни знаци. На 7 август от 9,30 ч. до 12,30 ч. в тунел „Траянови врата“ на АМ „Тракия“ посока София движението ще се осъществява в изпреварващата лента, за да може да се изпълни предвиденото замерване на пътната настилка. От 12,30 ч. до 15,30 ч. трафикът ще бъде осъществяван в активната лента. Агенция „Пътна инфраструктура“ напомня на шофьорите да карат внимателно, със съобразена скорост и да спазват стриктно пътната сигнализация, както и правилата за безопасност и движение по пътищата.", "date": "2019.08.05", "title": "АПИ съветва: Карайте внимателно в тунел „Траянови врата“, извършват се ремонти"}
{"url": "https://www.24chasa.bg/novini/article/7592519", "text": "Работници от специализирани служби ще започнат дезактивация на замърсяването на площада пред парижката катедрала \"Нотр Дам\" и съседните й улици на 7 август, предаде ТАСС. Това заяви заместник-кметицата на Париж Ан Суйри пред телевизия Бе Еф Ем. Въпросът за възможното замърсяване с олово на катедралата, площада пред нея и съседните квартали понастоящем активно се обсъжда във френското общество, предава БТА. Миналата седмица редица синдикати настояха катедралата да бъде затворена херметично и във вътрешността й да се създаде понижено налягане на въздуха, за да може оловни частици да не попаднат в заобикалящата я среда. Днес синдикатите повториха искането си, но г-жа Суйри отбеляза, че трябва да се извърши дезактивация, а не херметизиране на обекта.", "date": "2019.08.05", "title": "Работи по дезактивация на замърсяването около \"Нотр Дам\" ще започнат на 7 август"}
{"url": "https://www.24chasa.bg/novini/article/7592520", "text": "Румънските следователи са открили в един сак части от обгорени кости и прах, които заподозреният за убийството на две момичета в град Каракал Георге Динка твърди, че принадлежат на изчезналата през април Луиза Меленку, предаде Аджерпрес. Сакът е намерен в гора близо до южния град Каракал, като самият Динка е посочил на следователите мястото, уточни говорителят на Дирекцията за разследване на престъпленията на организираната престъпност и тероризма (ДРПОПТ) Михаела Пориме. Тя добави, че са взети проби за експертиза. 66-годишният Георге Динка бе задържан миналата седмица във връзка с отвличането и убийството на 15-годишната Александра Мачешану. Случаят предизвика скандал и доведе до протести и оставката на вътрешния министър Николае Мога, след като стана ясно, че момичето се обадило три пъти на спешния телефон 112, за да съобщи, че е отвлечено, но полицията реагирала чак на следващия ден. В дома на заподозрения бяха открити човешки останки, а ДНК-експертиза доказа, че те принадлежат на Александра, чието тяло мъжът твърди, че е изгорил. По думите му той е постъпил по подобен начин и с Луиза, като я е убил в дома си, а след това е изгорил трупа. Говорителят на ДРПОПТ заяви, че няма индикации за съществуването на други жертви освен двете момичета. От своя страна временният министър на вътрешните работи Михай Фифор увери днес, че по случая работят \"едни от най-добрите специалисти по криминалистика в Румънската полиция\".", "date": "2019.08.05", "title": "Откриха кости в сак край Каракал, където се разследва убийството на две момичета"}
{"url": "https://www.24chasa.bg/novini/article/7592530", "text": "Чавушоглу обяви дипломатическа инициатива на Турция, насочена към Азия, предаде Анадолската агенция. Чавушоглу представи инициативата на ежегодната конференция на посланиците на Турция, предава БТА. Азия става икономически център на света. Международната общност се състезава за по-голямо присъствие в Азия. Турция има дълбоки корени в този най-динамичен район на света. За нас е също толкова важно да сме азиатци и да сме в Азия, колкото да сме европейци и да сме в Европа, отбеляза Чавушоглу. Той изтъкна необходимостта от нова политика в Азия, която отчита различията на континента по всеобхватен начин. С това ние обявяваме инициативата за Азия, която се нарича \"Азия отново\". Ние ще развием още повече нашите отношения в една всеобхватна рамка, каза Чавушоглу. Този подход ще отразява основните черти на нашата хуманна и предприемчива външна политика, която е силна на терена и на масата, добави турският външен министър. Той посочи, че новата инициатива ще включва сътрудничество в сферата на образованието, отбранителната промишленост, инвестициите, търговията, технологиите, културата и политическия диалог. Чавушоглу каза, че целта на Турция с тази инициатива не е \"промяна на оста\". Сега нашите западни приятели ще започнат да се оплакват отново, заявявайки: Какво става? Това промяна в оста на вашата външна политика ли е? Обърнала ли е Турция гърба си към Европа, а лицето си към друго място?, отбеляза Чавушоглу. Нека тогава ви попитам: Променяте ли оста на вашата външна политика, когато отивате там /в Азия/? Защо когато Турция отива там, това става промяна на оста?, каза Чавушоглу. Той добави, че Турция е мост между Европа и Азия и самата тя е ос.", "date": "2019.08.05", "title": "Чавушоглу: За нас е също толкова важно да сме азиатци, колкото да сме европейци"}
{"url": "https://www.24chasa.bg/novini/article/7592535", "text": "Няма доказателства за расови подбуди при стрелбата в американския град Дейтън, при която бяха убити девет човека, предаде ДПА, като се позова на властите. \"Нямаме данни за расови мотиви\", каза началникът на местната полиция Ричард Бил. По думите му разследването продължава. Той заяви, че заподозреният е имал у себе си около 250 патрона по време на нападението и е успял да изстреля поне 41 куршума, преди да бъде убит от полицията, предаде БТА. Полицията съобщи в Туитър, че броят на жертвите е нараснал до 21 души, след като още един човек е починал в болница. Атаката в Дейтън, щата Охайо, беше една от двете масови стрелби в САЩ за по-малко от 24 часа през уикенда.", "date": "2019.08.05", "title": "Стрелбата в Дейтън не е на расова основа"}
{"url": "https://www.24chasa.bg/novini/article/7592476", "text": "7 души бяхa рaнeни при cтрeлбa в пaрк нa Чикaго - трето нападение в САЩ caмo в рaмкитe нa чacoвe след касапниците в Охайо и Тексас. Oкoлo 1 чaca cлeд пoлунoщ в понеделник билa oткритa cтрeлбa oт чeрeн “Шевролет Камаро” пo хoрa в пaрка. 21-гoдишeн e нacтaнeн в бoлницaтa в критичнo cъcтoяниe. Пocтрaдaлитe ca нa възрacт мeжду 19 и 25 г. Пoлициятa издирвa извършитeлитe. Часове по-късно две жени били простреляни на улица в Чикаго. Касапинът, избил 9 души и ранил 27 в бар в Дейтън, щата Охайо, имал списък с хора, които искал да убие или да изнасили в училище. Това разкриха съученици на 24-годишния Конър Бетс, извършил атаката в събота. Бетс бил временно отстранен от гимназията, след като в училищна тоалетна бил открит списък с лица, които искал да ликвидира. Съученичка на убиеца разказа, че той заплашил да я завърже и да ѝ пререже гърлото. В училище Конър бил тормозен редовно, което го накарало да се запише във военна програма за младежи. Същевременно полицията съобщи, че сестрата на Бетс и нейното гадже са били открити мъртви в кола до бара, където убиецът стрелял на месо. Смята се, че той е ликвидирал и тях. Властите не са установили мотив за нападението, но се съобщава, че шест от деветте жертви били афроамериканци. Бетс носел пушка калибър .223 и допълнителни пълнители с голям капацитет. Стрелецът притежавал две оръжия, едното от които поръчал по интернет. При атаката носел бронежилетка, маска, предпазни слушалки и над сто патрона. cлeд първия изстрелян куршум. Унифoрмeни уcпeли дa идeнтифицирaт oткъдe идвa cтрeлбaтa зa 20 ceкунди, a зa 10 ликвидирaли зaплaхaтa. Властите открили записи в дома на стрелеца от Охайо, които потвърждават интереса му към убийството на хора. Според Си Ен Ен в тях няма данни за ангажираност с радикални движения или политически мотиви на престъплението. Мacoвoтo убийcтвo нa 20 души в мол в град Eл Пaco, Тeкcac, пък щe ce рaзглeждa кaтo дeлo зa вътрeшeн тeрoризъм, съобщи Ройтерс. Мексиканските власти смятат нападението за терористичен атентат срещу мексиканци. Властите ще искат смъртна присъда за Патрик Крусиус. 21-годишният мъж, открил стрелбата в търговския център “Сиело Виста”, бе задържан от полицията. Освен 20-те загинали, 26 души са ранени. Властите заявиха на пресконференция, че Крусиус е бил заловен, без да се наложи полицията да стреля. Той е от градчето Алън, на 10 часа с кола от Ел Пасо. при атаката. 25-годишната жена била на пазар, когато куршумите я застигнали. Тя прегърнала двумесечното си дете и го предпазила с тялото си, но загинала. “Омразата няма място в нашата страна”, заяви президентът Доналд Тръмп след трагедиите. Той посочи, че САЩ имат проблем с психичните заболявания и нападателите наистина са много сериозно психично болни. Президентът призова американските депутати да приемат закон за строги проверки за купуване на огнестрелно оръжие. “Медиите носят голяма отговорност за живота и безопасността в нашата страна. Фалшивите новини допринесоха много за гнева и яростта, които се натрупваха в продължение на много години”, каза Тръмп. Кандидатите за номинацията на демократите за президентските избори в САЩ обвиниха президента Доналд Тръмп и използваните от него изрази срещу имигрантите и хората, които не принадлежат към бялата раса, за нападения като извършените в Тексас и Охайо. Те подчертаха, че са необходими повече ограничения за притежанието на огнестрелни оръжия, например проверки на биографията. ", "date": "2019.08.05", "title": "Трета стрелба за 24 часа в САЩ: 7 ранени в парк в Чикаго (Обзор)"}
{"url": "https://www.24chasa.bg/novini/article/7592566", "text": "Автомобил с експлозиви е бил причината за взрива близо до медицински център в Кайро, при който загинаха 20 човека, а 47 бяха ранени, заяви днес египетското вътрешно министерство, цитирано от световните агенции. Първоначално властите заявиха, че жертвите са загинали при катастрофа с участието на няколко автомобила край Националния онкологичен институт, но не обясниха как тя е причинила взрив, нанесъл щети на фасадата на болницата и дори на стаите вътре. Впоследствие беше съобщено, че във взривилата се кола е имало експлозиви за подготвян атентат. Тя се е сблъскала с други три автомобила, причинявайки силна експлозия близо до медицинския център. Според местни медии при взрива също така е избухнал пожар, който е бил изгасен. Вътрешното министерство обвини екстремистката групировка \"Хасм\", свързана със забранената организация \"Мюсюлмански братя\", че планирала да извърши терористично нападение и за тази цел придвижвала колата с експлозиви, която била открадната по-рано. Властите не казаха каква е била мишената на атаката. Министерски говорител заяви, че повечето от ранените са в стабилно състояние, с изключение на трима, които са в интензивно отделение. Телевизионни кадри показаха няколко обхванати от пламъци автомобила след експлозията. Президентът Абдел Фатах ас Сиси определи случая като \"терористичен акт\" и изрази съболезнования за жертвите. \"Подчертавам, че египетската държава с всичките й институции е решена да се противопостави на жестокия тероризъм и да го изкорени, въоръжена със силата и волята на своя велик народ\", заяви той в Туитър. Експлозията е нанесла щети на главния вход на Националния онкологичен институт и на няколко стаи и отделения вътре, каза Каирският университет, чийто медицински факултет използва болницата като образователна база. Изпотрошени са били стъклени врати и прозорци на сградата. Много автомобили на улицата са били повредени, заявиха очевидци.", "date": "2019.08.05", "title": "Взривът в Кайро е причинен от кола бомба"}
{"url": "https://www.24chasa.bg/novini/article/7592569", "text": "Небрежно боравене с огън е основната причина за опустошителните горски пожари в Сибир. В момента в Русия бушуват 171 горски пожара на площ повече от 1 милион и 270 хиляди декара, предаде  Възстановяването на изгорелите дървета може да отнеме между 100 и 120 години, предупредиха експерти. Армията, която се включи в гасенето на огъня, е потушила повече от 100 хиляди хектара в тайгата на Красноярския край и Иркутска област. „Ситуацията остава трудна. Всеки ден работим, хвърляме вода над пламъците по 40 пъти. Продължаваме и днес. За съжаление не е възможно да достигнем навсякъде, защото заради гъстия дим в някои райони е опасно да се лети”, заяви помощник-командирът на ескадрон Андрей Персиянов.", "date": "2019.08.05", "title": "Пожарът в Сибир обхвана над 1 милион декара гора"}
{"url": "https://www.24chasa.bg/novini/article/7592579", "text": "530 лева за преглед от лекар по морето. Фрапиращата фактура публикува жена в социалните мрежи. В цената на услугата освен преглед е включено и изписване на рецепта, оценено на 40 лева. Освен това във фактурата са вписани и консумативи на стойност 50 лв., интервенция по отстраняване на чуждо тяло от едното ухо на стойност 100 лв. и още услуги, предаде  . Лекарят е категоричен, че нарушения няма, ценоразписът е обявен, а момчето е било предупредено, че в частен кабинет. 19-годишното момче пристига в медицинския център на 26 юли вечерта. Бил със свои приятел и се оплаквал от остра болка в ушите. „Бяха англоговорящи от ЮАР. Единият говореше на развален български”, спомня си д-р Оксана Мокан - специалист уши нос и гърло и съсобственик на медицинския център. Тогава на смяна е д-р Мокан. Специалист уши нос и гърло и съсобственик на частния център. Именно тя преглежда момчето. „Казах им, че това е частен медицински център и трябва да си заплатят. Казах им, че 170 лв. нощен преглед и оттам нататък зависи от услугата и им показах ценоразписа”, уверява д-р Мокан. След като по думите на лекарите, подписал документа, пациентът бил прегледан. Дадена му е и фактура. От нея става ясно, че , момчето е заплатило и 150 лева за промивка на уши. „Това не е никак лесна манипулация. Промивка се прави от специалист. Не може всеки да я прави. Има риск да се спука тъпанче”, обясни д-р Мокан. 50 лева пък струват консумативите, срещу 100 лева му е отстранено чуждо тяло от ухото, а 40 лева е изписването на рецепта. Докторите в частния център обяснявали на всеки пациент къде може да отиде, ако иска безплатна лекарска помощ. Когато са чужденци ситуацията била по-сложна. „Въпросът е морален. Ако в този случай частният кабинет е единствена алтернатива, тогава въпросът е защо услугата струва толкова много. Дали е редно? Въпросът е морален”, обясни Ани Бонева от Център за защита на правата в здравеопазването. От частния център пък са категорични, че моралът не липсва. Не само защото всичко било законно, а и защото имали договори с различни застрахователни компании. От Агенцията за медицински надзор обясниха пред NOVA, че извършват непрекъснати проверки на медицински услуги по Черноморието и се самосезират, когато е необходимо.", "date": "2019.08.05", "title": "Младеж плати 530 лева за преглед от лекар на морето"}
{"url": "https://www.24chasa.bg/novini/article/7592542", "text": "197 млн. лв. е печалбата на АЕЦ “Козлодуй” за първите 6 месеца на годината, което е нов рекорд за централата. На годишна база ръстът е двоен, показват финансовите отчети на държавните дружества, публикувани от Министерството на финансите. Приходите на атомната централа са 637 млн. лв. - със 101 млн. повече. Парите по сметки са 434 млн. лв. Българският енергиен холдинг отчита загуба от 3,16 млн. лв. при 153 млн. печалба през същия период на миналата година. Холдингът е получил 80,85 млн. лв. дивидент от дъщерните си дружества при 104,54 млн. година по-рано. Направил е обезценка за 95,8 млн. лв. на вземания от НЕК и ТЕЦ “Марица-изток 2”. Вземанията на БЕХ от дъщерните му компании са 2,25 млрд. лв. при 1,963 млрд. спрямо 31 декември 2018 г. На загуба са и мини “Марица-изток” - със 1,75 млн. при 1,6 млн. за полугодието на 2018 г. Електроенергийният системен оператор е на плюс със 7,15 млн. лв. при 7,67 млн. година по-рано. За НЕК, ТЕЦ “Марица-изток 2”, “Булгаргаз” и “Булгартрансгаз” не са оповестени отчети. Вазовските машиностроителни заводи (ВМЗ) отчитат печалба 9,2 млн. лв. спрямо 5,7 млн. лв. за същия период на миналата година. Приходите достигат 116,5 млн. лв. при 104,6 млн. лв. година по-рано. “Авионамс” има печалба от 2,9 млн. лв. спрямо 4,3 млн. лв. за година по-рано. Има повишение с близо 2 млн. на приходите до 18,1 млн. лв. “Кинтекс” е с печалба 5,9 млн. лв. към края на юни, но това е с 51% по-малко, сравнено с година по-рано. Приходите са 44 млн. лв., почти наполовина по-малко. НИТИ завършва първите 6 месеца на 2019-а със загуба от 56 хил. лв., като година по-рано тя е била 12 хил. лв. Българската банка за развитие е завършила полугодието с печалба от 16,4 млн. лв. спрямо 13,7 млн. лв. през 2018-а. Националният гаранционен фонд е на плюс 1,2 млн. лв. за 2019-а. “Ел Би Булгарикум” също има увеличение на печалбата от 3,4 млн. лв. за първите 6 месеца на 2018-а до 4,1 млн. лв. за 2019 г. Държавната консолидационна компания приключва полугодието с печалба от 23,9 млн. лв., но година по-рано тя е била 90,8 млн. лв. “София Тех парк” е на загуба от 1,9 млн. лв. Година по-рано компанията е била на минус 2,9 млн. лв. На загуба с 831 хил. лв. е и Национална компания “Индустриални зони”. За същия период на 2018-а дружеството е отчело печалба от 1,5 млн. лв. Железниците са на загуба за полугодието, а авиацията е на печалба. “БДЖ пътнически превози” отчита114,98 млн. лв. приходи като 87,5 млн. от тях са субсидията по договора с държавата. Загубата е 9,97 млн. лв. при печалба от 2,7 млн. за полугодието на 2018 г., или е на минус 466%. Товарните превози са свили загубата си от 2,66 млн. лв. на 1,5 млн. и са увеличили превозите на товари. Холдинг БДЖ е на плюс с 2,18 млн. лв. Национална компания “Железопътна инфраструктура” отчита загуба от 32,33 млн. лв. Летище София има приходи от 87,4 млн. лв. - с 5,7 млн. повече отпреди година. Печалбата е 7,17 млн. лв. РВД е на плюс с 12,3 млн. лв. От отчетите за дейността на държавните ВиК оператори за първото полугодие става ясно, че загубите на вода през 2019 г. са достигнали нови върхове, като в две от дружествата - в Сливен и Шумен, те са надминали дори 80%. ВиК Сливен отчита 84,25% загуба на вода, а ВиК Шумен - 84,15%. Това означава, че тези два ВиК оператора успяват да съберат пари за съвсем малка част от водата, която са пречистили и доставили на потребителите си. Основната причина за такива големи течове е предимно в старата водоснабдителна мрежа. Близки до тези загуби има във ВиК Перник, където през първото полугодие на 2019 г. по тръбите се губят 74,73% от водата. В много градове загубите се увеличават в сравнение със същия период на м.г., например в Търговище - от 57,21% през първото полугодие на 2018 г. загубите сега са станали 60,14%. На практика в България няма водно дружество, което да разпилява по-малко от 50% от водата, с изключение на Русе и София. ", "date": "2019.08.05", "title": "АЕЦ “Козлодуй” с нов рекорд - 197 млн. лв. печалба за половин година"}
{"url": "https://www.24chasa.bg/novini/article/7592606", "text": "След като пристигнали в Нова Зеландия преди около 700 години, колонизаторите опустошили до такава степен средата за живот на местните птици, че за възстановяването й ще са нужни 50 милиона години, сочат резултатите от международно изследване, цитирани от ДПА. За да се стигне до сравнимо разнообразие в средата за живот, ще е нужен по-дълъг период от онзи, с който е свързано съществуването на човечеството. Над 70 вида птици са изчезнали, поясниха от Берлинския природонаучен музей. Въпреки сегашните усилия за защита на природата, други 30 вида птици са застрашени от изчезване. Сред тях е папагалът какапо, който води нощен живот и не може да лети. Видът е почти изчезнал от години в резултат на заплахата от внесени от чужбина животни, като плъхове, белки, порове и котки. Липсата на местни видове бозайници в Нова Зеландия, с изключение на прилепите, означава, че какапо няма защитна стратегия срещу тези животни. Ловуването и превръщането на терени в обработваеми земи също допринасят за намаляването на популацията на какапо, предаде БТА. Резултатите от изследването са публикувани в сп. \"Кърънт байолъджи\".", "date": "2019.08.05", "title": "Трябват 50 млн. години за възстановяване на хабитата на птиците в Нова Зеландия"}
{"url": "https://www.24chasa.bg/novini/article/7592610", "text": "С нова заповед от днес земеделският министър Десислава Танева забранява лова в инфектираните от африканска чума по свинете райони. Инфектираните зони са не по-малко от 200 кв км около официално обявените случаи на чума при дива свиня. Въвежда се и режим на лов след изтичане на периода на ограничен достъп, който е не по-малко от 2 месеца след констатирането на случая - за индивидуален лов и 6 месеца - за групов лов. Остава в сила и обещаното възнаграждение от 150 лв. за хора, подали сигнал за труп на диво прасе в инфектираните зони и 50 лв. за отстрел на дива свиня извън тях. В сила продължава да бъде и забраната за достъп до ловностопанските територии на берачи на билки , гъби и трюфели, предаде  Заради африканската чума по свинете в община Свищов от днес до 11 август е обявено бедствено положение. В ликвидирането на животните в свинекомплекса в село Българско Сливово се включва и личният състав на военното поделение в Белене. В няколко други области на страната също започнаха проверки дали животните в личните стопанства са умъртвявани. Близо 100 населени места се проверяват в Сливенска област, а недоволни от изискването за унищожаване на домашните прасета продължават четвърти ден да блокират главния път Сливен-Ямбол при село Крушаре. Близо до военното летище в Добрич беше открито нерегламентирано стопанство с около 150 прасета. На собственика е даден срок от 48 часа да умъртви животните. Заради потвърдения случай на африканска чума в диво прасе в Държавно ловно стопанство „Искър“, Самоковско, на територията му не се допускат външни лица и туристи. В същото време от Агенцията за безопасност на храните не успяха да кажат дали проверките за умъртвяване на домашните прасета са започнали във всички области, за които днес изтече крайният срок за доброволното им ликвидиране. Не е ясен и общият брой на вече умъртвените прасета в индустриалните свинеферми.", "date": "2019.08.05", "title": "Министър Танева забрани лова в районите с африканска чума по дивите прасета"}
{"url": "https://www.24chasa.bg/novini/article/7592612", "text": "Великобритания заяви днес, че се включва в мисия под командването на САЩ за гарантиране сигурността на корабоплаването в Персийския залив, за да охранява търговските кораби, плаващи през Ормузкия проток, предаде Ройтерс. \"Обединеното кралство е решено да гарантира защитата на корабите си от незаконни заплахи и за тази цел днес се включихме в новата мисия за гарантиране сигурността на корабоплаването в Персийския залив\", каза пред репортери британският министър на отбраната Бен Уолъс. \"Очакваме с нетърпение да работим заедно със САЩ и останалите за намиране на международно решение на проблемите в Ормузкия проток\", допълни той. Танкерният трафик през протока попадна във фокуса на все по-напрегнатото противопоставяне между Вашингтон и Техеран, в което бе въвлечена и Великобритания, а САЩ от своя страна от месец май увеличават военното си присъствие в Персийския залив, предаде БТА. Миналия месец иранските революционни гвардейци конфискуваха британски танкер, \"Стена имперо\", недалеч от Ормузкия проток за предполагаеми нарушения. Това стана две седмици след като Великобритания конфискува ирански петролен танкер край Гибралтар и отправи обвинение, че той е нарушил санкциите срещу Сирия. Обединеното кралство към момента е разположило в Персийския залив ескадрения миноносец \"Дънкан\" и фрегатата \"Монтроуз\", за да съпровождат плаващите под британски флаг плавателни съдове през протока. Досега са съпроводени 47 кораба по данни на британските власти. По-рано днес иранският министър на външните работи Мохамад Джавад Зариф заяви, че Техеран повече няма да толерира \"нарушения, свързани с корабоплаването\" в протока. Иран заплаши да блокира целия износ през протока, през който минава една пета от световния трафик на петрол, ако другите страни отстъпят пред американския натиск и спрат да купуват ирански нефт. Британският министър на външните работи Доминик Рааб заяви, че този нов ход на страната му не означава, че тя променя подхода си към Иран, и добави, че Великобритания остава ангажирана със запазването на ядреното споразумение от 2015 г., което беше договорено с Техеран в замяна на облекчаване на санкциите. Британски източник от сферата на сигурността заяви, че новата мисия ще бъде с фокус върху това да гарантира сигурността на корабите, и допълни, че Лондон няма да се присъединява към санкциите на САЩ срещу Иран.", "date": "2019.08.05", "title": "Великобритания се включва в мисията на САЩ в Персийския залив"}
{"url": "https://www.24chasa.bg/novini/article/7592564", "text": "Вето на промените в закона, с които се позволява на цивилен да застава начело на военното разузнаване, наложи президентът Румен Радев днес. Промените бяха внесени от депутати от ГЕРБ и “Обединени патриоти” веднага след като гръмна скандалът с разследване на военната прокуратура, че службата е давала 3 г. достъп до тайни в нарушение на закона. Заради скандала шефът на военното разузнаване ген. Пламен Ангелов подаде рапорт за освобождаване от длъжност, а миналата седмица правителството предложи на президента той да бъде освободен. Радев обаче не е съгласен цивилно лице да оглави Служба “Военна информация”. “Това не съответства на мястото, което заема службата като неразделна част от въоръжените сили на България. Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ѝ задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи”, аргументира се държавният глава. Според него има риск от нарушаване на принципите на централизираното управление и контрол на разузнавателната дейност и на политическия неутралитет. Депутатите обаче няма да прекъсват ваканцията си и ветото ще се обсъди при старта на новата сесия в началото на септември, научи “24 часа”. Според правилника на Народното събрание върнат от президента закон се обявява на първото заседание след това и се гледа до 15 дни.", "date": "2019.08.05", "title": "Президентското вето за военното разузнаване няма да прекъсне депутатската ваканция (Обзор)"}
{"url": "https://www.24chasa.bg/novini/article/7592621", "text": "Сълзотворен газ беше употребен тази вечер в Хонконг, след като един по един мирните протести в седем от районите на града прераснаха в сблъсъци с полицията, предаде ДПА. Днешният ден бе третият пореден на съпроводени от насилие протести в Хонконг, бивша британска колония, която сега е административен регион на Китай със специален статут, предаде БТА. Азиатският финансов център е обхванат от политическа криза, откакто на 9 юни избухнаха антиправителствени протести, след като властите опитаха да прокарат закон, позволяващ екстрадирането на хора в Китай, за да бъдат съдени за престъпления. Към 17.30 ч местно време (12.30 ч българско) полицията беше арестувала 82 души, най-големия брой задържани протестиращи за ден от началото на демонстрациите. Протестите продължиха до късно. Демонстрантите бързо се местеха от едно място на друго, за да избегнат полицейските части за борба с безредици. На няколко места в Хонконг станаха ожесточени стълкновения, при които протестиращите хвърляха тухли и палеха огньове пред полицейски участъци. Сблъсъци имаше и между протестиращи и други жители. В Норт пойнт на остров Хонконг групи местни жители влязоха в стълкновение с протестиращи, които опитаха да издигнат барикади. Протестиращите и местните жители хвърляха различни предмети в меле, което продължи до 20 ч вечерта (13 ч българско време). Повече от едно на брой видеа от тези сблъсъци, качени в Туитър, показват жителите да отвръщат с еднометрови тояги при нещо, което изглежда като координирана атака, и никъде не може да бъде видяна полиция, отбелязва ДПА. Днешните митинги се състояха в подкрепа на обща антиправителствена стачка в града, която бе свикана за днес. Според организаторите 27 000 души днес са си взели годишен отпуск или почивен ден по болест в рамките на стачката. Също днес говорителка обяви, че от началото на протестите полицията е арестувала 420 души. За двата месеца са изстреляни и 160 гумени куршума и 1000 гранати със сълзотворен газ, добави тя.", "date": "2019.08.05", "title": "Хонконг е в хаос, протестите продължават трети ден"}
{"url": "https://www.24chasa.bg/novini/article/7592416", "text": "Президентът на САЩ Доналд Тръмп заяви днес в Белия дом, че всички американци трябва \"да осъдят расизма, фанатизма и идеята за превъзходство на бялата раса\" след масовите убийства в Тексас и Охайо. При тях загинаха 29 души, а десетки бяха ранени, предават Ройтерс и БТА. \"Тези зловещи идеологии трябва да бъдат победени\", каза Тръмп. \"Омразата няма място в Америка. Омразата извращава ума, опустошава сърцето и поглъща душата\", добави той. Тръмп освен това определи последните масови убийства като \"зли нападения\". Той ги окачестви също като престъпления \"срещу цялото човечество\" и заяви, че омразата в обществото трябва да бъде заменена от единство, предаде Асошиейтед прес. Тръмп произнесе речта Белия дом днес, след убийствата в края на миналата седмица в Ел Пасо, Тексас, и Дейтън, Охайо. Той нарече тези убийства \"варварски кланета\". Той призова демократи и републиканци да загърбят партизанщината и да намерят решение на въпроса с насилието. В речта си, която беше обръщение към нацията, Тръмп се зарече, че \"ще действа със спешна решителност\", предаде ДПА. Той призова и за въвеждането на законодателство, предвиждащо проверки на миналото на купувачите на огнестрелни оръжия, които да позволят потенциални извършители на тежки престъпления да бъдат установявани, преди да са ги извършили. Президентът на САЩ обеща и промени в законодателството, отнасящо се до психичното здраве, за да не могат хора с психични разстройства да имат огнестрелни оръжия, и добави, че на извършителите на масови убийства трябва да бъдат налагани смъртни присъди. \"За тези, които извършват престъпления от омраза, и за масовите убийци трябва да има смъртна присъда\", каза той.", "date": "2019.08.05", "title": "Тръмп: Американците трябва да осъдят идеята за превъзходство на бялата раса"}
{"url": "https://www.24chasa.bg/novini/article/7592436", "text": "Фронтекс, агенцията на ЕС за външните граници, бе обвинена от няколко медии, че толерира малтретирането на мигранти, извършвано от представители на местни власти, и че самата тя е нарушила човешките права при експулсирания на мигранти, предаде Франс прес. В съвместно разследване на разследващия сайт Коректив, британския в. \"Гардиън\" и на германската телевизия А Ер Де, която ще излъчи репортажа си утре, Фронтекс е упреквана, че е оставила гранични полицаи в България, Унгария и Гърция да преследват с кучета кандидати за убежище, да използват лютив спрей или да ги изгонват брутално. Трите медии казват, че се позовават на стотици вътрешни документи на Фронтекс, които са в подкрепа на техните твърдения за случаи на малтретиране и по които последваща проверка не е била разпоредена, твърди германската телевизия в първи откъси от репортажа, качени на сайта й, предаде БТА. Фронтекс има възможността да изтегли своя собствен персонал от тези страни и като не го прави, тя е съучастник, твърди ръководителят на Консултативния форум на агенцията (орган, който подпомага управителния съвет на агенцията) Стефан Кеслер, цитиран в репортажа на А Ар Де. В отговор на запитване на Франс прес базираната във Варшава Фронтекс каза, че до днес нито една жалба не е била подадена срещу неин агент. Агенцията отбеляза, че иска да проучи въпроса и да вземе мерките, които се налагат по отношение на тези твърдения. \"Трябва обаче да се отбележи, че ако агенцията може да уволни агент, разположен от Фронтекс в рамките на тези операции, тя няма власт върху поведението на местните гранични полицаи, нито правомощие да извършва разследване на територията на ЕС\", се допълва в изявление на Фронтекс до Франс прес. Според друг вътрешен документ на агенцията нейни служители са директно замесени в експулсирането на непридружавани непълнолетни или на кандидати за убежище, които са били упоени по време на полета им за експулсиране, съобщи още Франс прес. В изявление до ДПА Фронтекс отрече категорично твърденията на трите медии. \"Фронтекс категорично отрича каквато и да било намеса на нейни служители в нарушаването на основни човешки права. Фронтекс осъжда всякаква форма на нечовешко отношение, на връщане без разглеждане на молбата за убежище и всяка друга форма на насилие, която е незаконна според Европейската харта за човешките права\", се казва в изявлението. В текста се уточнява, че към настоящата дата няма подадени оплаквания срещу служители на Фронтекс. Припомня се, че служителите на агенцията са обвързани с кодекс за поведение, който ги задължава да съобщават за всеки инцидент, при който те смятат, че е имало нарушаване на човешки права. В миналото са били подавани подобни сигнали и са последвали незабавни действия от агенцията, се допълва в изявлението. Министърът на вътрешните работи Младен Маринов, който е на работно посещение в Бавария, отхвърли твърденията, предаде ДПА. Категорично мога да заявя, че България спазва всички споразумения за човешките права, заяви Маринов по време на визита в Мюнхен. Българските гранични служители използват физическа сила само когато обстановката го налага, добави той. След миграционната вълна от лятото на 2015 г. мисията на Фронтекс бе разширена през 2016 г. Нейните ресурси бяха подсилени, за да се превърне тя в Европейска агенция за гранична и брегова охрана. Фронтекс разполага с около хиляда служители плюс 1500 резервисти, които може да бъдат разположени в случай на криза. Те могат, например, да подпомагат съответните местни власти, като участват в регистрирането и идентифицирането на мигрантите при пристигането им.", "date": "2019.08.05", "title": "Три медии обвиняват Фронтекс: Оставя граничари в България, Унгария и Гърция да преследват с кучета бежанците"}
{"url": "https://www.24chasa.bg/novini/article/7592444", "text": "Първи случай на африканска чума в Югозападна България бе регистриран в база за интензивно стопанисване към Държавно ловно стопанство „Искър“, Самоковско. Положителната проба е от диво прасе, предаде  . От Югозападното държавно предприятие потвърдиха наличието на вируса в ловно стопанство „Искър“, след като и втората проба при дивото прасе се оказала положителна. Предприети са всички ограничителни мерки, като в базата влизат само служители на стопанството, на които се извършва задължителна дезинфекция. На територията на ловното стопанство не се допускат външни лица и туристи. Засилени са мерките по граничните пунктове с Гърция и Северна Македония, като се проверяват всички автомобили да не се пренася прясно свинско месо или продукти от него. Извършва се и дезинфекция на всеки автомобил, заяви областният директор на БАБХ, д-р Михаил Бащавелов: \"И автоматични пръскачки сме монтирали. Една от колите на фотоклетка се включва автоматично\". Изключително завишен е контролът в хранителните магазини и търговските вериги, в които се предлага месо, в петте лицензирани кланици и около 20 месопреработвателни обекти: \"Там си имаме постоянно взимане на проби, най-вече в кланиците и месопреработвателните предприятия. Много е завишен контролът. Около 5000 са прасетата в Благоевградска област, отглеждани при домашни условия. Ветеринарите са категорични, че по-добре е те да бъдат заклани сега, тъй като все още няма регистрирано огнище на африканска чума.", "date": "2019.08.05", "title": "Потвърдиха африканска чума в ловно стопанство - първи случай в Югозападна България"}
{"url": "https://www.24chasa.bg/novini/article/7592457", "text": "Около един милион сирийски мигранти работят нелегално в Турция срещу много ниско заплащане. Това се посочва в проучване, извършено от основната опозицонна Народнорепубликанска партия, за което информира нейният заместник председател Вели Агбаба. По думите му 20 процента от нелегално работещите сирийци са под 15-годишна възраст. От началото на тази година 31 185 сирийски мигранти са получили разрешения за работа, предаде БТА. \"В Турция, където нелегалната трудова заетост достига 34 процента, мигрантите основно се използват като евтина работна ръка. Това положение се използва от управляващата Партия на справедливостта и развитието /ПСР/, тъй като се постига намаляване на разходите за труд и социални придобивки. Толерира се наемането на евтина работа ръка, каквато представляват сирийските мигранти. Властта си затваря съзнателно очите за проблема, чрез който нараства безработицата в национален аспект. И в същото време използва проблема, за да създава нетърпимост у местното население срещу сирийските мигранти. Същата политика се прилага спрямо мигрантите и от другите страни, които идват в Турция\", посочи той.", "date": "2019.08.05", "title": "Около милион сирийци работят нелегално в Турция за без пари"}
{"url": "https://www.24chasa.bg/novini/article/7592466", "text": "Кметът на Русе Пламен Стоилов освободи един от своите заместници, съобщиха от общината в крайдунавския град. Със заповед с днешна дата Димитър Наков е освободен от длъжността заместник-кмет с ресор \"Устройство на територията\". Също от днес се преустановяват и функциите на Мария Иванова като ръководител на пресцентъра на Община Русе, се казва още в съобщението. Мотиви за промените в ръководството на общинската администрация не се посочват.", "date": "2019.08.05", "title": "Кметът на Русе освободи един от заместниците си"}
{"url": "https://www.24chasa.bg/novini/article/7592448", "text": "Пиян шофьор е предизвикал мелето по пътя Созопол-Приморско, в района след Равадиново на 4 август вечерта, съобщиха от полицията за \"24 часа\". 43-годишен бургазлия, седнал пиян зад волана на \"Фолксваген Пасат\", шофирал с висока скорост и изгубил управление над автомобила. Навлязъл в насрещната лента, където се ударил странично във \"Фолксваген Бора\" с пловдивска регистрация, а след това отскачайки се блъснал челно във  \"Фолксваген Пасат\", в който пътувало семейство от Бургас. Водачите на автомобилите са тествани за употреба на алкохол, като пробата на 43-годишния бургазлия отчела 2.16 промила. При произшествието са пострадали пътуващите в ударения \"Фолксваген Пасат\" - водачът, който е със счупен крак, 39-годишната му съпруга  и двете им деца на 11 и 14 г. Те се настанени в болница с повърхностни наранявания, но без опасност за живота. В болница със сътресение на мозъка е приета и 51-годишна жена, пътувала в третия фолксваген.", "date": "2019.08.05", "title": "Пиян предизвикал мелето по пътя Созопол - Приморско край Равадиново"}
{"url": "https://www.24chasa.bg/novini/article/7592481", "text": "В Сърбия бе потвърден лабораторно първият случай на заболяване от западнонилска треска, предаде Танюг. Разболяла се е 84-годишна жена от Белград, която има и хронични болести. Миналата година първият случай на западнонилска треска бе регистриран на 1 юли, а тази година - на 3 август, предава БТА. Западнонилската треска се предава на човека предимно чрез ухапвания от комари. Основен резервоар в природата са дивите птици, от които се заразяват комарите. Повечето хора, които се заразяват, не проявяват симптоми, около 20 процента имат леки симптоми, а при под един процент се засяга централната нервна система.", "date": "2019.08.05", "title": "Първи случай на заболяване от западнонилска треска в Сърбия"}
{"url": "https://www.24chasa.bg/novini/article/7592498", "text": "Държавният глава Румен Радев изпрати съболезнователно писмо до своя американски колега президента на Съединените американски щати Доналд Тръмп по повод невинните жертви на актовете на насилие в САЩ. Това съобщиха от прессекретариата на държавния глава.  „От името на българския народ и от свое име искам да изразя искрени съболезнования на близките на загиналите. Подкрепяме страдащите и желаем скорошно възстановяване на ранените“, посочва в съболезнователния адрес президентът Радев. Българският държавен глава заявява, че тези трагични събития ни убеждават за поред път, че омразата не предлага решение на проблемите, а тероризмът не може да бъде техният отговор. „Убеден съм, че американският народ ще намери сили да превъзмогне трагедията“, подчертава още Румен Радев.", "date": "2019.08.05", "title": "Радев прати съболезнования на Тръмп заради стрелбите в Тексас и Охайо"}
{"url": "https://www.24chasa.bg/novini/article/7592632", "text": "Дългият живот в Космоса на път към Марс ще направи екипажа по-податлив на паник атаки и амнезии заради влиянието на космическите лъчи на предаването на сигнали към мозъка. Това пишат учените, които публикуват резултатите от експерименти върху мишки в списанието \"eNeuro\", цитирани от  . \"Открихме много сериозни промени в поведението на мишки и работата на мозъка им, след като бяха облъчени с реалистични дози неутрони. Ние сме първите, показали, че реализацията на плановете на НАСА за пътуване до Марс ще бъде свързана с повишен риск\", каза Чарлз Лимоли от Калифорнийския университет в Ървайн (САЩ). През последните години лекарите активно изучават последствията от продължителен престой в Космоса за човешкия организъм. Повечето от тези проучвания са проведени или на американски совалки, или директно на МКС, както и на редица руски биоспътници. Учените успяха да разкрият редица заплахи за здравето на бъдещите марсиански колонисти или изследователи на дълбокия Космос. Така експериментите с мухи Drosophila показали, че дългият живот в нулева гравитация води до отслабване на вродения имунитет и прави насекомите уязвими към гъбички, а също така нарушава разчитането на редица гени. Освен това животът в Космоса ускорява стареенето на костния мозък вътре, в който се формират нови имунни клетки, а продължителното бомбардиране на мозъка с космически лъчи необратимо снижава IQ-то. Изявленията от този вид, както отбелязват изследователите, често предизвикват много спорове, тъй като учените не наблюдават реалния ефект на космическите лъчи върху мозъка на хората или други бозайници, а много мощни лъчи на тежки или леки йони или други свръхчастици, имитиращи тяхното действие. Дискусиите се подхранват от факта, че различните групи експериментатори често стигат до противоположни заключения, като използват едни и същи видове частици, но в различни дози или облъчват животни по различни начини. Всичко това не позволява да се даде точна оценка как точно радиацията ще се отрази върху здравето на мозъка на екипажа на МКС и бъдещите лунни или марсиански колонисти. Лимоли и неговите колеги се опитали да премахнат тези разминавания, като поставили експериментални животни в условия, възможно най-близки до тези, в които бъдещите марсонавти ще живеят по пътя към червената планета и по пътя обратно към Земята. За да направят това, те изчислили типовете космически лъчи, които най-силно ще ги засегнат, и създали специален емитер на базата на радиоактивен Калифорний-252. Продуктите на разпад на този нестабилен изотоп се оказали много подобни на потока от частици, които биха \"бомбардирали\" тялото на астронавтите по време на полета им до Марс, включително състава и силата на тяхното въздействие върху човешкото тяло и покритието на кораба. В по-голямата си част, както в случая на истинските лъчи, те ще се състоят от неутрони, един от най-слабо проучените компоненти на космическата радиация. Последните експерименти на руски космически лекари показват, че тези частици могат да забавят образуването на нови клетки в мозъка на животните и да повлияят на тяхното поведение, ако бъдат бързо облъчени с достатъчно големи дози неутрони. Американските изследователи проверили дали тези аномалии ще продължат да съществуват при \"естествено\" ниво на космическо облъчване. Както се оказало, дори и в този случай, мозъкът на мишките, особено техният хипокамп, център на паметта, и амигдалата, основният „диригент“ на емоциите, се е променил забележимо. Неутроните и високоенергийните фотони, както открили биолозите, не само потискат образуването на нови нервни клетки, но и променят начина, по който съществуващите неврони взаимодействат помежду си. По-специално, облъчването направило клетките в центъра за паметта по-малко активни и свързани помежду си, а също така нарушило способността им да образуват нови връзки със съседните. Подобни промени са настъпили в амигдалата и в префронталната кора. Всички тези аномалии не минали без следа за мишките - гризачите започнали да изпитват пропадания на паметта и да запомнят по-лошо сродниците си, които вече познавали, разпознавали трудно също нови предмети в клетката, трудно търсели изход от лабиринта и решавали други задачи с помощта на паметта. В допълнение, мишките изведнъж се превърнали в „социофоби“ и започнали постоянно да избягват контакт с всякакви други гризачи, както и постоянно изпитвали пристъпи на депресия, паника и други психични разстройства. Освен това, те по-рядко напускали обиталищата си, проявявали прекомерна предпазливост и по-бавно забравяли за опасни ситуации, които вече са преживели. Интересното е, че тежки нарушения от този вид не се наблюдават при всички гризачи - средно неутронното облъчване сериозно се отразява на работата на хипокампуса при всяка трета мишка, а на амигдалата - при всеки пети гризач. По подобен начин, според изследователите, те ще повлияят на хората по пътя към Марс. Всичко това, според Лимоли, подсказва, че човечеството трябва да разбере как да предпази астронавтите и космонавтите от действието на космическите лъчи или да потисне ефектите, които те генерират, преди да полетят към Марс и други далечни светове в Слънчевата система.", "date": "2019.08.05", "title": "Учени: Космическата радиация може да лиши астронавтите от памет по пътя им към Марс"}
{"url": "https://www.24chasa.bg/novini/article/7592553", "text": "Името на бъдещата партия на Слави Трифонов “Няма такава държава” звучи като обида към всички българи, на които им е останала надеждата. Това написа във фейсбук Десислава Радева. Преди много години тя е работила като секретарка в “Каналето”. Със Слави се познават още от 1990 г., разказвала е, че тогава я убедил да не емигрира. В своя пост пусна парчето на Whitesnake Trouble ( “Парчето няма нищо общо с НАПлийкс, нито с АЧС, нито със “злощастните думи” (по румънското правителство) на нашия премиер, нито с политическия проект “Няма такава държава”... Макар самото име да ми звучи като обида към всички българи, на които им е останала единствено надеждата... Парчето просто е повече от хубаво. Енджой!”, написа съпругата на президента във фейсбук. Името на бъдещата партия не ме обижда лично, но то говори много добре за културата на този, който го е измислил, коментира пък Александър Симов от БСП. “Да кръстиш партията си “Няма такава държава” е От кого тогава ще искаш вот и подкрепа”, попита още соцдепутатът. “Това е не само несериозно, но и опасно. Слави опростачи цяло поколение. Държавата се опростачи. Неговото е гавра, рекет и подигравка. Тръгва се от агресия и безпардонност. А докъде се стига... Гледали сме много документални филми, които показват докъде се стига”, убеден е Вежди Рашидов. “Кой е той, че си позволява да се гаври с конкретни хора? Това е не само несериозно, но и опасно. Политиката е отговорност за съдбата на много хора. Подобно влизане в политиката би бил краят на сериозната политика. Политиката не търпи чужди образи, а какъв образ ще играе той? Слави да не разчита на късата памет на хората. Ако някой разкаже за него, би била прелюбопитна история. Не сме безпаметни, нали”, казва шефът на комисията по култура и медии. Държавата ни може да има кусури, но чак отричане на държавността ми се струва прекалено, каза проф. Огнян Герджиков. Юристът и бивш шеф на НС допусна, че името евентуално може да стане основание за защото в закона е записано, че символите на една формация не трябва да противоречат на добрите нрави, каквото е отричането на държавността. 19 г. предаването на Слави сваляше нивото на българската култура и език, написа пък във фейсбук певицата Кичка Бодурова. “Такава държава има, Слави, и от 681 г. Но такива като теб, самозабравили се, направили 2 лева вповече, я докараха дотук”, допълва тя. И лансира идея за име на партията - ППС (Партия на простаците и самозабравилите се).", "date": "2019.08.05", "title": "Обижда ли Слави българите с името на партията си? Деси Радева и депутати с критики за “Няма такава държава”"}
{"url": "https://www.24chasa.bg/novini/article/7592643", "text": "Руcия щe пoдкрeпи кaндидaтурaтa нa бългaрcкaтa прeдcтaвитeлкa Криcтaлинa Гeoргиeвa зa ръкoвoдитeл нa Мeждунaрoдния вaлутeн фoнд (МВФ), ce кaзвa в cъoбщeниe нa caйтa нa руcкoтo миниcтeрcтвoтo нa финaнcитe, цитирaнo oт ТACC. \"Руcия ce oтнacя пoлoжитeлнo към издигaнeтo нa кaндидaтурaтa нa Криcтaлинa Гeoргиeвa и щe бъдe гoтoвa дa я пoдкрeпи в хoдa нa прeдcтoящoтo глacувaнe\", ce кaзвa в cъoбщeниeтo, цитирано от  Нa 2 aвгуcт EC рeши дa нoминирa Гeoргиeвa зa ръкoвoдитeл нa МВФ. Зa първи път в 75-гoдишнaтa иcтoрия нa фoндa e възмoжнo тoй дa бъдe oглaвeн oт прeдcтaвитeл нa cтрaнa, чиятo икoнoмикa ce oпрeдeля кaтo \"нoвoвъзниквaщ пaзaр\", oтбeлязвa финaнcoвoтo вeдoмcтвo. Вeрoятнocттa oт пoбeдa нa Гeoргиeвa e гoлямa, тъй кaтo cтрaнитe oт EC имaт 44% oт глacoвeтe в МВФ. Зa пoлучaвaнe нa нaд 50 нa cтo зa кaндидaткaтa oт Бългaрия e нeoбхoдимa дoпълнитeлнa пoдкрeпa oт caмo някoлкo държaви. \"Кaндидaтурaтa нa Гeoргиeвa e прaвилeн избoр. Г-жa Гeoргиeвa e блecтящ диплoмaт, вcecтрaннo пoдгoтвeн икoнoмиcт, oбрaзoвaн виcoкoпрoфecиoнaлeн финaнcиcт. В cитуaция нa зacилвaнe нa прoтeкциoнизмa в глoбaлнaтa икoнoмикa нeйният oпит при рeшaвaнeтo нa зaдaчитe, cвързaни c рaзвитиeтo, щe бъдe нeoбхoдим пoвeчe oт вcякoгa\", ce кaзвa в cъoбщeниeтo нa руcкoтo миниcтeрcтвo.", "date": "2019.08.05", "title": "Москва застана зад Кристалина Георгиева"}
{"url": "https://www.24chasa.bg/novini/article/7592654", "text": "е локализиран. Това съобщиха от ОДМВР – Бургас, цитирани от  Той е локализиран малко след 19.00 часа. Няма големи материални щети. Пострадали са 10 декара сухи треви. По предварителна информация пожарът е запален по небрежност при боравене с открит огън от туристи. В близост има беседка, на която туристи си правят летни пикници.", "date": "2019.08.05", "title": "Локализираха пожара край Свети Влас"}
{"url": "https://www.24chasa.bg/novini/article/7592317", "text": "Руският президент Владимир Путин предупреди днес, че Москва ще бъде принудена да започне да разработва базирани на сушата ядрени ракети с малък и среден обсег, ако САЩ започнат да правят същото след края на важен договор за контрол върху въоръженията, предадоха Ройтерс и ТАСС. САЩ официално напуснаха Договора за ликвидиране на ракетите със среден и малък обсег в петък, след като прецениха, че Русия го нарушава. Москва отхвърля обвиненията, предава БТА. \"Ако получим достоверна информация, че САЩ са завършили разработването и са пристъпили към производството на съответните системи, Русия ще бъде принудена да пристъпи към пълномащабно разработване на аналогични ракети\", заяви Путин. По думите му за това е необходимо време, но \"до постъпването на подобни системи на въоръжение в руската армия реалните заплахи, възникващи за Русия във връзка с оттеглянето на САЩ от договора за ракетите със среден и малък обсег, ще бъдат надеждно парирани с вече съществуващите при нас средства: ракети с въздушно базиране \"Х-101\" и \"Кинжал\", с морско базиране \"Калибър\", а също перспективни комплекси, включително свръхзвукови системи тип \"Циркон\". Той каза, че Русия няма първа да разполага наземни ракети със среден и малък обсег, ако подобни стъпки не бъдат предприети от САЩ. Според него Москва не се отказва от поемането на едностранни ангажименти. \"Всички наши действия ще имат изключително ответен, огледален характер. Това се отнася до разработването, производството и разполагането на базирани на сушата ракети със среден и малък обсег. Ние няма да ги разполагаме в такива райони и дотогава, докато там не бъдат разположени ракети със среден и малък обсег американско производство\", заяви Путин. Той обвини САЩ за края на договора, но каза, че е важно Москва и Вашингтон да подновят преговорите за контрол върху въоръженията, за да предотвратят \"неограничена оръжейна надпревара\". По думите му излизането на САЩ от договора сериозно усложнява ситуацията в света и създава опасност за всички страни. \"Вместо внимателно да обсъждат проблемите на международната сигурност, САЩ просто зачеркнаха многогодишни усилия за намаляване на вероятността от голям военен конфликт, включително с използване на ядрено оръжие\", каза той. \"Според нас действията на САЩ, довели до края на договора за ракетите със среден и малък обсег, неизбежно ще доведат до обезценяване, подкопаване на всички носещи конструкции на световната сигурност, включително договора за стратегическите нападателни оръжия и договора за неразпространение на ядреното оръжие\", заяви Путин.", "date": "2019.08.05", "title": "Путин: Ако САЩ започнат да разработват ядрени оръжия, Русия ще направи същото"}
{"url": "https://www.24chasa.bg/novini/article/7592092", "text": "Лекарите във варненската МБАЛ \"Света Анна\" се борят за живота на млад мъж, който е бил затиснат от автомобила му в бетонна стена, съобщиха от Областната дирекция на МВР в морския град, цитирани от  Сигналът за инцидента, който е станал в подземен паркинг на ул. \"Д-р Петър Берон\" във Варна, е подаден в събота около 14.50 часа. При извършения оглед на място е установено, че 25-годишният водач на лек автомобил БМВ е паркирал, след което е слязъл от колата. Тъй като не е обезопасил автомобила достатъчно, той потегля и блъска мъжа, като го притиска до бетонна стена. Младият мъж е транспортиран със съчетана травма и е настанен в реанимацията на МБАЛ \"Света Анна\". По случая е образувно досъдебно производство.", "date": "2019.08.05", "title": "Кола затисна шофьор в бетонна стена, борят се за живота му"}
{"url": "https://www.24chasa.bg/novini/article/7592112", "text": "Сливенският окръжен съд задържа под стража мъж за палеж, съобщиха от Окръжна прокуратура - Сливен, по чието искане е взета мярката. Станчо К. е обвинен, затова че на 2 август 2019 г., в Сливен, запалил първия етаж на двуетажна масивна жилищна сграда, намираща се на ул. \"Д-р Иван Жечков\". Пожарът е представлявал опасност за живота на мъж и жена и е имало опасност да се разпростре и върху втория етаж от същата сграда. Според прокурора, обвиняемият може да се укрие или да извърши ново престъпление. Определението на Окръжен съд - Сливен може да бъде обжалвано пред Апелативен съд - Бургас.", "date": "2019.08.05", "title": "Задържаха мъж, запалил етаж на къща в Сливен"}
{"url": "https://www.24chasa.bg/novini/article/7592106", "text": "Германският министър на външните работи Хайко Маас отново заяви, че Германия няма да се присъедини към предвождана от САЩ военноморска мисия в Ормузкия проток, предаде Ройтерс. \"В момента британците по-скоро биха се присъединили към американска мисия. Ние няма да направим това\", каза днес Маас пред репортери, предава БТА. По думите му Германия подкрепя европейска мисия, но такава е доста трудно постижима. \"Ние искаме европейска мисия\", заяви той и добави, че въпросът не е извън дневния ред, но ще отнеме време да бъде убеден Европейският съюз да осъществи подобна мисия. Американското посолство в Берлин каза миналата седмица, че САЩ са поискали от Германия да се присъедини към Франция и Великобритания в мисия за защита на корабоплаването през Ормузкия проток и \"борба с иранската агресия\". Германия отхвърли искането.", "date": "2019.08.05", "title": "Германия: Няма да се включим в мисията на САЩ в Ормузкия проток"}
{"url": "https://www.24chasa.bg/novini/article/7591938", "text": "Няколко горски пожара се разразиха днес в северозападния турски окръг Бурса, съобщи турската телевизия НТВ. Пет хеликоптера за гасене на пожари и 12 пожарни коли опитват да угасят пламъците. Досега са овладени пожарите на три места, предаде БТА. Все още бушуват пожари на друго три локации. Смята се, че пожарите са дело на саботаж.", "date": "2019.08.05", "title": "Няколко горски пожара се разразиха днес в Бурса"}
{"url": "https://www.24chasa.bg/novini/article/7591944", "text": "24-годишен моторист беше прострелян от столични полицаи след гонка на Околовръстното в София. Това съобщиха от пресцентъра на МВР, цитирани от агенция  В понеделник, около 00.45 часа, патрулирайки по маршрут бул. „Никола Петков“ и Околовръстния път, пътните полицаи забелязали моторист да се движи по посока кв. „Горна баня“ с висока скорост, без светлини и скрит регистрационен номер. След като мотористът не спрял на подадения звуков сигнал от полицаите, униформените потърсили помощта на друг екип. Той обаче също не успял да спре нарушителя. След кратко преследване полицаите препречили пътя на моториста. Когато един от униформените излязъл от патрулния автомобил и за пореден път направил опит да го спре, мотоциклетистът увеличил скоростта и се насочил към служителите на реда. При възникналата ситуация се наложило единият от полицаите да използва служебното си оръжие, с което произвел три изстрела със стоп патрони - един от тях улучил водача в ръката, а другите два попаднали в крака му. Той е прегледен от екип на спешна помощ и допълнително в болнично заведение, назначено му е лечение. От последващите полицейски действия е установено, че мотористът е управлявал моторното превозно средство без необходимата категория, а моторът е спрян от движение.", "date": "2019.08.05", "title": "Столични полицаи простреляха моторист при среднощна гонка"}
{"url": "https://www.24chasa.bg/novini/article/7591937", "text": "Шестгодишно момченце е било хвърлено от 10-ия етаж на галерията за модерно изкуство Тейт в Лондон. Детето е в критично, но стабилно състояние, съобщава Би Би Си. Намерено е на петия етаж, след като паднало от платформа за наблюдение в неделя следобед. Очевидец казва, че чул силен трясък и видял жена, която пищяла: \"Къде е синът ми, къде е синът ми?\". Смята се, че детето е било блъснато. 17-годишен младеж е арестуван по подозрение в опит за убийство. Полицията няма данни, че той е познавал детето, информира  На мястото по същото време имало много семейства и деца, тъй като галерията е една от туристическите атракции, и настанала суматоха. Хората не успели да разберат как детето е паднало, защото майката крещяла в истерия. Някои казали, че едно момче е блъснало друго, разказва журналистка от Би Би Си, която по същото време е била на платформата. Хора изпаднали в паника, втурнали се към асансьора, след което побегнали с децата си навън. Екип на Спешна помощ бил повикан при галерията, която се намира в района на станция London Bridge, около 14:40 ч. местно време. Оказали първа помощ и откарали детето в болница. Пристигнали най-малко два противопожарни и 10 полицейски автомобила. От галерията уверяват, че съдействат на полицията и изразяват съпричастността си с детето и семейството му. Платформата остава затворена днес.", "date": "2019.08.05", "title": "Хвърлиха 6-годишно дете от 10-ия етаж на галерия в Лондон"}
{"url": "https://www.24chasa.bg/novini/article/7591996", "text": "Екип от прокурори и разследващи полицаи в Перник успяха да разкрият жестокото убийство на 77-годишния Коста Янков. Мъжът бе участник в поклонническия поход към Рилския манастир по повод 550 години от пренасяне мощите на Св. Иван Рилски. Бай Коста бе намерен мъртъв, пребит и съблечен гол на 29 юли край пернишното село Дрен. Разследващите са установили, че убиецът му е 46-годишен мъж от Софийско. В село Дрен е живяла майка му. Наши източници съобщиха, че на 28 юли вечерта бай Коста, който не вижда добре, е влязъл в къщата на убиеца си, защото тя била осветена. Мислел си, че това е селската черква. 46-годишният мъж, който бил пиян пък помислил, че в двора му е влязъл крадец и жестоко го пребил. След това помолил свой съсед с колата му да откарат тялото извън селото и да го изхвърлят.  Още на другия ден убиецът е напуснал страната през аерогара София. Най-вероятно е искал да замине за Италия, където преди време е работил. Пернишката прокуратурата е издала заповед за арест и мъжът е заловен на граничен пункт в Хърватска.", "date": "2019.08.05", "title": "В Хърватия заловиха убиеца на бай Коста от поклонническия поход"}
{"url": "https://www.24chasa.bg/novini/article/7592004", "text": "Тир удари товарен микробус и го изхвърли зад мантинелата на 150-ия км на магистрала „Тракия”, съобщи  . Товарният камион е с турска регистрация. Според първоначалната информация шофьорът на тира е заспал зад волана и е причинил катастрофата. При инцидента няма пострадали, но има нанесени значителни материални щети.", "date": "2019.08.05", "title": "Заспал турски тираджия удари микробус на \"Тракия\", изхвърли го зад мантинелата"}
{"url": "https://www.24chasa.bg/novini/article/7592034", "text": "Най-тежката мярка \"задържане под стража\" е постановил Районният съд в Кюстендил за 36-годишния Л.К. Мъжът е привлечен като обвиняем за квалифицирана измама, в условията на повторност, като предвиденото наказание е лишаване от свобода за период от 1-8 години, уточниха от съда. В цялата страна са образувани множество досъдебни производства за извършени измами от Л.К. Има жалби от потърпевши в Кюстендил, Дупница, Пазарджик, Пловдив, Оряхово и други населени места. Л.К. взимал капаро от клиенти, като ги е въвеждал в заблуждение, че ще им достави пелети за огрев. Той се е представял за представител на фабрика за пелети от Северна Македония. Постановеното определение подлежи на обжалване в 3-дневен срок пред Окръжен съд - Кюстендил.", "date": "2019.08.05", "title": "Задържаха мъж, мамел из цялата страна, че доставя пелети за огрев, взимал и капаро"}
{"url": "https://www.24chasa.bg/novini/article/7592032", "text": "Водач на лек автомобил \"БМВ\" е засечен да преминава със 188 км/ час, при ограничение на скоростта от 90 км/ час, по пътя за изхода на Шумен, в посока пети километър на 2 август, съобщиха от пресцентъра на ОД на МВР. Малко по-късно, в 19.13 часа, бил заснет нарушител, който преминал през преносимата полицейска камера със 181 км/час. Той бил зад волана на лек автомобил \"Фолксваген Голф\". За установените нарушения на шофьорите ще бъдат издадени електронни фишове, съответно за 1050 и 1000 лева. Над 40 нарушения на скоростните режими за 90 минути са засекли полицейски служители в петък. Екип е работил по осигуряване на безопасност на движението на изхода на град Шумен, в посока пети километър в петък, на същото място, на което на 23 юли възникна тежка катастрофа с лек автомобил \"БМВ\". По-голямата част от установените нарушения на скоростта в петък са били с превишение до 30 км/ час над максимално допустимата извън населено място, която е 90 км/ час.", "date": "2019.08.05", "title": "Засякоха двама, шофирали с над 180 км/ч край Шумен, ограничението било 90 км/ч"}
{"url": "https://www.24chasa.bg/novini/article/7592052", "text": "Президентът Румен Радев върна за ново обсъждане Закона за изменение и допълнение на Закона за военното разузнаване, съобщават от прессекретариата на държавния глава. Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България. Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните u задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи. Създава се риск от нарушаване на принципите на централизираното управление и контрол на разузнавателната дейност и на политическия неутралитет. Приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.", "date": "2019.08.05", "title": "Ново вето - президентът против цивилен да може да оглавява военното разузнаване"}
{"url": "https://www.24chasa.bg/novini/article/7592059", "text": "Американският президент Доналд Тръмп обвини днес медиите, че допринасят \"до голяма степен\" за \"гнева и яростта\" в Съединените щати, като разпространяват \"фалшиви новини\", предаде Франс прес. Той изрази това мнение след един уикенд, белязан от две масови стрелби в САЩ, при които бяха убити 29 души, предава БТА. \"Медиите имат голяма отговорност за живота на хората и сигурността на нашата страна. Фалшивите новини до голяма степен допринесоха за гнева и яростта, които се натрупаха в продължение на много години\", написа Тръмп в Туитър. \"Отразяването на информациите трябва да започне да бъде справедливо, балансирано и безпристрастно, в противен случай ужасяващите проблеми само ще се влошат\", допълни той. При едната от двете стрелби, тази в Ел Пасо, полицията разглежда като мотив расизма на стрелеца. Убиецът е заподозрян, че е написал манифест срещу латиноамериканците. Другата стрелба, в Дейтън, стана 13 часа след масовото убийство в Ел Пасо. След стрелбата в Ел Пасо Тръмп бе обвинен от противниците си от Демократическата партия, че фаворизира възхода на нетолерантността с честите си язвителни изявления, отбелязва Франс прес.", "date": "2019.08.05", "title": "Тръмп: Фалшивите новини в медиите до голяма степен допринасят за яростта в САЩ"}
{"url": "https://www.24chasa.bg/novini/article/7592093", "text": "Куче нападна и нахапа дете в Монтана, предаде  Инцидентът е от петък, когато около 19.30 часа, в градинката до музея в града, майка и нейното 10-годишно дете се разхождали. Изневиделица се появила немска овчарка и нападнала малчугана. В следствие на станалото детето е с ухапвания, които ясно се виждат на снимката. Жената, подала сигнала, коментира, че кучето не било нито с каишка, нито с намордник, както по закон би трябвало да е. „Кой защитава децата ,кой пише закони, които НЕ се спазват? Къде са зоополицаите, къде са хората със скъпите колела, които УЖ щяха да следят за реда в града? Няма ред, няма законност, скоро няма да има и деца в тази държавица! Ще има кучета, котки и бълхи! Пред входа на блока, в който живея се разхождат свободно 10-ина котки, пълни с буби. Ние не сме град, ние не сме и село, ние сме ГЕТО, но дори и в гетата сигурно има законност!“, пише още в съобщението си до нас ядосаната жена.", "date": "2019.08.05", "title": "Куче нападна и нахапа дете в парк в Монтана"}
{"url": "https://www.24chasa.bg/novini/article/7592101", "text": "Със заповед на министъра на отбраната е обявен конкурс за заемане на 60 вакантни войнишки длъжности в Националната гвардейска част (НГЧ) в София. Обявени са 50 вакантни длъжности за „гвардеец“, както и 9 длъжности за „младши шофьор“. Това съобщих от прецентъра на Министерството на отбраната. Кандидатите за приемане на военна служба в състава на НГЧ трябва да подадат заявление до нейния командир и необходимите документи до 25 септември 2019 г. чрез структурите на Централното военно окръжие по постоянния си адрес на местоживеене. Конкурсът ще се проведе на 23 и 24 октомври 2019 г. в НГЧ (в гр. София, бул. „Асен Йорданов“ № 2). Той включва измерване на антропометричните данни на кандидатите за гвардейци, към които има допълнително изискване да са с ръст 175 см. - 185 см., изпит по физическа подготовка, тест за обща култура и събеседване. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м.) и издръжливост (крос 1000 м.). Тестът за обща култура включва 100 въпроса. Условията, на които трябва да отговарят кандидатите, и необходимите документи, са посочени в обявата за конкурса, публикувана в интернет страницата на Министерството на отбраната. Освен на посочените в обявата телефони, кандидатите за участие в конкурса могат да получат допълнителна информация по време на информационните борси в рамките на кампанията „Бъди войник“ и на единния национален телефон: 0700 20 407.", "date": "2019.08.05", "title": "Обявиха конкурс за 60 гвардейци в София"}
{"url": "https://www.24chasa.bg/novini/article/7592121", "text": "Германия е оптимист, че българката Кристалина Георгиева ще стане следващия ръководител на Международния валутен фонд, заяви в понеделник говорител на германското финансово министерство, цитиран от  Изявлението е факт, след като в петък правителствата на Европейския съюз избраха 65-годишната Георгиева за кандидат на блока за ръководител на МВФ след повече от 12 часа разговори. Тогава повечето държави-членки от ЕС подкрепиха г-жа Георгиева, въпреки че нейната кандидатура ще наложи промяна в правилата на МВФ, които изискват управляващият директор на фонда да бъде по-млад от 65 години, когато бъде назначен на този важен пост. Германия обаче не очаква, че възрастта на Кристалина Георгиева може да се окаже проблем по пътя ѝ за оглавяване на Международния валутен фонд, заяви говорителят на германското финансово министерство.", "date": "2019.08.05", "title": "Германия: Кристалина Георгиева ще стане ръководител на МВФ въпреки възрастта си"}
{"url": "https://www.24chasa.bg/novini/article/7592126", "text": "Пикът на заболяването на африканска чума по свинете е юли и август. Надяваме се да ограничим пораженията и щетите. Това каза министърът на земеделието, храните и горите Десислава Танева на консултативен съвет по зърното, предаде  . „По отношение на указанията за жътвата. Това също е тема и указанията на Българската агенция по безопасност на храните (БАБХ) относно фуража, прибирането му, транспортирането му и производството му и после храненето на свинекомплексите. Миналата седмица взехме решение да се допълни изрично и за земеделската техника, която прибира зърното. Вие сами сте разбрали, че трябва дезинфекция на вход и изход. Това е основното. Това ще бъде допълнено като изисквания за контрол от неразпространение на заразата\", каза Танева. Тя допълни още, че \"по отношение на ограничението на движението на хората по полето, областните епизоотични комисии са издали съответните разпореждания в тази посока. Ще обърнем внимание сега за жътвата на полицията. На практика мерките, които сме взели без подкрепата на МВР не биха били възможни изобщо за прилагане. Колегите доста усилия и трудови ресурси са отделили за подкрепа на нашите мерки.\" Танева посочи, че ще постави въпроса за допълнение по отношение на прибирането на реколтата, която предстои. „По отношение на въпроса за опазването на стърнищата след ожънването на царевицата и слънчогледа, извън общата нормативна забрана и контрол на комисията по принцип за тази дейност, следва да имате предвид, че ние бихме я поставили на комисията като тема за дерогация по отношение на тази ситуация у нас, обясни министърът. Десислава Танева сподели, че ще провери дали тази мярка е включена в стратегия на ЕК за борба с африканската чума по свинете (АЧС). \"Можем да го поставим като тема. Европейската подкрепа на мерки за борба с африканска чума по свинете са по повод изпълнението на мерките, които ясно са описани в тази стратегия на АЧС, така наречената пътна карта за борба с АСЧ на ЕС. Тя е от 2015 г. За домашна свиня е едно, за дива е друго\", допълни тя. Тя поясни, че преди две седмици експерти по двата вида свиня са направили посещение в Северна България. „Промениха някакви мерки по отношение на дивата свиня, но за домашната свиня, всички мерки, които трябва да изпълняваме и които са по тази европейска карта за борба с АЧС се изпълняват. Направило им е впечатление недоверието на хората, неинформираността за начина на заразяване, стриктността на изпълнение на мерките. Т.е. всичко, което ние знаем като наш манталитет. Това са мерките“, допълни министър Танева.", "date": "2019.08.05", "title": "Десислава Танева: Пикът на африканската чума е през юли и август"}
{"url": "https://www.24chasa.bg/novini/article/7592135", "text": "Законово изискване е причината за отказите за издаване на шофьорски книжки на българи от Босилеград (Сърбия), каза за БТА Катя Табачка, говорител на ОД на МВР в Кюстендил. Тя отрече твърденията, че мотивите са в изписването на имената в личните документи на българите от Босилеград. Както БТА писа, Демократичният съюз на българите в Босилеград е внесъл писмо до министъра на вътрешните работи Младен Маринов, във връзка с десетки оплаквания на български граждани от Босилеград с адресна регистрация в Кюстендил, на които се отказвало да им се издадат свидетелства за правоуправление на моторно-превозни средства. Отказвало се въпреки, че кандидат-шофьорите успешно изкарали обучителни курсове за правоуправление на моторно-превозни средства в съответните авто-школи в Кюстендил и били регистрирани в системата на МВР и органите на КАТ в Кюстендил. В тези случаи ставало въпрос за българи от Босилеград, с придобито българско гражданство или лични карти за временно и постоянно пребиваване в Република България, казаха от Културно-информационния център в Босилеград. \"Свидетелствата за управление на моторно-превозни средства се издават от сектор \"Пътна полиция\" при ОДМВР - Кюстендил по постоянен адрес на заявителя при спазване на нормативно определени правила за необходимите документи и изисквания\", каза Табачка. Тя уточни, че документите се издават на хора, които са установили обичайното си пребиване в Р България, като за това обстоятелство подписват декларация. Както при първоначално издаване на такъв документ, така и при издаване на нов, при пoдмяната му, с издадено от друга държава или при придобиване на нова категория, лицето-заявител следва да представи декларация, че обичайното му пребиваване не е в друга държава-членка на ЕС и че не е притежател на друго валидно свидетелство, издадено от държава-членка на ЕС. По смисъла на европейското и българско законодателство \"обичайно пребиваване\" означава мястото, където лицето обикновено живее повече от 185 дни през календарната година, допълни още Табачка. При съмнения или постъпили сигнали за хора, които са посочили постоянен адрес на територията на Кюстендилска област, но живеят и работят извън България, а са внесли заявление за издаване на шофьорска книжка и са подписали декларация с невярно съдържание, се правят проверки и се уведомява съответната прокуратура. От полицията в Кюстендил обаче не казаха дали има такива сигнали до прокуратурата и не уточниха броя на отказите за издаване на шофьорски книжки.", "date": "2019.08.05", "title": "Отказали шофьорски книжки на българи от Босилеград заради законово изискване"}
{"url": "https://www.24chasa.bg/novini/article/7592145", "text": "Финландска туристка се е удавила в басейна на хотела, в който е отседнала на остров Самос, предаде АФП, като се позовава на полицейски източник. С това броят на удавените в Гърция туристи през последната седмица достигна четирима души, предава БТА. Тялото на 43-годишната финландка е било открито тази нощ в басейна на хотела. Предстои да бъде извършена аутопсия в болница в Самос, но според полицейски източник туристката несъмнено е била пияна. Басейнът на хотела се затваря всяка вечер към 19 часа местно време. Туристката е намерена в басейна към полунощ, е уточнил полицейският източник. В сряда две френски туристки - сестри на 16 и 19 години, се удавиха в басейна на хотел на остров Родос, където са били на почивка със семейството си. Двете момичета явно не са можели да плуват. Пак в сряда израелско момиченце на 8 години се удави на остров Крит, играейки в басейна на хотела в курортния град Херсонисос.", "date": "2019.08.05", "title": "Пияна финландска туристка се удави в басейн на хотел в Гърция"}
{"url": "https://www.24chasa.bg/novini/article/7592077", "text": "Временно движението по път ІІІ-106 Благоевград – Зелен дол се осъществява в една лента поради пътно-транспортно произшествие, съобщават от пресцентъра на Агенция \"Пътна инфраструктура\". Движението се регулира от \"Пътна полиция\". Необходимо е шофьорите да карат с повишено внимание и съобразена скорост. Катастрофата е станала в близост до метанстанция, пред входа на голям магазин. Към 15 часа са се сблъскали лек автомобил и джип. По първоначална информация шофьорът на лекия автомобил е излизал от второстепенен път, не е спрял на знак СТОП и така е отнел предимството на бързо движещия се джип, предаде  И двамата шофьори са откарани в спешния център - Благоевград. 62-годишният водач на лекия автомобил е пострадал по-тежко.", "date": "2019.08.05", "title": "Двама пострадаха тежко при катастрофа на пътя Благоевград – Зелен дол (Обновена)"}
{"url": "https://www.24chasa.bg/novini/article/7591654", "text": "В рамките на работното си посещение в Бавария министър Младен Маринов се срещна с Йоахим Херман, държавен министър на вътрешните работи, за спорта и интеграцията на федералната провинция. Министър Маринов сподели, че Германия е стратегически партньор за България, а отношенията с Бавария са традиционно приятелски, динамични и резултатни. Той поздрави баварския министър от името на премиера Борисов и заяви готовността на българското правителство и на МВР за задълбочаване на съвместната работа. Това съобщиха от МВР. Министър Йоахим Херман благодари за дългогодишното отлично взаимодействие между България и Бавария в областта на вътрешните работи. Той изрази специална благодарност и за последователните и целенасочените усилия на България за укрепването на сигурността на външните граници и управлението на миграцията, и по-специално на българо-турската граница. Двете страни постигнаха взаимно съгласие за укрепването на контактите в противодействието на трансграничната организирана престъпност и борбата срещу международния тероризъм. Министър Маринов изрази готовност за активна съвместна работа по важните въпроси от европейския дневен ред, както и по всички случаи от взаимен интерес. В рамките на разговора бяха обсъдени основните приоритети на двустранното полицейско сътрудничество, актуалната миграционна обстановка, сигурността на ЕС, както и европейската интеграция на държавите от Западните Балкани. България и Бавария ще продължат да допринасят активно за общата европейска сигурност. Като координатори на приоритетна област „Сигурност“ на Дунавската стратегия на ЕС, България и Бавария работят активно за развитие на сътрудничеството в областта на граничния контрол, борбата с тероризма и организираната престъпност, върховенството на закона. До края на 2019 г. в Мюнхен ще се проведе среща на полицейските началници от Дунавския регион, а през 2020 г. среща на върха на министрите на вътрешните работи в Брюксел. Министър Маринов отправи покана към баварския министър на вътрешните работи да посети България и да се запознае на място с мерките за укрепване на сигурността на Европа.", "date": "2019.08.05", "title": "Младен Маринов обсъди партньорството с Германия с министър Йоахим Херман"}
{"url": "https://www.24chasa.bg/novini/article/7591656", "text": "Двама млади бели мъже в стил паравоенни застреляха 29 души през уикенда в САЩ, като потвърдиха опасенията на онези, за които \"белият тероризъм\" вече е основната заплаха, тегнеща над страната. Насред риданията се надигнаха гласове от двата политически лагера, за да призоват властите да вземат мерки срещу една опасност, която дълго време оставаше скрита в борбата срещу джихадистките атаки. \"Изгубените човешки животи в Чарлстън, Сан Диего, Питсбърг и, по всяка вероятност, в Ел Пасо са последиците от националистическия бял тероризъм\", каза Пийт Бутиджидж, кандидат за президентската номинация на американските демократи, визирайки атаките, извършени в църква на цветнокожи, в две синагоги и в търговски център в Тексас. Двадесет и една годишен бял мъж, въоръжен с автомат, уби 20 души, сред които 6 мексиканци, близо до супермаркет в Ел Пасо - град с 85 процента испаноговорящо население. Манифест, приписван на стрелеца и разпространил се в интернет, критикува \"испанското нашествие в Тексас\" и споменава за масовото убийство, извършено от бял супремасист в джамии в Крайстчърч в Нова Зеландия (51 убити, на 5 март). Случаят в Ел Пасо е разглеждан като \"вътрешен тероризъм\", обявиха федералните власти. Тринадесет часа по-късно друг бял мъж, на 24 години, вся ужас в Дейтън, щата Охайо, като уби 9 души за по-малко от минута. Сестра му е сред жертвите и засега неговите мотиви не са ясни. \"Тук имаме два фактора, които се съчетават\", каза Пийт Бутиджидж пред телевизия Фокс нюз. \"От една страна, слабостта на политиките за регулиране на пазара на оръжия, а от друга, увеличаване на вътрешния тероризъм, вдъхновен от белия национализъм.\" \"Не можем да защитим Америка от тази заплаха, ако не сме готови да я назовем\", заяви още младият кмет на Саут Бент, щата Индиана. \"Правителството трябва да спре да твърди, че това се дължи само на случайността и че не може да направи нищо.\" Президентът на САЩ Доналд Тръмп нарече стрелбата в Ел Пасо \"проява на мерзост\", без да се разпростре върху предполагаемите мотиви на заподозрения. А републиканският кмет на Ел Пасо сведе трагедията в града си до акт на \"неуравновесен и просто обсебен от дявола мъж\". Но дори за републиканците това обяснение не е достатъчно. \"Борбата срещу тероризма вече е приоритет, мисля, че тя трябва да включва и твърдо противопоставяне на белия тероризъм\", написа в Туитър Джордж Прескот Буш - племенник на бившия президент Джордж Буш-младши. \"Това е една реална и настояща заплаха\", допълни той. \"Белият супремасизъм, както всички форми на тероризъм, е бич, който трябва да бъде унищожен\", заяви в Туитър Иванка Тръмп, дъщерята на настоящия президент. През 2017 г. и 2018 г. според аналитичния център Ню Америка крайнодясното насилие е причинило повече жертви в САЩ, отколкото джихадистките атаки. Властите, които поставиха акцента върху борбата с джихадистката заплаха след атентатите от 11 септември 2001 г., обаче са закъснели с реакцията. \"Дори при правителството на демократа Барак Обама разузнавателните служби често пъти игнорираха заплахите на крайната десница поради политически причини\", написа през март Робърт Маккензи, експерт от аналитичния център. Директорът на ФБР Кристофър Рей се защити през април, уверявайки, че неговите служби са много активни пред заплахата на белия супремасизъм. \"Миналата година ние извършихме повече арести, свързани с вътрешния тероризъм, отколкото с международния тероризъм\", допълни той. Съмненията обаче остават заради отношението на Доналд Тръмп. Президентът на свой ред подхвана идеята за \"инвазия\" на мигранти, отказа да осъди насилствените протести на крайната десница в Шарлотсвил през август 2017 г. и неотдавна призова депутати от опозицията, произлизащи от малцинствата, да се върнат в страните си. \"Президентът лично насърчава расизма и белия супремасизъм\", каза Елизабет Уорън, друг кандидат за президентската номинация на американските демократи. Един от нейните опоненти, Бето О'Рурк, дори стигна по-далеч, като увери, че Доналд Тръмп \"насърчава не само расистката реторика, но също и насилието, което следва. (От БТА)", "date": "2019.08.05", "title": "Заплахата от \"белия тероризъм\" тегне над Съединените щати"}
{"url": "https://www.24chasa.bg/novini/article/7590713", "text": "Засаждането и презасаждането нови лозови масиви от догодина ще може да става само със специално разрешение на Изпълнителната агенция по лозата и виното. При това всяка година разрешение ще се дава за не повече от 1% от съществуващите до юли предходната година лозови масиви в страната. Това ограничение е записано в проект на нов закон за виното и спиртните напитки, който заменя напълно сегашния и е пуснат от земеделското министерство за обществено обсъждане. Поводът за това ограничение е който е влязъл в сила през 2016 г. и ще действа до 2030 г. Целта е да няма неконтролирано нарастване на размера на лозовите засаждения, което би влошило авторитета и би подбило цените на произвежданите в Евросъюза вина, пише в мотивите на законопроекта. Става въпрос само за лозята, от които се произвеждат вино, спиртни напитки, оцет и дестилати в промишлени количества. Когато е за домашно производство на вино и ракияя Също и когато се отглеждат лозя за експериментални цели, за посадъчен материал или когато земеделският производител е имал лозя на терен, който му е бил отчужден и той създава насаждения със същите размери на друго място. Проектозаконът предвижда агенцията по лозата и виното да издава наказателни актове за неразрешени лозови насаждения. Ако бъде хванат, стопанинът трябва да ги и да плати глоба, която достига до 10 хил. лв. При това изкореняването трябва да стане в 4-месечен срок. Заповедите на шефа на агенцията по лозята и виното за изкореняването на насажденията са индивидуални административни актове и могат да се обжалват. Ако има заповед за изкореняване на лозя, но стопанинът и не се води дело в съда, агенцията организира изкореняването за своя сметка, но след това трябва да търси компенсация за тези разходи от стопанина на лозята, пише в проектозакона. Законът описва подробно разрешените технологии за производство на вино не само от грозде, а и от други плодове, спиртни напитки, дестилати, оцет и други такива продукти, както и в какви случаи може да се ползват етикети като “Защитено географско наименование” и други такива. Предвидена е например пълна забрана за продажба на пазара на спиртни напитки, на чийто етикет пише “С вкус на...”, “С аромат на...”, “С есенция от...” и т.н., т.е. имитации на спиртни напитки, които не са правени от дестилат. Глобите за продажбата на такива продукти достигат до 30 хил. лв. Повечето дневници, които сега са длъжни да водят редовно лозарите и собствениците на изкупвателни пунктове, дестилерии и производители на напитки, ще се водят и занапред, предвижда проектът за нов закон. Премахват се само някои от тях. По отношение на вноса и износа на спиртни напитки в трети страни са добавени нови правила във връзка с придружителните документи, които да осигурят в по-голяма степен защитата на българските и чуждестранните потребители.", "date": "2019.08.05", "title": "Засаждането на нови лозя - само с разрешение"}
{"url": "https://www.24chasa.bg/novini/article/7591710", "text": "От днес са сформирани са два екипа, които ще бъдат подпомагани и от полицейски служители - заяви на заседание на областната епизоотична комисия в Добрич директорът на Областната дирекция по безопасност на храните д-р Борислав Каменов. „В екипите ще влизат още представители на здравеопазването, контрола по храните, растителна защита, а шофьорът ще бъде дезинфектор” – добави той. Срокът за доброволно клане, поставен от Областната администрация, беше днес - 5 август. Първият проверен ще бъде стопанин, за който има сигнали и от полицията, че гледа около 30 прасета в района на летището край Добрич. На всички проверени ще бъде направено предписание за срок от 48 часа да заколят животните.След изтичане на срока, ако мерките не са изпълнени, прасетата ще бъдат убити и загробени на определените площадки, посочи д-р Каменов. По предварителен график един екип трябва да обходи около 12-13 села на ден. Д-р Каменов заяви, че са определени терените, където ще бъдат загробвани убитите животни, като със съдействието на областната дирекция „Земеделие” са нанесени GPS координатите им. През уикенда д-р Каменов е бил на проверки в кланиците в Дропла и Сенокос. В тази в Сенокос килимчето е било разстлано, но не намокрено с дезинфектант. Причината е била, че през нощта преди това са им откраднали маркуча. В Дропла килимчето не е било използвано при проверката, за което ще бъде съставен акт. В кланицата в Росеново започват да правят дезинфекционна установка на отбивката за обекта. Д-р Каменов информира, че в петък през нощта, на границата между Дуранкулак и Ваклино, с автомобил „Мерцедес” е ударено диво прасе. Веднага са взети проби, които са изпратени в лаборатория. До сряда се очакват резултатите от пробите. Животното вече е загробено, като е направена дезинфекция на мястото. Проведен е разговор с директора на Държавното ловно стопанство –Балчик, Калинка Тодорова да направят отново претърсване на района на „Зеленка”, където миналата година беше едно от огнищата на африканска чума при дивите прасета. Засега има само 2 пробойни на оградата по границата. Преди седмица били 6, но са закърпени. Следите не са от диви свине, а от язовец – поясни още д-р Каменов. Той добави още никой да не си прави сметка да разравя площодките на загробените прасета, за да отрежат бут например. Д-р Каменов обяви, че в дъното на ямата ще бъде положена хидратна вар, най-отгоре също, а още и друг дезинфектант.", "date": "2019.08.05", "title": "От сряда в Добричко започва умъртвяването на незакланите прасета в задните дворове"}
{"url": "https://www.24chasa.bg/novini/article/7591227", "text": "Неотдавна в Люксембург се проведе четвъртото годишно заседание на Борда на директорите на Азиатската банка за инфраструктурни инвестиции (АБИИ), съобщава  \". Това бе първият път, в който ръководителите на банката се срещат извън Азия. На фона на несигурността пред глобалното икономическо развитие, насърчаването на инвестициите чрез сътрудничеството между Азия и Европа е особено актуално. Двудневното заседание на борда бе посветено на „сътрудничеството и взаимната свързаност\". Участниците в него обсъдиха въпроси на дигиталната свързаност, трансграничните инвестиции в инфраструктура, връзките и сътрудничество между Азия и Европа. Люксембургският херцог Анри посочи, че като първи извън Азия, който се е присъединил към банката, Люксембург подкрепя мултилатерализма и международното сътрудничество, тъй като смята, че то е единственият път към просперитета и сигурността на света. От създаването си през 2015 г. досега, банката играе важна роля за отварянето и сътрудничеството в глобален план. Финансовият министър на Люксембург Пиер Грамена посочи, че Азиатската банка за инвестиции в инфраструктурата е символ на мултилатерализма, както и е една от най-модерните и представителни финансови организации в света. С нарастване на неяснотите пред световното икономическо развитие и възстановяването на търговския протекционизъм, успехът на банката показва важността от засилване на международното сътрудничество и защита на мултилатерализма. „За трите и половина години, откакто бе създадена, Азиатската банка за инфраструктурни инвестиции постигна сериозни успехи. Тя се превръща във фар на мултилатерализма и развитието ѝ е отвъд очакванията. В момента банката работи със 17 страни и е финансирала 45 програми на обща стойност 8,5 милиарда долара. Членовете на банката вече са 97\", подчерта Грамена. По време на заседанието на борда на директорите се проведе и „Форум за азиатска инфраструктура\". Представител на банката посочи, че се надява това да спомогне за създаването на мост за повече европейски компании да участват в проектите. Президентът на банката Дзин Лицюн изтъкна, че инвестициите в инфраструктура са много важни за страните с ниски доходи. АБИИ полага усилия за засилване на сътрудничеството с европейските партньори, така че да насърчи изграждането и развитието на инфраструктура в съответните страни. На заседанието за членове на банката бяха приети още три държави – Бенин, Джибути и Руанда, с което броя им достига 100. И трите нови членки са от Африка. Според новите прогнози на Африканската банка за развитие, всяка година африкански страни инвестират между 130 и 170 милиарда долара в инфраструктура, но недостига на средства се оценява на 68 до 108 милиарда. Финансовият и икономически министър на Руанда Юзиел Ндагиджимана посочи, че както другите африкански страни, Руанда има планове за изграждане на инфраструктурата и привличане на инвестиции чрез Азиатската банка за инфраструктурни инвестиции. „Азиатската банка за инфраструктурни инвестиции е страхотна. Много се радваме да станем 100-та страна-член. Раунда се надява да организира ефективно сътрудничество не само с банката, но и с нейните членки и да работим заедно за изграждането на инфраструктурата, както и за засилване на търговията и инвестицията между Азия и Африка\", посочи той. Говорителят на АБИИ Лаурел Остфийлд счита, че разширяването на банката показва високото одобрение на поддържания от нея мултилатерализъм и идея за отваряне и сътрудничество. „От първоначалните 57 до сегашните 100 члена на банката, това свидетелства, че различни правителства осъзнават важността от международното сътрудничество в справяне с глобалните проблеми. Многостранната институция като нашата банка създава ефективна система за междудържавни контакти и показва на много страни и народи да продължат да имат вяра в международното сътрудничество\". През трите и половина години, откакто бе създадена Азиатската банка за инфраструктурни инвестиции, нейната дейност се разширява. Според публикуваните от нея последни данни, тя е одобрила 46 проекта на 18 нейни членове, като стойността на кредитите достига 8,5 милиарда долара. Президентът ѝ Дзин Лицюн посочи, че банката ще работи за своето развитие в бъдеще и ще продължи да подкрепя устойчивото развитие на своите членове. „Членовете ни се увеличиха от 57 на 100 в момента, което показва, че международната общност ни вярва. Ние работим за създаването на нова система и принципи, като основите им са готови. На тяхна база ще продължим да вървим напред, ще разширяваме обхвата на кредитите и ще съдействаме за изграждането на инфраструктура\", категоричен е той.", "date": "2019.08.05", "title": "Сътрудничеството между Азия и Европа съдейства за увеличаване на инвестициите"}
{"url": "https://www.24chasa.bg/novini/article/7591717", "text": "Германия се подготвя за всякакво развитие на събитията около излизането на Великобритания от Европейския съюз и е внесла поправки в десетки закони, в случай че не бъде постигната сделка за Брекзит, заяви днес говорителка на германското министерство на външните работи, цитирана от ТАСС и БТА. \"Ако правилно си спомням, през последните месеци сме променили над 50 закона, за да се подготвим за сценарий без сделка за Брекзит\", каза Мария Адебар. \"Готови сме за всякакъв сценарий, дори за такъв, какъвто не желаем\", заяви тя. \"Продължаваме да искаме този процес да бъде подреден\", каза заместник-говорителката на германското правителство Улрике Демер.", "date": "2019.08.05", "title": "Германия е променила десетки закони в подготовка за Брекзит без сделка"}
{"url": "https://www.24chasa.bg/novini/article/7591715", "text": "Кои са \"микроработниците\", които правят възможен дигиталния ви живот? \"По-рано имах кабинет, но за съжаление трябваше да го затворя\", разказва бившата зъболекарка Мишел Муньос в разтърсената от криза Венецуела. На фона на срива на икономиката и хиперинфлацията \"хората вече нямат достатъчно пари, за да си позволят зъболекар, тъй като трябва да се тревожат за храна, образование и други неща\", допълва тя. Преди две години жената заменя зъболекарската си практика за работа онлайн като част от световната армия скрити \"микроработници\", изпълняващи задачи, с които машините не могат да се справят самостоятелно. Помислете как протича един ден от дигиталния ви живот. Независимо дали става дума за търсачката на телефона ви, която препоръчва подходящи ресторанти или музикално приложение, което ви предлага плейлист - нищо от това не би било възможно без микроработниците. Микроработници като Мишел от Венецуела изпълняват прости, повтарящи се онлайн задачи, например да се очертае лице, за да се помогне система за изкуствен интелект да разпознава хората. Те помагат да се осигуряват данни за алгоритмите, чрез които се обучават машините, използвани като основа на изкуствения интелект, добавяйки човешки елемент. Могат например да очертават рамки около кадри от пътищата, за да се обучават безпилотните автомобили какво е дърво, препятствие или как изглежда движещ се човек. Или да маркират съдържание, носещо определени чувства, за да се научат алгоритмите как звучи \"тъжна\" песен или пък дали текст или дума \"будят тревога\". Този тип работа често получава лоша публичност, тъй като се приема за нископлатена. За много хора обаче тя е решението, от което имат нужда. За Мишел микроработата е единственият начин за намиране на доходи. \"Много по-добре съм с тази работа, отколкото като зъболекар\", категорична е тя. Разказва за \"добър ден\", когато спечелила около 80 долара и използвала парите, за да си купи смартфона, през който сега работи. Още през 2005 година шефът на Amazon Джеф Безос нарече този тип работа \"изкуствения изкуствен интелект\", създавайки Mechanical Turk (MTurk) на Amazon. Това е първата в света платформа за т. нар. краудсорсинг (получаване на необходимите услуги, идеи или продукти чрез привличане на голяма група хора, най-често по интернет - бел. прев.). Платформата е кръстена на \"Турчина\" - измама от 18 век, при която хората били подвеждани да мислят, че играят шах срещу машина, докато всъщност се състезавали с гросмайстор, скрит в голяма дървена кутия, върху която бил монтиран манекен, изобразяващ турчин. Първоначално Amazon използва възможностите на платформата, за да заличи милиони дублирани страници, тъй като компютрите не можели да разпознават малките разлики. Тъй като задачата била непосилна за един човек, те я разбили на малки части, които биха могли да бъдат изпълнени от хиляди работници. Няма официални данни за броя на микроработниците, но според оценки за MTurk всеки месец работят десетки хиляди хора. До 2500 души са активни във всеки един момент, повечето от тях са от САЩ и Индия. Изследване на Международната организация по труда (МОТ) сред 3500 микроработници в 75 страни установява, че средната им възраст е 33 години, а една трета от тях са жени макар този дял да спада до една пета в развиващите се страни. Микроработниците са образовани - 18 % имат гимназиална диплома или по-ниско образование, 37 % - университетска диплома, 20 % - следдипломна квалификация. Над половината са специализирали в областта на науката и технологиите, 23 % - в инженерство и 22 % - в информационни технологии. За тези, които живеят в страни, изпаднали в криза, микроработата може да е особено полезна. Яхя Аюб Ахмед е сириец, който бяга от гражданската война в родината си и сега живее в бежанския лагер \"Дарашакран\" в Ербил, Ирак. В лагера организация, наречена Preemptive Love, го е научила на английски и ИТ умения, които са му позволили да стане микроработник. \"Можете да работите дистанционно и да получавате приходи. Тук кандидатстването за работа е доста трудно, не можете просто да потърсите работа в Google. По този начин можете да работите, без да трябва да кандидатствате и да изпращате CV\", разказва той. За работниците от страни като Ирак обаче има допълнителна пречка, тъй като задачите са предназначени основно за развитите страни, отбелязва Ален Нину от Preemptive Love. \"Повечето онлайн услуги за краудсорсинг блокират иракчаните при регистрацията. Дори ако някой по чудо успее, няма метод за изплащане на парите, тъй като всички трансакции се правят през трета банкова система като PayPal\", обяснява той. За да се преодолее този проблем, се налага се да се прибягва до специални споразумения с фирмите. Още по-трудно е за хората, които работят от домовете си. Венецуелецът Рафаел Перес описва подобна ситуация, при която не е допускан до много задачи, които вижда пуснати в системата. Освен това той много пъти е губил пари от безскрупулни възложители, които не са му платили. \"Веднъж спечелих 180 долара за 15 дни, това са много пари. Обаче така и не ми платиха. Пусках имейли, обаждах се, обаче няма на кого да се оплачеш\", разказва той. Мишел споделя, че в началото също се е хващала на измами, но сега подлага сайтовете на изпитателен период, преди да работи с тях. Микроработата е подлагана на критики заради ниското заплащане - според МОТ микроработниците получават средно 4,43 долара на час. Докато в САЩ възнаграждението им е средно 4,70 долара на час (което все пак е доста под националния минимум) в Африка заплащането е едва 1,33 долара на час. Тези цифри не отчитат средно 20-те минути, които работниците отделят за неплатени дейности за всеки час работа. Това включва търсене на задачи и отговаряне на тестови въпроси, поставяни от възложителите с цел контрол на качеството. \"Прекарвам по-голямата част от деня в търсене на задачи. След като такива се появят, трябва да седна и да ги свърша\", казва Рафаел. По думите му в добър ден може да изкара около 8-10 долара. Това означава, че може да купи малка кутия яйца, килограм царевично брашно и килограм боб. \"Може и да не живеете добре, но се храните добре\", шегува се той. Микроработата не е временен феномен, а структурно явление в развитието на новите технологии като изкуствения интелект, посочва професор Паола Тубаро, старши научен сътрудник във френския Национален център за научни изследвания. \"Дори ако машините се учат, например, как да разпознават котки и кучета, все пак трябва да ги захраните с повече подробности, за да успеят с разпознаването\", отбелязва тя. Тъй като тези технологии се разпространяват все повече, ще се увеличава и нуждата от хора, които да подават данни, допълва експертът. В момента няма държавни регулации за платформите за микроработа макар МОТ да призова секторът да бъде по-добре регулиран, за да се осигури минимално заплащане и по-добра прозрачност на плащанията. \"Микроработата е невидима за мнозина и привлича малко обществено внимание\", посочва професор Тубаро. \"Тя може да е не е справедлива, ако на тези хора не се плаща достатъчно или те не разполагат с някакъв вид социална защита. Ако хората работят при същите условия като във фабриките през 19 век, то това не е нещо, което обществото ни би приело като справедливо\", допълва тя. Мишел от Венецуела е съгласна. Според нея трябва да има повече подкрепа и признание за микроработниците. Платформите са тези, които правят пари от работата им, твърди тя. \"Това, което ни се плаща - поне тук във Венецуела - е малко\", казва Мишел. /БТА/", "date": "2019.08.05", "title": "\"Микроработниците\" зад дигиталния живот"}
{"url": "https://www.24chasa.bg/novini/article/7591737", "text": "Русия ще предприеме изчерпателни мерки, за да гарантира своята сигурност във връзка с излизането на САЩ от Договора за ликвидиране на ракетите със среден и малък обсег (ДЛРСМО), каза днес руският заместник-министър на външните работи Сергей Рябков, цитиран от ТАСС. Той посочи на брифинг за журналисти, че Русия няма да започне да разполага наземни ракети със среден и малък обсег (РСМО) в Европа или други региони, докато там не се появят американски оръжия от същия клас. \"Призоваваме Вашингтон да прояви отговорност и да последва примера на Русия, като се откаже от разполагане на създаваните сега от американците РСМО, за което усилено заговориха в Пентагона. Ние както и досега сме открити за равноправен и конструктивен диалог със САЩ по тематиката на ДЛРСМО и по други въпроси на стратегическата стабилност на основата на взаимното уважение и взаимното отчитане на интересите\", каза руският дипломат. Той каза, че ако бъдат разположени американски ракети в Азиатско-Тихоокеанския регион, Русия смята да предприеме балансиращи действия, за да парира заплахите, които може да възникнат срещу нея от различни направления. В същото време руско-американският диалог по контрола над въоръженията трябва да продължи, подчерта Рябков. Според него разработването от САЩ на нови ракети със среден обсег е в напреднал етап. \"Номенклатурата на тези нови средства е известна, тя може да бъде видяна на открити сайтове\", добави той. Рябков посочи, че Договорът за съкращаването на стратегическите нападателни оръжия (СНО-3), който изтича през 2021 г., може да бъде продължен за по-кратък срок, ако това устройва САЩ. \"Би било още по-тежък удар по системата за международна сигурност, ако този договор не бъде продължен след 5 февруари 2021 г.\", подчерта той. Руският заместник-външен министър изрази надежда, че страните от НАТО ще подходят отговорно към гарантирането на европейската сигурност и на глобалната стратегическа стабилност, и каза, че Москва е отворена за по-нататъшни споразумения в тази сфера. Той отново припомни руската идея \"да се сключи, ако не обвързващо споразумение, то поне да се постигне взаимно разбирателство относно паралелен на руския мораториум върху разполагането на територията на страните от НАТО на съответните средства, които, както разбирам, се намират в САЩ в напреднал етап на създаване\". Рябков подчерта, че руската ракета 9М729, за която натовските съюзници обвиниха Русия, че я е създала в нарушение на ДЛРСМО, \"никога не е била изпитана за далечина на полета, забранена от договора\" (в диапазона от 500 до 5500 км) и изрази мнение, че поставянето на този въпрос на обсъждане сега е некоректно. Високопоставеният руски дипломат говори и по темата за привличането на Китай към участие в системата за контрол над въоръженията, за което настояват САЩ. \"По отношение на КНР (Китайската народна република), ние внимателно фиксираме всички сигнали, които идват от Пекин. Обръщаме внимание на това, че китайската страна заема по въпроса съвсем определена позиция. Чуваме и това, какви предпочитания по този сюжет се излагат във Вашингтон, но как да се процедира по-нататък с тези предпочитания и какво развитие по въпроса е възможно - това е въпрос към Вашингтон, който инициира цялата тази дискусия\", каза Рябков. Както е известно, Китай отказва да участва в преговори за сключване на нов договор от типа на ДЛРСМО, отбелязва ТАСС. Рябков, освен това, изрази и руската позиция, че контролът над въоръженията трябва да отчита също ядрените потенциали на Франция и Великобритания. Според него съобщенията, че Париж и Лондон не увеличават своите стратегически сили и средства и са ги стабилизирали на известно равнище, не променя руската позиция, защото със сключването на договора СНО-3 Русия плътно се е доближила до онази граница, \"след която всякакви по-нататъшни стъпки в тази сфера са възможни само при отчитането на всички фактори, влияещи на стратегическата стабилност, на потенциалите на всички държави, които разполагат със съответните възможности\" в ракетно-ядрената сфера.", "date": "2019.08.05", "title": "Русия нямало да разполага ракети в Европа, докато САЩ не пратят свои на континента"}
{"url": "https://www.24chasa.bg/novini/article/7591734", "text": "Иранският министър на външните работи Мохамад Джавад Зариф каза днес, че неотдавна е получил покана за среща с американския президент Доналд Тръмп в Белия дом. Зариф обаче не я приел, след което САЩ му наложили санкции, предаде ДПА. \"В Ню Йорк ми казаха, че ще ми наложат санкции, ако не приема тази покана. И аз не я приех\", разказа иранският външен министър на пресконференция в Техеран, предава БТА. САЩ обявиха финансови санкции срещу Зариф в сряда. Подобна мярка срещу външен министър на друга страна е доста необичайна стъпка, която може да прекъсне потенциален канал за разговори, отбелязва ДПА. Според американски медии поканата за среща с Тръмп била отправена към Зариф от американския републикански сенатор Ранд Пол по време на среща в Ню Йорк в средата на миналия месец. Днес иранският външен министър, че е отклонил поканата, защото не може да има преговори със САЩ, докато те \"продължават да държат на мушка Иран\". Иран може да обмисли разговори с администрацията на Тръмп само ако тя облекчи икономическите санкции, които му наложи отново, след като изтегли Съединените щати от международното споразумение за иранската ядрена програма, уточни той. Зариф увери, че Иран няма да се откаже от дипломатическите усилия за разрешаване на конфликта. \"Ние всички идваме и си отиваме, но дипломацията винаги ще остане тук\", каза Зариф, намеквайки, че политическата ситуация във Вашингтон може да се промени.", "date": "2019.08.05", "title": "Ирански министър: Санкциите на САЩ срещу мен дойдоха, защото отказах покана на Тръмп"}
{"url": "https://www.24chasa.bg/novini/article/7591744", "text": "Канабис е открит в дома на 64-годишна жена в Балчик – съобщават от Областната дирекция на МВР-Добрич. Полицията е извършила проверка на частния имот на 2 август. Установени са 5 растения с височина от 80 см до 180 см. При извършения полеви тест, растенията реагират на наркотичното вещество канабис с тегло на зелена тревна маса от 710 грама. По случая е образувано досъдебно производство.", "date": "2019.08.05", "title": "Откриха канабис в дома на 64-годишна в Балчик"}
{"url": "https://www.24chasa.bg/novini/article/7591740", "text": "САЩ започнаха преговори за подновяване на споразумение в сферата на сигурността с три тихоокеански държави, предаде Ройтерс. Агенцията се позова на изявление от днес на американския държавен секретар Майк Помпейо, според когото това ще помогне на Съединените щати да противодействат на засилващото се влияние на Китай в региона. Трите страни са Микронезия, Маршаловите острови и Палау. По силата на споразумението островните държави получават финансова помощ, предава БТА. \"Днес съм тук, за да уверя, че Съединените щати ще ви помогнат да защитавате суверенитета си, сигурността си, правото си да живеете в свобода и мир. Радостен съм да обявя, че Съединените щати започнаха преговори за удължаване на нашите договорености, които поддържат демокрацията на фона на опитите на Китай да прекрои Тихоокеанския регион\", заяви Помпейо в Микронезия. Помпейо, който е първият американски държавен секретар, посетил Микронезия, направи изявление след среща с лидерите на Микронезия, Маршаловите острови и Палау. Стратегическата важност на трите тихоокеански държави се увеличи през последните години заради засилващото се влияние на Китай в региона. При визитата си вчера в Сидни американският министър на отбраната Марк Еспър определи действията на Китай в региона като агресивни и дестабилизиращи, отбелязва Ройтерс. За да подготви почвата за преговорите, американският президент Доналд Тръмп бе домакин през май на среща с лидерите на Микронезия, Маршаловите острови и Палау. Срокът на споразумението изтича през 2024 г. и забавяне на подновяването му може да доведе до отварянето на евентуална възможност за Пекин. Китай се превърна в най-големия кредитор на страните от Тихоокеанския регион, въпреки че съюзници на САЩ като Япония, Австралия и Нова Зеландия продължават да предоставят значителни помощи на икономиките на тихоокеанските държави, отбелязва Ройтерс.", "date": "2019.08.05", "title": "САЩ преговарят споразумение в сферата на сигурността с три тихоокеански държави"}
{"url": "https://www.24chasa.bg/novini/article/7591716", "text": "Двама британски летци излетяха от Южна Англия, за да се опитат да направят първата околосветска обиколка с изтребител \"Спитфайър\", превърнал се в символ на битката за Англия през 1940 г., предават Франс прес и БТА. Летателният апарат е на 76 години и за околосветския си полет е лишен от бойното си оборудване. Свалени са оръдията и мунициите му. \"Искаме хората да се запознаят с цялата красота и естетиката на този изтребител - заяви един от пилотите, 58-годишният Стив Брукс. - Това е един от най-великите самолети, конструирани някога!\" Изтребителят ветеран излетя от летището Гудууд в Южна Англия. Брукс и 45-годишният авиатор Мат Джоунс възнамеряват да прелетят на борда на своя \"Спитфайър\" над трийсетина страни за четири месеца. За първия етап от обиколката самолетът се насочи към Шотландия, а след това ще прекоси Атлантическия океан, минавайки над Фарьорските острови, Рейкявик, Гренландия и отдалечени райони в канадския Север. Изтребителите \"Спитфайър\" са имали съдбоносна роля в битката за Англия, когато над Великобритания тегнела заплаха от инвазия на нацистка Германия. От модела \"Спитфайър\" са произведени около 20 хиляди бройки. От тях са оцелели по-малко от 250, а само около петдесетина все още са в състояние да летят.", "date": "2019.08.05", "title": "Британци тръгват на околосветско пътешествие с изтребител от Втората световна война (Видео)"}
{"url": "https://www.24chasa.bg/novini/article/7591756", "text": "Центърът за градска мобилност придобива системата за обработване на SMS-и от паркирането в \"синя\" и \"зелена\" зони в София и вече няма да работи с посредник. Това ще позволи на дружеството да намали и финансовите си разходи, съобщиха от Центъра за градска мобилност (ЦГМ), цитирани от БТА. До момента тази дейност минава през фирма-посредник между дружеството и мобилните оператори, но договорът с нея, сключен през 2015 година, изтича този септември. ЦГМ обяви процедура за възлагане на обществена поръчка на договаряне по реда на ЗОП с мобилните оператори и доставчици в България за предоставянето на услугата паркиране в \"синя\" и \"зелена\" зони чрез SMS-и. Договорите с доставчиците на услугата ще са за срок от 5 години, а общата прогнозна стойност на поръчката, за всички потенциални по закон изпълнители, е 7,9 млн. лева за целия петгодишен период. Доставчиците, с които се очаква да бъдат сключени договори по обявената поръчка, ще я получат за организиране и гарантиране непрекъснатост на услугата за паркиране чрез SMS-и. За сравнение до 2015 г. процентът, който е взиман от фирмата-посредник, е бил 15 на сто, а за последните 4 години е 13 на сто. В настоящата обществена поръчка е до 12 на сто, се посочва в съобщението. За клиентите на зоните за почасово платено паркиране няма да има промяна в тарифите. До края на годината ЦГМ ще пусне и т.нар. дигитален талон за паркиране през мобилни приложения. Дружеството планира да има такова приложение, както и дава правото на всеки търговец да разработи свое и да го предложи срещу 10 на сто търговска отстъпка (такава е тя към момента и за търговците, които продават хартиени талони за паркиране). Дигиталният талон ще позволи на водачите на автомобили да имат по-голям избор при заплащане на престоя при паркиране в зоните, а не само чрез хартия, на паркомат или с SMS-и. Приходите от зоните за почасово платено паркиране се инвестират обратно в системата като 50 на сто от тях отиват за възстановяване на тротоари, изграждането на паркинги (в момента се довършва този на метростанция \"Васил Левски\", който е със 197 места, и предстоят ремонтите на паркингите на Централна гара и бул. \"Сливница\")и поддържането на самата зона за почасово платено паркиране, в която вече има близо 30 000 места. Останалите средства от приходите отиват за покриване на транспортната задача на градския транспорт, допълват от ЦГМ.", "date": "2019.08.05", "title": "Вече без посредник при паркирането с есемеси в \"синя\" и \"зелена\" зони в София"}
{"url": "https://www.24chasa.bg/novini/article/7591767", "text": "Несъобразена с интензитета на трафика скорост и загуба на контрол са причините за катастрофата, станала тази сутрин на пътя Созопол - Приморско, при която пострадаха осем души, сред които и две деца. Това съобщиха от Областната дирекция на МВР - Бургас. Катастрофата е станала между три леки автомобила. Водачката /45 г./ на автомобил \"Хонда Акорд\" е управлявала с несъобразена скорост. Тя губи контрол над автомобила и навлиза в насрещната пътна лента, където блъска странично автомобил \"Опел\" с монтанска регистрация. Колата \"Хонда\" впоследствие се завърта и отскачайки се удря в автомобил \"Киа\", с врачански номер. Всички пострадали са откарани в УМБАЛ - Бургас, където към момента се уточняват получените от възникналия пътен инцидент наранявания.", "date": "2019.08.05", "title": "Катастрофата с 8 ранени на пътя Созопол - Приморско станала заради висока скорост"}
{"url": "https://www.24chasa.bg/novini/article/7591784", "text": "25 000 лева са били откраднати от частен дом на територията на сeло Орляк. Сигналът за извършената кражба е подаден в полицията на 2 август вечерта, съобщават оттам. На 3 август, около 15,30 ч., е получено съобщение за извършена кражба на сумата от 1800 лева и лични документи от лек автомобил „Тойота” с добричка регистрация, паркиран на територията на село Тюленово.", "date": "2019.08.05", "title": "Откраднаха пари от къща и от кола в Добричко"}
{"url": "https://www.24chasa.bg/novini/article/7591407", "text": "Десислава Радева, съпругата на президента Румен Радев, коментира новия политически проект на Слави Трифонов, който ще се казва \"Няма такава държава\". Нейният пост бе придружен от видеоклип на песента - \"Trouble\" (\"проблем\" на английски) на рок групата \"Whitesnake\". \"Парчето няма нищо общо с НАПлийкс, нито с АЧС, нито със \"злощастните думи\" (по румънското правителство) на нашия премиер, нито с политическия проект \"Няма такава държава\"... Макар самото име да ми звучи като обида към всички българи, на които им е останала единствено надеждата... Парчето просто е повече от хубаво. Енджой!\", написа тя.", "date": "2019.08.05", "title": "Десислава Радева: Името \"Няма такава държава\" е обида към българите (Видео)"}
{"url": "https://www.24chasa.bg/novini/article/7591401", "text": "В условията на силно конкурентна среда, очертана тенденция на ниски лихви и стеснени маржове, БАКБ отчита 10.95% ръст на нетните приходи от лихви с което е близо четири пъти над средните нива за пазара (2.43 %). Този резултат се дължи, както на увеличаване на приходите от лихви със 7.33% до 22.389 млн. лева, така и на намаление на разходите за лихви по привлечен ресурс с 7.93% до 3.682 млн. лева. Към 30.6.2019 год. активите на банката достигнаха 1 460 594 хил. лв. БАКБ запазва тенденцията на разширяване на кредитния си портфейл, движен от диверсифицирано финансиране на корпоративни клиенти, МСП и физически лица. Постигнатото увеличение от 14.88 % за едногодишен период превишава два пъти средния ръст на банковия пазар в страната, който е 7.19 %. Кредитният бизнес с физически лица достига ръст от 49% за периода. Привлечените средства се увеличават с 10.15 % и в двата сегмента: корпоративни депозити и депозити на граждани и домакинства, отчитайки по-добри резултати от тези на банковата система, която отбелязва 7.10 % годишен ръст. Чувствително увеличение се отчита при нетния доход от такси и комисионни с 33.01 %, свидетелство за разширяващата се клиентска база и броят на извършените транзакции. Печалбата на БАКБ е в размер на 6.185 млн. лева преди данъчно облагане, с отчетени еднократни ефекти от предоговорени лихви по кредити за периода и подлежащи на отчитане в доходите на Банката в следващите периоди, съгласно изискванията на приложимите стандарти. Въпреки значителното нарастване на броя на клиентите и техните трансакции, банката успява да запази ниско ниво на оперативните разходи, благодарение на технологичните иновации, които въвежда в обслужването на клиентите и автоматизацията на процесите. Капиталовата позиция на БАКБ расте с 6.92% спрямо Q2 на 2018 г., поради капитализиране на цялата печалбата за 2018 г., а това осигурява възможности за разширение на бизнеса и устойчиво развитие на банката. Пълните отчети на БАКБ АД, както и доклад на ръководството са налични на корпоративния сайт на банката   в секция „Връзка с инвеститорите“.", "date": "2019.08.05", "title": "БАКБ с 11% ръст на активите, добавя нови 150 милиона в баланса си"}
{"url": "https://www.24chasa.bg/novini/article/7591458", "text": "Влак и камион са се ударили на жп прелез край Летница около 10.00 часа тази сутрин, съобщиха от областната дирекция на МВР в Ловеч. Пострадал е 43-годишният шофьор на товарния автомобил, който е от Плевен. Няма други ранени. Влакът е пътувал по направлението Троян - Ловеч - Левски и се е блъснал в камиона на жп прелеза преди град Летница. Тежкотоварният автомобил е излязъл от страничен път. В следствие на удара предната част на локомотива на влака, който е бил сама с един вагон, е излязъл от релсите, предаде БТА. Пострадалият мъж е приет в ловешката болница, в момента състоянието му се диагностицира и предстои да се реши къде ще продължи лечението му, съобщиха от болничното заведение.", "date": "2019.08.05", "title": "Пострада шофьор на камион след удар с влак на жп прелез"}
{"url": "https://www.24chasa.bg/novini/article/7591430", "text": "Нито френският чар, нито прусашката деловитост дават плодове в общуването с президента на САЩ. Доказват го агресивните туитове, с които Доналд Тръмп атакува ту Еманюел Макрон, ту Ангела Меркел. Канцлерката и президентът са единодушни в смайването си от необичайно кресливия тон, с който се поддържат трансатлантическите отношения. Въпреки това обаче германо-френският съюз е поставен на изпитание тъкмо от Доналд Тръмп. Американецът сякаш е прозрял колко различни са интересите на двете най-мощни икономики в ЕС. Франция, която от немай къде трябва да се грижи за някакъв ред в африканския заден двор, особено държи на близко сътрудничество с Вашингтон в областта на сигурността и отбраната. През 2009 година Париж инсталира своя военна база в Абу Даби, на Персийския залив, и с това стана младши партньор на американците. Освен това, откакто преди десет години се завърна в интегрираните командни структури на НАТО, Франция се превърна от опърничав партньор в пълен отличник. Точно по обратния начин се развива германското членство в НАТО. Като световен шампион по износ Германия се стреми най-вече да опази глобалната свободна търговия с ниски мита и ниски препятствия пред достъпа до пазари. Дългосрочните геополитически съображения играят второстепенна роля, независимо дали става дума за подсигуряването на Ормузкия проток, изграждането на газопровода „Северен поток-2\" или пък оръжейния експорт за Саудитска Арабия. Различните измерения на конфликтите със САЩ не укрепват германо-френския съюз. Напротив. В тях се крие експлозив, който може да взриви структурите на властта в ЕС. За разлика от Меркел, Макрон изобщо не се бои да тръгне на търговски сблъсък със САЩ. Той се противопостави на брюкселските планове да се преговаря със САЩ за ново търговско споразумение. Въздействието на това негово вето беше чисто символично, но в същото време показа колко е дълбок разломът между Франция и Германия. Макрон се аргументира с факта, че Тръмп не зачита Парижкото споразумение за климата. Според френския президент, занапред ЕС може да сключва търговски споразумения единствено с държави, които се придържат към договореното в рамките на ООН. Макрон настоява още опазването на климата да бъде обявено за най-важен приоритет. И с това злепоставя германското правителство, което няма желание да се присъедини към принципа „свободна търговия само при спазване на климатичното споразумение\". Но стратегията на Макрон „Да направим Земята отново зелена\" във вътрешнополитически план изобщо не дава резултатите, които той би искал да види. Или поне до този извод стига свиканият от самия него Висш климатичен съвет в един 50-страничен доклад с многозначителното заглавие „Да се действа в съзвучие с амбициите\". Експертите критикуват Франция, че не е постигнала климатичните си цели, защото не е действала достатъчно решително за намаляване на вредните емисии от автомобилния транспорт и за по-добра изолация на сградите. В борбата си за въвеждане на дигитален данък френският президент Макрон изобщо не се страхува от някакви американски санкции. Макрон си вае образ на човек с убеждения, който зове обществената съвест да натовари с повече данъчна отговорност един такъв бързо растящ сектор като дигиталната икономика. В Париж смятат, че досега не може да се постигне европейско единодушие по въпроса, само защото на Германия ѝ липсва достатъчно борбеност. Ето защо Макрон реши страната му да поеме сама по пътя към дигиталния данък – независимо, че това намерение му навлече гневни изблици на Тръмп срещу френските вина. За сведение: дигиталният данък се отнася до фирми, които със своя дигитален бизнес изкарват годишно повече от 25 милиона евро във Франция и повече от 750 милиона евро по цял свят. Тръмп ще посети Франция за срещата на Г-7 в Биариц след три седмици, а дотогава гневът му ще се е изпарил. Такива поне са сметките. 44 години след първата среща между водещите индустриални страни, проведена в Рамбуйе, Франция ще стори нещо досега нечувано: ще се откаже от заключително комюнике, за да прикрие липсата на консенсус със САЩ. По този начин ще бъде предотвратено и още нещо: новият британски премиер Борис Джонсън няма да може официално да се изфука с привилегированата си връзка с Вашингтон. Макрон няма нищо против, когато Тръмп громи германските самоизмами. Защото Париж също вече не приема възгледа, че заради Втората световна война Германия и до днес не бива да поема отговорност в областта на сигурността и отбраната. Франция не одобрява нито дискусията, поведена от германските социалдемократи срещу плановете 2% от бюджета да отиват за отбрана, нито пък германските нравоучения заради френския оръжеен износ за Саудитска Арабия. И понеже стана дума за германските социалдемократи: Макрон вече вдигна ръце от тях, точно така, както и от техните другари - френските социалисти.", "date": "2019.08.05", "title": "Как Тръмп задълбочава разлома между Берлин и Париж"}
{"url": "https://www.24chasa.bg/novini/article/7591419", "text": "Учени от НАСА откриха нова екзопланета с една звезда и две луни. Тя обикаля около Червено джудже и е два пъти по-голяма от нашата Земя. Астрофизикът Камен Козарев смята, че колкото повече екзопланети се откриват, толкова е по-голям шансът да не сме сами във Вселената. Досега те са 4 хиляди. „Учените от НАСА са изчислили, че тази планета се намира в обитаемата зона на своята собствена звезда. Това означава, че там температурите са такива, че би могло да има течаща вода”, обясни в предаването „Тази сутрин” по   Козарев. Има инициатива и да се дадат имена на екзопланетите. Вече 100 от тях са поверени на 100 държави, които трябва да им измислят имена. Ние сме една от тях. Онлайн конкурс позволява да даваме своите идеи до края на септември.", "date": "2019.08.05", "title": "Откриха нова екзопланета, два пъти по-голяма от Земята"}
{"url": "https://www.24chasa.bg/novini/article/7591476", "text": "Възстановено е движението по пътя Бургас - Царево в участъка Созопол - Приморско, съобщават от Агенция \"Пътна инфраструктура\". Движението беше затворено поради катастрофа.                                                                                                                                                                                                                                                                                                                       ", "date": "2019.08.05", "title": "Възстановено е движението по пътя Созопол - Приморско"}
{"url": "https://www.24chasa.bg/novini/article/7591475", "text": "Наблюдаващ прокурор постанови задържане до 72 часа на извършител на побой над жена, при който тя е със счупена челюст, съобщиха от прокуратурата. Обвиняемият Т. Янков на 38 години е нанесъл три удара с юмрук в областта на лицето на пострадалата, й е причинил средна телесна повреда на 02.08.2019 г., около 22.00 часа, в гр. София, ул. „Антим I“, в апартамент в жилищна кооперация. По случая е образувано досъдебно производство, под ръководството и надзора на Софийска районна прокуратура, в хода на което Янков е установен и привлечен към наказателна отговорност, като му е повдигнато обвинение. Предвид високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е постановено привеждането му в сградата на СРС днес – на 05.08.2019 г., за разглеждане на искане за вземане спрямо него на мярка за неотклонение „задържане под стража“.", "date": "2019.08.05", "title": "Задържан е побойник над жена, тя е със счупена челюст"}
{"url": "https://www.24chasa.bg/novini/article/7591464", "text": "Някои младежи от Централна Америка, пристигнали неотдавна в САЩ, след като са избягали от ужаса на организираните банди, в крайна сметка влизат в редиците на местни организирани престъпни групи. Властите предупредиха, че такива младежи биват вербувани от бандата Мара Салватруча, известна като МС-13. Те съобщиха това по повод повдигането на обвинения миналата седмица в Лос Анджелис на 22 членове на престъпни банди, 19 от които са незаконно пребиваващи. Те са обвинени в редица престъпления, включително седем убийства. \"Най-трагичното в този случай е, че тези млади жертви вероятно са напуснали родината си с надеждата да намерят сигурност и благоденствие в САЩ. Вместо това тези жертви са имали нещастието да попаднат на членове на прибягващи до насилие банди, които са експлоатирали уязвимостта им като мигранти\", каза прокурорката Джаки Лейси. Престъпната организация Мара Салватруча е създадена в средата на 80-те години на миналия век. Сега тя е активна в десет американски щата, както и в страни като Салвадор, Хондурас и Гватемала, а методите й са смразяващи. Стигнало се е дотам стотици хиляди кандидати за убежище в САЩ да казват, че са избягали от ада на тази банда. Как тогава става така, че някой младеж в крайна сметка се присъединява към престъпната групировка, която е опропастила живота му? МС-13 често пъти вербува млади хора насила, но се случва и те да решат, че нямат друг избор, обясни преподавателят от университета \"Джордж Вашингтон\" Марк Едберг, който е работил в район с висока активност на банди близо до столицата на САЩ, на петнадесетина километра от Белия дом. \"Няма много варианти на избор и ако човек е на 12, 14 или 15 години, разбира, че в този квартал структурата на властта и престижа е свързана с участие в престъпна групировка\", отбеляза той. Има ли \"Ефект Тръмп\"? Вербуването на млади мигранти не е ново явление, но говорителката на ФБР Лора Еймилър каза, че то е станало \"особено забележимо с МС-13 през последните години\". Марк Едберг споменава 2014 година, когато в страната започват да пристигат все повече непридружени малолетни и непълнолетни от Централна Америка, и 2016 година, след победата на президентските избори на Доналд Тръмп, който превърна борбата срещу незаконната имиграция в един от лайтмотивите си. След тези избори \"те пристигат в наплашени общности, което тласка хората към незаконния живот\", казва преподавателят. Тогава те стават жертва на \"неформални мрежи за вербуване\", които се насочват \"към най-уязвимите\". Бившият член на банда Джеси де ла Крус, който сега работи като юридически консултант, обаче смята, че тази теория е просто политическа стратегия, която благоприятства реториката на Тръмп, според когото идващите от Централна Америка \"мигрантски кервани\" са пълни с членове на МС-13. Говорителят на прокуратурата на Лос Анджелис Том Мрожек впрочем заяви, че 19-те незаконно пребиваващи обвиняеми вече са имали връзки с МС-13 в Централна Америка. Де ла Крус смята, че говоренето за \"наплив\" е свързано с етикета, който силите на реда лепват на всеки татуиран испаноезичен човек, който живее в \"заразена\" общност. \"Ако човек идва от Централна Америка или Мексико, с кого ще движи? с бели хора ли? Не, ще стои с хора като него, които може да са членове на банда, а може и да не са\", каза той. Ритуал по посвещаване В повдигнатите миналата седмица обвинения са споменати убийства с отблъскващи подробности, като случая с младеж от противникова банда, който бил разчленен, а сърцето му - извадено. Властите казват, че много от убийствата, които разследват, са част от \"ритуал по посвещаване\" за приемане в МС-13. Едберг заявява, че е чувал за \"екстремни неща\", които новаците са принудени да извършат. Младеж, с когото е разговарял в затвора, му казал, че е минал \"кръщение\". \"Трябвало е да докаже, че е готов да получи куршум\", разказа преподавателят. Де ла Крус, който е бил член на банда преди да получи докторска степен след излизането си от затвора, е скептичен. Убийствата \"бяха нещо, което правеше (бандата) Нуестра Фамилия през 70-те години, но вече не се прави\", уверява той. \"Сега търсят хора, които искат да са част от нещо, които като тях са били пренебрегвани, маргинализирани\". Като много от младите мигранти.  (От БТА)", "date": "2019.08.05", "title": "Младите имигранти в САЩ стават лесна плячка за местните банди"}
{"url": "https://www.24chasa.bg/novini/article/7591490", "text": "Трите свинекомплека в Русенско чакат милион и половина лева компенсации за загробването на животните и за дезинфекция. Сумата е заложена в обществена поръчка, обявена от Агенцията по безопасност на храните. Изпълнителите по нея са били избрани чрез договаряне, съобщи Между 300 и 600 хиляди лева ще получи всеки един от засегнатите индустриални комплекси за дейностите по ликвидирането и загробването на животните. Други 720 хиляди лева ще бъдат дадени на разградска фирма, която ще се заеме с дезинфекцията и обеззаразяването на обектите на територията на областта. В същото време евтаназията на животните във фермата в село Николово приключи. В другите два продължава. \"Очаква се да приключат във вторник и тези в Бръшлен. В Голямо Враново действията започнаха в събота. Нещата вървят бавно\", заяви д-р Георги Дяков, директор на регионалната дирекция по безопасност на храните в Русе. Заради заразата засилени са и мерките на Дунав мост. От пътниците, които пресичат границата, се конфискуват колбаси и месо, които се поставят в специален фризер. \"За месец има около 60 кг иззети храни от животински произход, които са по-скоро обект на доставка от български граждани, които идват от чужбина\", допълни Дяков. Няма установени наличие на африканска чума по свинете в никоя от тях. Регионалната дирекция на Агенцията продължава мерките по засиления контрол в по-малките индустриални комплекси в региона в селата Писанец, Щръклево и Караманово, където се отглеждат общо 10 хиляди животни.", "date": "2019.08.05", "title": "Трите свинекомплекса в Русенско чакат 1,5 млн. лева компенсации"}
{"url": "https://www.24chasa.bg/novini/article/7591501", "text": "49-годишен мъж загина при добив на дърва край град Гоце Делчев. Сигналът за инцидента е подаден към 10:30 ч. тази сутрин, при сеч на дърва едно от тях е паднало върху 49-годишния мъж, който е починал, съобщават от пресцентъра на МВР. Смъртта му е констатирана, очаква се оглед от полицията. Инцидентът е станал в землището на с. Брезница, община Гоце Делчев.", "date": "2019.08.05", "title": "Дърво уби мъж при сеч край Гоце Делчев"}
{"url": "https://www.24chasa.bg/novini/article/7591515", "text": "Вратата на легендарната и скъпа Хатевата къща е разбита и така е осигурен безпрепятствен достъп до вътрешните помещения. По този повод Община Бургас се самосезира и за пореден път навлезе в тази чужда собственост, пише на сайта на общината. В момента входът е запечатан, но не се знае докога. Крайно време е частните собственици на легендарната Хатева къща да решат какво ще правят с доста скъпия имот или най-малкото да се погрижат за възпрепятстване на свободния достъп до него, коментират от общината.", "date": "2019.08.05", "title": "Разбиха легендарната Хатева къща, Община Бургас се самосезира и влезе в имота (Снимки)"}
{"url": "https://www.24chasa.bg/novini/article/7591534", "text": "От днес започва Втората национална благотворителна кампания в подкрепа на деца, пострадали при пътни произшествия. Това съобщиха от БЧК, организатор на кампанията. До 31 октомври с есемес на кратък номер 1255 може да бъде направено дарение от един лев за лечението на дете, пострадало при злополука на пътя. През миналата година 35 деца са загинали в катастрофи, а 1132 са били ранени, посочват от БЧК. Партньори в кампанията са \"Пътна полиция\", Министерството на здравеопазването, Министерството на транспорта, информационните технологии и съобщенията, Държавната агенция \"Безопасност на движението по пътищата\", Съюзът на българските автомобилисти, Националното сдружение на автобусните превозвачи в България, застрахователни компании, медии и други.", "date": "2019.08.05", "title": "Започва благотворителна кампания в подкрепа на деца, пострадали при катастрофи"}
{"url": "https://www.24chasa.bg/novini/article/7591542", "text": "22-годишна жена се натрови с препарат за съдове във френски ресторант. Французойката е в критично състояние вследствие на сервиран вместо сок миещ препарат, пише вестник \"Ouest-France\", цитиран от РИА Новости. Инцидентът е станал миналата седмица в елитния ресторант на хотел \"La Fontaine aux Bretons\" в община Порник. Младата жена е била там на вечеря с родителите си, предава  . Те разказали, че когато дъщеря им изпила сервираната вместо сок течност, повърнала вещество, което прогорило кожата й през роклята. Младата жена е откарана по спешност в болницата в град Нант и поставена в състояние на изкуствена кома. Според доклада на жандармерията, препаратът е промишлено средство за миене на съдове, съдържащо сода каустик. Според първоначалните данни от разследването, съдът, в който се съхранявал препаратът, е поставен погрешка в хладилника с разхладителни напитки. Медиците имат опасения, че жената може да е увредила безвъзвратно хранопровода си. Това не е първият случай на отравяне с миещи препарати в ресторантите във Франция това лято. През юни при подобен инцидент в болницата е постъпил клиент на Рizza Hut в Париж.", "date": "2019.08.05", "title": "Рускиня в кома, изпила препарат за съдове вместо сок в ресторант"}
{"url": "https://www.24chasa.bg/novini/article/7591543", "text": "Разходите за отбраната на Гърция намаляха значително в резултат кризата, увеличавайки бездната в отбраната с Турция. Успешните гръцки правителства са харчили милиарди за въоръжение през последните десетилетия, но в момента това не се отнася особено за отбранителната индустрия. След амбициозен старт държавни компании като Хеленик Еъръспейс Индъстри (Hellenic Aerospace Industry) и други постепенно бяха оставени на заден план заради лошото управление на политически партии и работата на синдикатите. Анкара научи урока си след тригодишно американско оръжейно ембарго през 70-те, което я накара да създаде дългосрочен план и силна отбранителна индустрия и днес Турция се смята за пионер в сферата на най-новите технологии. Никой не може да каже как тя ще бъде засегната, ако САЩ наложат санкции заради купуването на руските зенитно-ракетни системи С-400. Засега дори не е сигурно, че американският президент Доналд Тръмп ще разреши налагането на някакви санкции въобще. Иронията, разбира се, се състои в това, че вместо Турция да спечели много от сътрудничеството с Израел в сферата на отбраната се стигна до там, че израелското лоби оказа натиск върху САЩ за изключване на Турция от програмата за изтребителите Ф-35. Гърция на свой ред играе правилно дипломатическите си карти. Нуждата от по-близки връзки със САЩ и Израел стана очевидна с началото на кризата и в рядък изблик на политическа зрялост правителствата на Георгиос Папандреу, Андонис Самарас и Алексис Ципрас продължиха тази линия. Сега изглежда, че САЩ и Израел търсят по-нататъшно задълбочаване на тези отношения при управлението на Кириакос Мицотакис. Тъй като в дипломацията, както и за много други неща, са необходими двама за танго, Гърция трябва да опита да постигне осезаеми и съществени резултати, които ще й помогнат да стесни бездната с Турция в рамките на следващото десетилетие. Възобновяването на развитието на нейната отбранителна индустрия би могло да е сред инициативите, които може да предприеме. Страната има много заложби в сферата на технологиите и няколко големи технически програми се очаква да започнат скоро. Ако машинациите от миналото (като фиаското с корабостроителницата Елефсина) наистина са останали в миналото, Гърция е в състояние да постигне много. Ние обаче трябва да сме сериозни и да започнем да действаме, поне донякъде, като малка страна, която е в състояние да постигне много благодарение на съставен план, на местния мозъчен тръст и на американската подкрепа. (От БТА)", "date": "2019.08.05", "title": "Гърция трябва да се опита да стесни бездната в отбраната с Турция"}
{"url": "https://www.24chasa.bg/novini/article/7590730", "text": "Преди 2 г. шумен педофилски скандал сложи край на кариерата на дългогодишен училищен директор. На 25 септември 2017 г. неочаквано бе арестуван Христо Радев, шеф на училището в село Ново Паничарево край Приморско. 58-годишният Радев бе обвинен в блудство, след като сигнал в полицията подаде бащата на 14-годишната Радостина Христова. Според твърденията на ромката директорът на училище “Христо Ботев” опитал да я целуне и я галел по дупето в кабинета си. Момичето дори успяло да направи два аудиозаписа с телефона си, а когато баща ѝ налетял в кабинета на Радев да му търси обяснение, бил направен и видеозапис. След разследване, проточило се близо 2 г., делото влиза в съда, установи проверка на “24 часа”. срещу Радев, а в двумесечен срок трябва да бъде насрочено разпоредително заседание, на което педагогът ще застане на подсъдимата скамейка. “Готови са всички експертизи. От събраните доказателства по делото мога да кажа, че обвинителната теза е убедителна. Оттук нататък съдебният състав трябва да реши”, заяви пред наш репортер зам. апелативният прокурор на Бургас Йовита Григорова. Според държавното обвинение Радев извършил действия с цел да възбуди и удовлетвори полово желание без съвкупление - престъпление, за което елото може да премине по съкратената процедура или пък отново да бъдат разпитвани всички свидетели - това зависи от защитната тактика на Радев. Споразумение с прокуратурата обаче е невъзможно, тъй като при престъпления за разврат законодателят изключва тази възможност, припомнят юристи. “Ще търсим справедливост в съда. Чувствам се онеправдан, защото това, което се случи с мен, е лична вендета на няколко ромски фамилии. Аз съм приложил много документи, които доказват, че бащата на момичето, което ме обвинява, е наказван от мен за кражба. Съдихме се с този човек, защото той открадна дърва от училището, има дело, макар той да отрича”, каза пред “24 часа” отстраненият директор. Въпреки че вече 2 г. Радев е извън системата на образованието и със забрана да влиза в училището в Ново Паничарево, той не крие надеждата и желанието си отново да практикува професията. “Да, бих се върнал. От 25 г. съм в училището в селото, винаги съм работил съвестно. Вече трябваше да се пенсионирам, а сега - имам стаж, но нямам години”, откровен е бившият директор. На 25 септември 2017 г. само 10 дни след старта на учебната година, седмокласничката Радостина е извикана от директора да вземе личната си карта. Девойката влиза в кабинета на Радев, който я очаква. Какво се случва там в следващите няколко минути, е въпросът, който занимава и прокуратурата, и защитата. Версиите на директора и на ученичката са коренно различни. Факт е обаче, че а по-късно признава, че така е била посъветвана от учителка, която нарича г-жа Станчева. На записите се чува как ученичката моли директора да не я целува и да не се държи с нея като с жена. Радостина прави и видеозапис, но едва когато заедно с баща си нахлуват в директорския кабинет, за да търсят сметка за поведението на Радев. а директорът няколко пъти повтаря “Извинявай, да обясня!”, разкриват запознати с разследването.  Двата аудиозаписа са направени през 15 минути, установяват експерти, които, след като ги изслушват, излизат със становище, че са автентични. Това вероятно се потвърждава и от направената съдебно-техническа експертиза. Директорът обаче твърди, че записите са манипулирани. “На 25 септември следобед ученичката Радостина дойде за малко в кабинета ми, като ми говореше нещо, аз я попитах какво има предвид. Вече не помня какво точно казваше, но явно е било нагласено. Повтаряше да не правя такова нещо, защото съм директор. Тогава я попитах “Какво правя?”, защитава се Радев. Още в първите дни на разследването обаче говорителят на главния прокурор Румяна Арнаудова заявява: “След извършени разпити на детето и родителите, както и уликите, които са събрани, категорично можем да твърдим, че е осъществено престъпление против половата неприкосновеност на момичето.” Около седмица по-късно прокуратурата съобщава, че разполага с показанията на още 3 момичета от същото училище, които твърдят, че са били жертва на директора. В показанията си те разказали, че директорът е блудствал и с тях в продължение на около година. По тези случаи обаче няма подавани сигнали в полицията. В подкрепа на обвинителната теза свидетелства и бивша учителка от училище “Христо Ботев”. които взаимно се подкрепят. Една от ученичките не е влизала никога при мен, а другата не посещаваше училище. Ако тези показания са истина, защо не са излезли досега? Това е против моя морал”, категоричен е училищният директор.  Арестът на Радев и най-вече обвинението в педофилия предизвика истински шок в село Ново Паничарево. Според повечето жители директорът бил порядъчен човек и отлично се справял с училището, в което учели предимно циганчета. винаги си е изпълнявал задълженията безупречно”, казва кметът на община Приморско Димитър Германов, който до 2011 г. е кмет на Ново Паничарево. От Регионално управление по образованието в Бургас също са шокирани от новината - и при тях няма нито един сигнал срещу Радев през годините. Христо Радев е директор на това училище още от 1998 г., преподавал български и руски език. Съпругата му също била учителка там, но след скандала напуснала. Семейството на 14-годишната Радостина било заможно, живеело в двуетажна къща на метри от училището. Бащата често пътувал в чужбина. Местни разказват, че дъщеря му Радостина е живяла с майка си в Гърция. Прибрали се в селото, когато момичето било на 7 г. Не знаело български, било неграмотно. Директорът Радев я записал в подготвителна група, за да научи езика, въпреки настояването на бащата детето да тръгне направо в първи клас, и това довело до конфронтация с директора . “Настояваше за I клас, за да взема детски. Подаде сигнал и аз бях наказан”, връща лентата Христо Радев.", "date": "2019.08.05", "title": "Опипвал ли е директорът на училище 14-годишно момиче, или е паднал в капана на бащата - това ще реши съдът"}
{"url": "https://www.24chasa.bg/novini/article/7591554", "text": "Тодор Живков умира преди точно 21 години - на 5 август 1998 г. в 20,05 ч. Според официалното съобщение той издъхва след триседмична мозъчна кома. 20 часа след това тогавашният премиер Иван Костов обявява, че левът ще бъде деноминиран в съотношение 1000:1 и ще се приравни към германската марка.   Неизвестните около смъртта на бившия Първи обаче са много и днес 21 години след кончината му, пише  . Не е ясно защо Правителствена болница пази в тайна смъртта на Живков цели 12 часа и накрая пуска съобщение до БТА. То е подписано от директора д-р Тодор Герасимов. В него се казва, че бившият Първи е постъпил близо месец по-рано - на 8 юли, за лечение по спешност. Първоначалната диагноза е била тежък вирус, висока температура и десностранна бронхопневмония. С течение на времето това състояние е овладяно от лекарите, но те са забелязали появата на други проблеми в здравето на Човека от народа. Става дума за мозъчни усложнения и развитието на множество исхемични огнища на мозъчната кора. Появили се проблеми с паметта. \"Постепенно състоянието на пациента се влоши с промени в мозъчното съзнание до развитие на мозъчна кома, последвана от настъпването на смъртта\", пише в съобщението д-р Герасимов. Лекарите установили, че процесите в мозъка са се появили вследствие на тежка мозъчна атеросклероза, дългогодишна захарна болест, вируса и бронхопневмонията, както и напредналите възрастови промени в целия организъм. Новината за смъртта на бившия комунистически лидер се разпространява моментално по света. Световните агенции бързат да я съобщят с гриф \"Спешно\". Първа успява германската ДПА. Следват Ройтерс, Франс прес и ИТАР-ТАСС, които се позовават на лекари от Правителствена болница и български радиостанции. Най-обширен материал публикува АП. \"Живков надживя и Тито, и Енвер Ходжа, и Чаушеску - пише агенцията. - България следваше плътно Москва до края на 80-те години, когато съветският догматизъм бе отслабен от Горбачов - човек, когото Живков презираше до края на дните си заради това, че предал сталинистката кауза.\" АП разказва как Живков искал да направи България Япония на Балканите, а за него у нас се разпространявали безброй вицове. Само пет месеца след падането си от власт Тодор Живков е вкаран във Военномедицинската академия, за да не бъде убит. По време на конгреса на БКП през април 1990 г. началникът на ВМА по това време проф. ген. Йовчо Топалов получава височайше нареждане да вкара бившия Първи в болница, за да гарантират живота му. Лекарят е извикан в една от залите на НДК. Там заварва президента Петър Младенов, премиера Андрей Луканов, министъра на отбраната Добри Джуров, под чиято шапка е ВМА, и главният прокурор Евтим Стоименов. \"Те ме попитаха какво е здравословното състояние на Тодор Живков - разказва проф. Топалов пред \"168 часа\". - Аз им отговорих, че той е здрав за годините си. Страдаше от хипертония, която контролирахме, но ги предупредих, че ако на неговата възраст бъде обременен, никой не може да каже дали няма да получи сърдечни или мозъчни усложнения.\" Тогава Петър Младенов казал, че Тодор Живков трябва да се настани във ВМА, за да не ги обвинят, че \"искат да го унищожат физически\". Живков, който навремето предлагаше България да стане част от СССР, е председател на Държавния съвет на НРБ (1971-1989), първи секретар (от 1954 г.) и генерален секретар (1981-1989) на ЦК на БКП. С решение на ЦК на БКП е изваден от състава на ЦК на БКП (8 декември 1989 г.); изключен от БКП (13 декември 1989 г.). На 4 септември 1992 г. Върховният съд на България му налага 7 години затвор за незаконно раздаване на пари за представителни нужди на държавния апарат, за жилища, коли и др. Осъден да върне на държавата 21 010 380 лв. На 9 февруари 1996 г. Общото събрание на наказателните колегии на Върховния съд признават на Живков статут на бивш държавен глава и прекратяват делото срещу него. На днешния ден, в който се навършват 21 години от смъртта на един от най-дългогодишните управници на България, ви предлагаме част от \"бисерите\" на едновремешния Първи, подбрани от jilo.bg: „Тази година – завод за полупроводници. Догодина – за цели проводници!“ (при откриването на Завода за полупроводници в Ботевград) „Откривам новия завод за вело… за вело… Абе за колелета!“ „Милицията принадлежи на народа и народът принадлежи на милицията.“ Т. Живков: „А до реката, от нас да мине – едно училище! Хората: „Ама ние нямаме толкова деца, бе другарю Живков.“ Т. Живков: „И деца ще ви направим, бе другари!“ „Другари, вие имате информация и ние имаме информация.“ „Конкурсно начало не означава конкурсен край, другарки и другари.“ „Ние трябва да направим коренен поврат, на 360 градуса.“ „Добър журналист е тоя, който пише не това, което се говори, а това, което трябва.“ „Времето е ваше, но всичко друго е наше!“ „…Аз работех като преводач – превеждах овците от един хълм към друг\"", "date": "2019.08.05", "title": "Преди 21 години: Умира Тодор Живков, 12 часа пазят кончината му в тайна"}
{"url": "https://www.24chasa.bg/novini/article/7591576", "text": "Двама младежи са спасени от морските води край Варна. Очевидци споделят, че бедстващите са били в критична ситуация заради лошото време, съобщи  \"Бяха на секунди от смъртта. Момчето се втурна да спасява момичето, ала фаталният край беше близо и за двамата\", обясняват те. Инцидентът се случил на 3 август, по време на бурята, около 15.30 часа. Момиче карало сърф между вълнолома и плажа на Галата, ала силният порив на вятъра и големите вълни я обърнали. Момче забелязало инцидентът от вълнолома и с жертвоготовност се хвърлило във водите, за да спаси девойката. Поривът обаче се оказал по-силен от него. Вълните го изтощили, оказал се в капан. Нямал сили нито напред, нито на назад да плува. В този момент бедстващата девойка на сърфа била забелязана случайно от Йордан Йорданов и Галина Райкова, които в този момент плавали с моторната лодка \"Славеа\" по посока кв. \"Аспарухово\". Спасили и двамата.", "date": "2019.08.05", "title": "Моторна лодка спаси млади сърфисти от удавяне край Варна"}
{"url": "https://www.24chasa.bg/novini/article/7591568", "text": "Aктриcaтa Нинa Cтaмoвa e пoчинaлa, cъoбщихa oт Млaдeжкия тeaтър \"Никoлaй Бинeв\". \"C приcкърбиe и oгрoмнa тъгa ви cъoбщaвaмe, чe eднa изключитeлнa aктриca нaпуcнa тoзи cвят – лeгeндaрнaтa Нинa Cтaмoвa, ocтaвилa бeзбрoй знaчими и ярки cлeди в иcтoриятa нa бългaрcкия тeaтър и кинo. Aктриcaтa бeшe вaжнa чacт oт иcтoриятa и нa нaшия – Млaдeжкия тeaтър, в кoйтo щe бъдe зaпoмнeнa c вълнувaщитe cи рoли, c мeчтитe cи, c вярaтa и тoплoтaтa, кoятo нoceшe cъc ceбe cи\", ce кaзвa в трaурнoтo cъoбщeниe нa Млaдeжкия тeaтър. Oттaм oпиcвaт Cтaмoвa кaтo впeчaтлявaщa aктриca и нeвeрoятeн чoвeк, кoйтo винaги щe бъдe чacт oт ceмeйcтвoтo нa тeaтърa. Нинa Cтaмoвa e рoдeнa нa 1 oктoмври 1935 г. в Чирпaн. Прeз 1960 г. зaвършвa aктьoрcкo мaйcтoрcтвo във ВИТИЗ в клaca нa прoф. Бoян Дaнoвcки. Прeз cъщaтa гoдинa дeбютирa c рoлятa нa Милa в „В пoлитe нa Витoшa“ oт Пeйo Явoрoв в Дрaмaтичeн тeaтър – Димитрoвгрaд. Игрae в дрaмaтичнитe тeaтри в Димитрoвгрaд, Вaрнa и Плoвдив, в Млaдeжкия в Coфия. Гacтрoлирa в Тeaтър 199, НДК, тeaтър „Миниaтюрa“ и тeaтър „Движeниe“.", "date": "2019.08.05", "title": "Почина актрисата Нина Стамова"}
{"url": "https://www.24chasa.bg/novini/article/7591224", "text": "От 1 юли Китай въведе задължително разделно събиране на всички отпадъци, за да подобри и направи по-ефективно и екологично тяхното рециклиране. През 2017 г. правителството се ангажира страната да реализира коефициент от 35 процента при рециклиране на битови отпадъци до 2020 г., а в 46 китайски града бяха стартирани пилотни програми за задължително разделно събиране на битовите отпадъци, съобщи  .  С високата национална кампания предприятията търсят нови възможности и усъвършенстват технологиите, за да разширят присъствието си на процъфтяващия пазар за сортиране на отпадъчни продукти. „След като чухме, че градът ни се е превърнал в пилотен за сортиране на отпадъци, ние се свързахме с предприятия , за да им предложим многофункционални кофи и торби\", казва управител на супермаркет в Урумчи, главният град на Синдзян-уйгурския автономен район. Неотдавна градът обяви насоки за сортиране на отпадъка на домакинствата, ангажирайки се да приложи мярката в поне 220 квартала. „Оказва се, че тези продукти се продават особено добре\", добавя той. Благодарение на силното търсене на продукти за сортиране на отпадъци, новата тенденция сред потребителите води до тласък на пазара. През първата седмица след влизането в сила на регламента в Шанхай, продажбите на китайския гигант за електронна търговия Suning.com на битови отпадъци нараснаха с 561,12% спрямо година по-рано. В Tmall, онлайн супермаркета на Alibaba, продажбите на кошчета за сортиране на боклук отбелязаха забележителен годишен ръст от над 500 процента през юни. Като се има предвид огромното население на Китай и процъфтяващата индустрия на кетъринга, хранителните отпадъци представляват голяма част от битовите отпадъци и са основна цел за сортиране. Според Essence Securities хранителните отпадъци ще възлизат на около 110,7 милиона тона до 2020 г. До 2020 г. инвестиционният пазар на съоръжения за обезвреждане на хранителни отпадъци ще се разшири до 152,4 милиарда юана (около 22,18 милиарда долара), тъй като кампанията за сортиране и рециклиране напредва активно, предоставяйки на свързаните компании различни бизнес възможности, според E20 Институт по индустрия на околната среда. С цел по-голямо присъствие на пазара и по-висока ефективност на производството, компаниите се надпреварват да увеличат максимално използването на интелигентни и авангардни технологии за обезвреждане на отпадъци. В Джуншан, град в южната провинция Гуандун, кварталите започват да разпространяват сред своите жители жители вид разградими торби за отпадъци, на които QR кодовете могат да помогнат на местните компании за сметосъбиране да намерят мястото, откъдето произхожда боклукът. Друг пример е китайският гигант за разплащане Alipay, който разработи мини програма за подпомагане сортирането на боклука чрез използване на технологии за изкуствен интелект и разширена реалност. Чрез сканиране на отпадъчни елементи със своите смартфони, потребителите могат да научат за секунди как да сортират кошчето си. В допълнение, интернет и технологиите за големи данни също се използват от компаниите за оценка и анализ на търсенето на кошчета в различни области.", "date": "2019.08.05", "title": "Разделното изхвърляне на отпадъци в Китай създава нови бизнес възможности"}
{"url": "https://www.24chasa.bg/novini/article/7591587", "text": "Образувано е досъдебно производство за убито бездомно куче в село Янково, съобщиха от пресцентъра на ОД на МВР - Шумен. Сигнал за намерено мъртво куче в населеното място бил приет снощи. На ул. \"Възраждане\" в селото бил пратен полицейски екип. Униформените установили, че малко преди това местен жител нанесъл удари на кучето с дървен прът, допълни БТА. Предстои да бъде извършена аутопсия на четириногото във ветеринарна клиника в Шумен. Работата по изясняване на случая продължава.", "date": "2019.08.05", "title": "Мъж уби с дървен прът бездомно куче в шуменско село"}
{"url": "https://www.24chasa.bg/novini/article/7591558", "text": "Със Заповед № РД-08-1/15.04.2019 г., издадена от Началника на Дирекция за национален строителен контрол (ДНСК), на основание чл. 224 ал. 1 т. 2 и т. 3 от Закона за устройство на територията (ЗУТ) и във връзка с Констативен акт № 146/03.04.2019 г., е спряно строителството на „Административна сграда с офиси, търговски обекти, ателиета, технически помещения, подземни и надземни гаражи и паркинги - първа степен“, изпълняван в УПИ І-98,99 в кв. 272А, м.“Лозенец-І част с възложител „Артекс Златен век“ ООД със седалище в гр. София, въз основа на Разрешение за строеж № 134/26.01.2007 г., издадено от главния архитект на Столична община, влязло в сила на 01.03.2007 г. и одобрени на 24.01.2007 г. инвестиционни проекти, фаза „Идеен проект“. В диспозитива на заповедта, част І т.4 продължаването на строежа е обвързано с представяне от Главния архитект на Столична община-арх.Здравко Здравков на писмено становище дали РС № 134/26.01.2007 г. е загубило правно действие. От цитираното съдържание на Заповед № РД-08-1/15.04.2019 г. на Началника на ДНСК изрично се поставя въпроса за валидността и действието на РС № 134/26.01.2007 г. във връзка с приложението на чл.153 ал. 2 ЗУТ в действащата редакция, изменена със ЗИД ЗУТ, обнародван в ДВ бр.13/7.02.2017 г. I. Издаденото разрешение за строеж № 134/26.1.2007 г., презаверено със Заповед № РД-09-50-1027/19.11.2012 г., ведно с измененията и допълненията към него с последващи Заповеди на Главния архитект с №№РА51-75/23.03.2017 г., РА51-226/20.09.2017 г., РА51-74/02.05.2018 г., РА51-154/06.08.2018 г.,  След влизането в сила на разрешението за строеж, то е надлежно презаверено на 19.11.2012 г., като в съответствие с чл.153, ал.3 ЗУТ, в приложимата редакция ( )[1] презаверката подновява действието на разрешението за строеж за нов пълен срок, който тече от датата на презаверката, в случая направена на 19 ноември 2012 г. Към момента на издаването на Заповедта за презаверката с №РД-06-50-1027/19.11.2012 г. от главния архитект на СО, действието на РС е било подновено за нов 5-годишен срок, който е започнал да тече от посочената дата - 19 ноември 2012 г. Със законодателната редакция на чл.153, ал.2 ЗУТ, приета със ЗИД ЗУТ ( ), правното действие на разрешението за строеж е отложено до изтичането на 10-годишен срок. След изменението на ЗУТ ( ) чл. 153, ал. 2 придобива следната редакция: „ “ В точка 3 на втората алинея на чл. 153, ал. 2, т. 3 ЗУТ се съдържат две самостоятелни хипотези, обединени от общия срок за действие на разрешенията за строеж, предпоставено от по-високата категория на строежите, обхванати в т.3, а именно: 10 годишен срок на действие на разрешенията за строеж. Същевременно се очертава ясно разграничение между двете хипотези по т.3, въведено посредством алтернативния съюз „или“. По отношение на втората визирана в текста на чл.153, ал.2, т.3 ЗУТ хипотеза на правната норма, касаеща обектите от втора категория съгласно чл.137, ал. 1, т. 2, б .„д“ от ЗУТ[2], разрешението за строеж губи правно действие, когато „ .“ Следователно, с влизането в сила на ЗИД ЗУТ ( .) по отношение на визираното Разрешението за строеж става приложим 10-годишният срок на действие. В конкретния случай, посоченият 10-годишен срок се отброява от момента на извършената презаверка на разрешението за строеж, която в съответствие с тогавашния режим е рестартирала действието на разрешението за строеж на 19.11.2012 г. Този извод следва от чл. 153, ал.6 ЗУТ ( .), който урежда правните последици на извършена презаверка, като указва, че презаверяването на разрешението на строеж в случаите по т.3 на ал.2 от чл.153 ЗУТ  . При тези обстоятелства действието на обсъжданото РС изтича не по-рано от 19 ноември 2022 г. Следва да се допълни, че при конкретните обстоятелства, срокът не тече „от започване на строителството“, защото по отношение на конкретното РС е извършена презаверка през 2012 г., като този факт е настъпил и е породил правните си последици. Това е станало през 2012 г. след започване на строителството по силата на Протокол обр.2 от 11.01.2010 г. В случая презаверяването се явява последващ факт спрямо започването на строителството. Да се приеме обратното, а именно, че вместо от презаверяването на РС, срокът би следвало да тече от „започването на строителството“, означава да се приеме, че един настъпил факт, какъвто е извършената презаверка със Заповед №РД-06-50-1027/19.11.2012г., няма да бъде зачетен в правната действителност, а ще се допусне преуреждане „с обратна сила“ на действието на РС – като началният момент бъде преместен/„преуреден“ към друг, предхождащ го момент, без оглед на настъпилия в последствие факт на презаверката и при незачитане на текста на чл.153, ал.6 от ЗУТ. Целта на законодателното изменение на чл.153 ЗУТ ( ) е удължаването на сроковете за приключване на определени категории строежи. Това заключение се извежда както от мотивите към законопроекта, така и от многогодишната практика на съдилищата и безспорните положения, които са възприети от теорията по въпроса за действието на материалноправните норми. След презаверяването му със Заповед № РД-09-50-1027/19.11.2012 г., РС № 134/26.01.2007 г. има действие и след датата на изменението на чл. 153 ал. 2 ЗУТ ( ), а по силата на изменените разпоредби то е валидно и не е загубило правно действие и към датата на издаване на Заповед № РД-08-1/15.04.2019 г. на ДНСК. Основният аргумент в подкрепа на гореизложеното е, че в случая не става въпрос за обратно действие на закона, а за  . В административноправната доктрина и практика е безспорно, че същинско обратно действие има само когато правните последици от настъпил юридически факт се преуреждат  .[3] Обратно действие има  .[4] Казусът относно редакцията на чл. 153 ЗУТ не попада в гореописаната хипотеза. В случая става въпрос за издаване на разрешение за строеж, което е юридически факт - състояние, обвързан с определен срок за реализирането му. Тъй като правните последици на изтичането на срока не са се реализирали към момента на влизане в сила на новелата на чл. 153 ЗУТ, нормата преурежда завареното положение и удължава срока за реализация на строителството. В доктрината е описано разграничението между „същинско“ и „несъщинско“ обратно действие, като последното, в чийто обхват попада и обсъжданата редакция, трябва да се приеме с определени резерви относно конкретната му формулировка. Когато новият закон се прилага към заварени факти и правоотношения за в бъдеще това е явление, което е напълно различно от обратното действие и макар прилагателното „несъщинско“ да е в този смисъл, според нас доктриналното определение изобщо не трябва да съдържа думата „обратно“. Тук не сме изправени пред изключение от правилото за действие на закона по време. Новата материалноправна норма поема под своето действие заварените към влизането си в сила правоотношения и съществуващи факти, на които тя придава правно значение  . Нашето законодателство изобилства от различни примери, в които описаното правно явление е изрично нормативно закрепено с цел яснота относно прилагането на новите редакции и избягването на спорове подобни на настоящия ( ). Независимо от наведените примери, изрично уреждане действието на редакцията на чл. 153 ЗУТ не е необходимо и липсата на конкретна разпоредба в този смисъл по никакъв начин не може да доведе до заключението, че изменението на чл. 153 ЗУТ е неприложимо в настоящата фактическа обстановка. Съдебната практика, доктрината, а и в голяма част от случаите самият законодател, изрично застъпват безспорния принцип, че заварените правоотношения и факти се преуреждат занапред с влизането в сила на нова материалноправна норма. Съдът на ЕС също изрично приема, че обратно действие има само когато даден акт изисква  [5], а не когато преурежда съществуващи правоотношения за в бъдеще. Конституционният съд в решение № 5/11.05.2017 г. и решение №4/11.03.2014 г. прави изрично и несъмнено разграничение между обратното действие по смисъла на чл. 14 ЗНА и прилагането на новия закон към заварени в момента на влизането му в сила правоотношения: „. “. Конституционният съд отбелязва, че гореизложеното е трайна негова практика, закрепена и в решения №12/11.11.2010 г., №9 от 1996 г. и №10 от 2011 г. Същото се застъпва и от ВАС: „ “ (Решение № 11800 от 3.11.2016 г. по адм. д. № 159/2016 г., VІ отд. на ВАС). Така и в Решение №5285 от 22.04.2009 г. по адм. д. № 15451/2008 г., І отд. на ВАС: „ “, както и в решение №9441 от 3.10.2006 г. по адм. д. № 3819/2006 г., VІ отд. на ВАС, в което съдът приема, че по отношение на новоприетите материалноправни разпоредби „ . В същия смисъл е и практиката на ВКС: „ .“ ( ). Така и Решение № 78 от 29.04.2015 г. по гр. д. № 4697/2014 г., г. к., ІІІ г.о. на ВКС: „ “. В същия смисъл са и решения №330 от 17.11.2014 г. по гр. д. № 2780 по описа за 2014 г. на ІV г.о. на ВКС, №211 от 12.12.2014 г. по гр. д. № 7769 по описа за 2013 г. на ІІІ ГО на ВКС, №105/2018 г. и много други. След като съобразно категоричните заключения в цитираната съдебна практика и теория, изменението и допълнението на ЗУТ от 2017 г. в чл. 153, ал. 2 няма обратно действие при прилагане към съществуващите правоотношения, то цитираната разпоредба следва да се приложи към тези правоотношения и да определи кога действащите разрешения за строеж ще загубят своето действие. Тъй като РС е валидно към изменението на ЗУТ ( ) новата правна уредба по чл. 153 ал. 2 т. 3 ЗУТ продължава неговото действие до изтичането на новия 10-годишен срок, с възможност за още едно презаверяване след изтичането на този срок. Изхождайки от всичко гореизложено, считаме че разрешението за строеж е все още валидно. В допълнение на наведените правни аргументи, с писмо изх. № СТ-1610.04-356 от 20.10.2017г. до зам.- министъра на регионалното развитие и благоустройството,  Според началника на ДНСК: „ .“ Според принципа на последователност и предвидимост на административните органи, въпроси които касаят една и съща фактическа обстановка трябва да бъдат разрешавани по аналогичен начин. Противното води до правна несигурност и липса обективни критерии, които да се прилагат по отношение на адресатите на административни актове. В цитираното писмо изрично се приема, че разрешенията за строеж, които са влезли в сила, както и презаверените такива, следва да бъдат уредени „занапред“ от редакцията на закона с ЗИД ЗУТ ( ). Няма основание към момента на издаването на процесната заповед тълкуванието на закона от страна на административния орган да бъде различно, при условие че е налице произнасяне по този въпрос и то не само веднъж, а според началника на ДНСК „по аналогични въпроси ДНСК е изразявала своето становище и с писма изх.№ СТ- 2142-03-033/26.07.2017г. и изх.№ СТ-1709-03-540/30.08.2017г. до МРРБ“. Разрешението за строеж на сградата „Златен Век“ безспорно попада в обсъжданата от началника на ДНСК хипотеза и спрямо него е трябвало да бъдат приложени същите правни и фактически заключения, които са обсъдени в писмото на Началника на ДНСК, който е издател на процесния акт, до зам.- министъра на регионалното развитие и благоустройството. Противното означава да се пренебрегнат основополагащи правила и принципи за дейността на административните органи. Издаденото разрешение за строеж е допълвано с последващи Заповеди на Главния архитект с №№РА51-75/23.03.2017г., РА51-226/20.09.2017 г., РА51-74/02.05.2018г., РА51-154/06.08.2018г. Съобразно практиката на ВАС: „ “ (  ). При това положение, дори и да се допусне невярното твърдение, че срокът на разрешението за строеж не е преуреден от процесната новела на ЗУТ и би изтекъл на 19.11.2017 г., видно е, че преди настъпването на този момент са налице две допълнения на разрешението за строеж - №РА51-75/23.03.2017г., РА51-226/20.09.2017 г., които са му придали нов срок на действие съобразно практиката на ВАС. Съобразно трайната практика на ВАС заповедите за допълване на разрешението за строеж от Главния архитект РА51-74/02.05.2018 г., РА51-154/6.08.2018 г. новират с нов 10-годишен срок процесното разрешение за строеж. С допуснатото от закона предварително изпълнение на Заповедта на ДНСК се препятства възможността за реализация на строителната дейност, която следва да се завърши в строго определени законови срокове. При условие, че актът е незаконосъобразен то и неговото предварително изпълнение също е незаконосъобразно, защото ако беше спазен закона, нямаше да се издаде съответния акт и поради това нямаше да се стигне до предварителното му изпълнение. Ако срокът на Разрешението за строеж (РС) продължаваше да тече по време на предварителното изпълнение на незаконния и невлязъл в сила акт и съответно изтече срока на РС, то ще излезе, че издателят на акта постига целеното с незаконосъобразния акт, т.е. че черпи права от незаконосъобразното си поведение, което би било нарушение на основен правен принцип.  В ЗУТ липсва правна уредба, тоест има непълнота относно правните последици за срока от невъзможността за реализация на разрешението на строеж, причинена от предварителното изпълнение на Заповедта на ДНСК. Налице е сходство между уредената и неуредената хипотеза -  ( ) дават възможност на техния титуляр да извършва необходимите действия по ЗУТ, свързани с реализация на строителните намерения, и инкорпорират в себе си едно правно очакване за въздържане от незаконосъобразни и недобросъвестни действия от всички физически лица, юридически лица и административни органи, които могат да възпрепятстват процеса. Според Тълкувателно решение № 1 от 4.05.2012 г. по тълк. д. № 1/2011 г., ОСГК на ВКС:  “ . При това положение, по силата на гореобоснованата аналогия, следва да се приеме, че срокът за реализация на разрешението на строеж е също давностен и той следва да бъде спрян по време на съдебното производство по оспорването на процесната заповед, а при уважаване на претенцията - да бъде прекъснат. Всичко изложено дотук следва не само от характера на срока, а и от общоприетия правен принцип, че никой не може да черпи права от своето неправомерно поведение, съответно, по аргумент от противното, ничия правна сфера не може да бъде накърнена от чужди недобросъвестни действия. Според горецитираното тълкувателно решение: „ “. При условие, че в хода на съдебното производство се установи, че актът и съответно предварителното му изпълнение са недействителни, то срокът за реализация на строежа на „Артекс Златен Век“ ООД трябва да бъде удължен. С измененията в ЗУТ възможността за презаверка на РС е вече еднократна, а не неограничена и всяко забавяне на строителната дейност е необратимо. Не може целта на закона е да се провали дадена стопанска дейност. Евентуалното компенсиране на материалните вреди от незаконосъобразния акт по реда на ЗОДОВ няма да покрие нито репутационните вреди на адресата на акта, нито тежките последици за изгубилите имотите си граждани и организации. Практиката на ДНСК и МРРБ е в синхрон с гореописаните правни положения и напълно споделя виждането, че в подобна хипотеза срокът на РС не тече по време на допуснатото предварително изпълнение. С влезнало в сила определение № 4266/6.06.2019г. на АССГ, Второ отделение, 27 състав, изрично се приема, че Главният Архитект на Столична община не може да извършва административна услуга, която не е уредена в специалния Закон за устройство на територията, а именно - издаване на удостоверение по чл. 153, ал. 2 и ал. 10 от ЗУТ. Действащите разпоредби на ЗУТ не предвиждат издаването на искания документ - нито материалноправно е предвиден такъв акт, нито има процедура за издаването му. Административният съд приема, че „ “. При това положение е очевидно, че поставеното изискване в заповедта на ДНСК е незаконосъобразно, липсва дори хипотетичен механизъм за правното му осъществяване и не може да послужи като основание за издаването на процесната заповед. При издадено разрешение за строеж и извън случаите, когато се иска допълване на такова разрешение, главният архитект няма компетентност да се произнася не само по срока на действие, но и въобще по валидността на разрешението за строеж. Компетентен за това е Началникът на ДНСК. При това положение евентуално произнасяне на главния архитект би представлявало изземване на компетентност и поради това изискване в административен акт да се изземе компетентността на началника на ДНСК ще е нищожно волеизявление. Ето защо в тази си част административният акт на Началника на ДНСК е нищожен. В допълнение на гореизложеното, абсолютно незаконосъобразно и противоречащо на основни правни принципи е обвързването на функцията на един административен орган с конкретно определена личност. Не само се изисква становището на административен орган, за когото законът не предвижда даването на такова, . Недопустимо е действието на Заповедта на ДНСК да се предпоставя от изявлението на конкретно физическо лице, тъй като, в хипотезата на прекратяване на неговите правомощия, ще се изпадне в една обективна невъзможност за изпълнение на разпорежданията на ДНСК, причинена от самата ДНСК. Гл. архитект на СО потвърждава валидността на разрешението за строеж и чрез правни действия, и чрез изрично волеизявление в изпълнение на правомощията си по ЗУТ. Гл. архитект на СО на два пъти през 2018г. е допълвал разрешението за строеж на сградата „Златен век“, чието строителство е спряно със заповедта на ДНСК ( ). Очевидно е че няма как държавният орган да допълва разрешението за строеж, ако то е загубило своето правно действие, тъй като наличието на валиден правен акт е основна предпоставка за неговото допълване По този начин гл. архитект на София категорично е заявил своето правно становище, и в рамките на своята компетентност, че изменението на чл. 153, ал. 2 ЗУТ от 2017 г. има действие спрямо разрешението за строеж на сградата „Златен Век“ и то не е загубило правното си действие. В допълнение на гореизложеното - при допълване на разрешението за строеж през 2017 г. със заповед № РА51-226/20.09.2017 г. арх. Здравко Здравков изрично приема мотивите в писмо на зам.-министъра на териториалното и селищното устройство, че новелата на чл. 153, ал. 2 ЗУТ с ЗИД ЗУТ ( ) има действие спрямо разрешението за строеж на сградата „Златен век“ и поради това то не е изгубило своята валидност: „ “ Спазването на процедурата по издаването на процесния административен акт изисква точно и ясно констатиране на всички обективни факти и обстоятелства, които довеждат до взимането на решение за постановяване на акта. Предвид властническия характер на отношенията между административния орган и адресатите на издаваните от него актове е необходимо да е налице ясна взаимовръзка между фактическите констатации и правните последици, които произтичат от тях чрез издаването на административния акт. Това води до необоснованост на акта поради липса на съществена част от мотивите. Това само по себе си е съществено процесуално нарушение. Създава се и правна несигурност и липса на прозрачност и предвидимост в действията на администрацията. В допълнение се създават и съществени затруднения при защитата срещу акта. Освен това Констативният акт е е изрично уреден като съществена част от процедурата по ЗУТ. Ако констатираните в него нарушения, не присъстват в мотивите на заповедта, е налице съществено нарушение на административнопроизводствените правила. А съществените процесуални нарушения водят до   на административния акт. [1] Чл. 153, ал. 2 и ал. 3 ЗУТ, действаща към 2012г. ( ЗИД ЗУТ ДВ. бр.82 от 26 Октомври 2012г.): „(2) Разрешението за строеж губи правно действие, когато в продължение на 3 години от влизането му в сила не е започнало строителството или когато в продължение на 5 години от влизането му в сила не е завършен грубият строеж, включително покривът на сградите, а за линейни обекти на техническата инфраструктура - ако в срок 10 години от влизането му в сила не е завършено строителството. Това се установява писмено от органа, който го е издал. (3) Строежите, за които разрешението за строеж е загубило действието си по смисъла на ал. 2, могат да бъдат осъществени след презаверяване на разрешението за строеж. Когато разрешението за строеж не бъде презаверено в едногодишен срок, одобреният проект губи правно действие.“ [2] чл.137, ал. 1, т. 2, б.„д“ от ЗУТ- „сгради и съоръжения за обществено обслужване с капацитет над 1000 места за посетители“. [3] Проф. Кино Лазаров, проф. Иван Тодоров, Административен процес, 2018 г. с.485. [4] Мария Павлова. Гражданско право-Обща част, 2002г.,с.103. [5] Вж. Meiko-Konservenfabrik v. Federal Republic of Germany, case 224/82 (1983) ECR 2539 и Regina v. Kent Kirk, case 63/83 (1984) ECR 2689.", "date": "2019.08.05", "title": "Правно становище на проф. Дончо Хрусанов и проф. Димитър Костов по казуса със спирането на \"Златен век"}
{"url": "https://www.24chasa.bg/novini/article/7591581", "text": "Иран ще напусне сключеното през 2015 г. споразумение за ядрената му програма, ако е необходимо, заяви днес иранският министър на външните работи Мохамад Джавад Зариф, цитиран от Ройтерс и БТА. Зариф подчерта на пресконференция в Техеран, че Иран ще напусне сделката, ако останалите страни по нея не защитят интересите му. САЩ са неспособни да създадат международна коалиция за защита на търговското корабоплаване в Персийския залив, защото съюзниците им ги е срам да се присъединят към тях, каза иранския външен министър, цитиран от Франс прес. \"Днес Съединените щати са изолирани в света и не могат да създадат коалиция. Техните съюзници изпитват прекалено голям срам да са в коалиция с тях. Те самите (САЩ) създадоха тази ситуация, като нарушиха правото и провокираха напрежение и кризи\", заяви Зариф. Съединените щати предложиха през юни създаването на коалиция след атаките през май и юни срещу кораби в района на Залива, за които Вашингтон обвини Техеран. Идеята на предложението бе всяка страна да осигури военен ескорт на търговските си кораби с подкрепата на американската армия, която да гарантира въздушното наблюдение на района и съгласуването на операциите. Европейските държави отхвърлиха предложението на САЩ с аргумента, че не искат да се присъединяват към политиката на максимален натиск срещу Иран на американския президент Доналд Тръмп. Според Зариф решението на Съединените щати да наложат санкции срещу него е провал за дипломацията, предаде Асошиейтед прес. Налагането на санкции срещу чужд министър означава провал за опитите за преговори, подчерта той. Правителството на САЩ обяви миналата седмица, че налага санкции на Зариф - месец след като Тръмп въведе подобни санкции срещу върховния лидер на Иран аятолах Али Хаменей, припомня Асошиейтед прес.", "date": "2019.08.05", "title": "Иран: САЩ създадоха ситуация, като провокираха напрежение и кризи"}
{"url": "https://www.24chasa.bg/novini/article/7591612", "text": " заяви днес пред съда в Хасково, че иска доброволно да бъде екстрадиран в Гърция, съобщи БТА. Прокуратурата в Атина е издала европейска заповед за арест и посочва Милен Райчев от Хасково като съучастник в убийството на бизнесмена Янис Макрис. Той бе разстрелян през октомври, а полицията в Гърция арестува през април брата на Милен Райчев - Серафим. На днешното заседание в Окръжен съд Хасково бяха представени документи, в които Гърция уверява българските власти, че ако Милен Райчев бъде осъден, ще бъде предаден на страната ни, за да излежава присъдата си тук. Дали ще бъде разрешена екстрадицията, съдът в Хасково ще се произнесе в петък в 11.00 часа.", "date": "2019.08.05", "title": "Арестуваният от отряд \"Кобра\" в Хасково иска да бъде екстрадиран в Гърция"}
{"url": "https://www.24chasa.bg/novini/article/7591619", "text": "\"Прасето е много важен социален актьор, силно недооценен от социалните науки. То не е просто част от хранителната верига, то е част от социалните отношения. Чрез прасето една категория българи постига усещане за екзистенциална сигурност, стабилност, свобода и независимост от пазара, от властта, от държавата и от обществото като такова, т.е. аз и моето прасе, което аз храня, после то ще ме нахрани създават един цялостен затворен кръг на самодостатъчност. Тази ситуация на самодостатъчност е много сериозно атакувана и разрушена\", подчерта Харалан Александров.  Влезе ли заразата в територията на политиката коментираха в Сутрешния блок на  социалният антрополог доц. Харалан Александров и политологът проф. Антоний Тодоров. Познавайки много \"прасисти\", антропологът поясни, че те имат повече базисно доверие на прасето, отколкото на чужденеца, към държавата и много често към съседа. И в момента това доверие е атакувано и това е много голяма травма в сърцето на социалната връзка, коментира Александров. Социалният антрополог Харалан Александров се спря на въпроса каква е ролята на домашното прасе в българската култура. И се позова на изследване на румънския му колега Винтил Михайлеску за ролята на прасето в полумодернизираната култура на Балканите.", "date": "2019.08.05", "title": "Харалан Александров: \"Прасистите\" вярват повече на прасето, отколкото на държавата"}
{"url": "https://www.24chasa.bg/novini/article/7591655", "text": "ВКС наложи на Петко П. наказание от 3 г. лишаване от свобода, отложено за срок от 5 г., и лишаване от право да упражнява професия, свързана с управление на движението на влаковете и гаровата дейност в страната за срок от 5 години, съобщиха от кабинета на началника на ВКС. С Решение № 97/01.08.2019 г. по наказателно дело № 195/2019 г. тричленен състав на Върховния касационен съд (ВКС) изменя решението по в.н.о.х.д № 1032/2018 на Софийския апелативен съд (САС), като оправдава подсъдимия Петко П. да е извършил деяние по чл.342, ал.1 НК. Намалява размера на наложеното наказание на 3 години лишаване от свобода, като отлага изтърпяването му за срок от 5 години. Оставя в сила въззивното решение в останалата му част. Настоящото решение не подлежи на обжалване. Делото е образувано по касационна жалба на подсъдимия Петко П. против решение от 22.11.2018 г. по в.н.о.х.д. № 1032/2018 г. на Софийския апелативен съд, с което е потвърдена присъда от 15.05.2018 г. по н.о.х.д. № 3501/2016 г. на Софийския градски съд (СГС). С нея подсъдимият е признат за виновен в извършването на престъпление по чл. 343, ал. 1, б. „в“ вр. чл. 342, ал. 2 вр. ал. 1 от НК (в качеството си на работник по транспорта нарушил правилата за експлоатация на съоръжения – електрически, ръчно управляеми бариери, находящи се на ж.п. прелез „Обеля“, ж.п. трасе „Волуяк – София“, като не изпълнил своевременно служебните си задълженията в качеството си на ръководител движение на ж.п. гара „Волуяк“ и с бездействието си причинил смърт другиму). С жалбата са развити доводи за допуснати от САС нарушения на закона, съществени процесуални нарушения и явна несправедливост. Претендира се отмяна на въззивното решението и връщане на делото за ново разглеждане, алтернативно се иска намаляване на наложените наказания и прилагане на чл. 66 от НК. Тричленният състав на ВКС приема касационната жалба за допуснати съществени нарушения на процесуалните правила за неоснователна. При установяване на фактическите обстоятелства Софийският апелативен съд стриктно е изпълнил процесуалните си задължения и не е допуснал нарушения на процесуалните правила, които регулират събирането, проверката и оценката на доказателствата. Мотивите към решението на въззивния съд разкриват аналитична преценка на съвкупността от доказателствени материали със значение за изясняване на целия кръг от релевантни факти и обстоятелства по делото, включени в предмета на доказване. В рамките на установените факти, Софийският апелативен съд законосъобразно е приел, че като служител по транспорта – дежурен ръководител движение на ж.п. гара „В.“ подсъдимият П. е нарушил служебните си задължения, регламентирани в чл. 99, ал.1, чл. 101 и чл. 347, т. 1 от Правила за движение на влаковете и маневрената работа в железопътния транспорт, с което по непредпазливост е причинил смъртта на пътника в автомобила, предприел пресичане на необезопасения ж. п. прелез „О.“. Изводът на въззивния съд, че съставомерните последици са в пряка причинна връзка с поведението (бездействието) на подсъдимия П., който е нарушил посочените правила за движение на влаковете и маневрената дейност, е напълно законосъобразен. В рамките на установените фактически положения материалният закон с квалифициране на деянието по чл. 343, ал. 1, б. ”в“ вр. чл. 342, ал. 2 НК е приложен правилно. Според настоящия съдебен състав на ВКС въззивният съд неправилно е потвърдил присъдата в частта, в която правната квалификация е с препратка по чл. 342, ал. 1 НК. Разпоредбите на чл. 342, ал. 1 и ал. 2 НК предвиждат самостоятелни състави на престъпления и не се поглъщат. По делото е установено, че подсъдимият в качеството си на служител по транспорта е проявил бездействие при експлоатацията на съоръженията – електрически, ръчно управляеми бариери на ж.п. прелез „О.”. Поради това въззивното решение следва да бъде изменено и подсъдимият – оправдан да е извършил деянието при управление на локомотива по чл. 342, ал. 1 НК. По отношение на явната несправедливост на наказанието тричленният състав на ВКС намира касационната жалба за основателна. Софийският апелативен съд е възприел позицията на първоинстанционния съд, отчитайки добрите характеристични данни и чистото съдебно минало на подсъдимия като смекчаващи отговорността обстоятелства, а като отегчаващи – естеството на допуснатото нарушение, наложените му дисциплинарни санкции от работодателя и опитът да заличи следите от престъплението, създавайки неверни записи в дневника за размяна на фиктивни квитанционни номера за движението на локомотива. Според съдиите от ВКС въззивният съд обаче е подценил относителната тежест на установените смекчаващи обстоятелства. Това налага размерът на наложеното наказание да бъде намален на три години. Установените и релевантни по делото обстоятелства позволяват да се направи извода, че съвкупната санкция на подсъдимия от три години лишаване от свобода и лишаване от право да упражнява професия, свързана с управление на движението на влаковете и гаровата дейност в страната за срок от пет години в достатъчна степен може да съдейства за ефективно постигане на целите по чл. 36 НК. В решението си тричленният състав на ВКС посочва, че „данните, които характеризират личността на подсъдимия, проявена и чрез конкретно извършеното престъпление дават основание и за извод, че липсва стриктна необходимост от ефективно изпълнение на лишаването от свобода“. Поради това се приема, че целите на наказанието могат да бъдат постигнати и чрез условното осъждане на подсъдимия П. по реда на чл. 66, ал. 1 НК при максимално дългия изпитателен срок от пет години.", "date": "2019.08.05", "title": "ВКС намали присъда за смърт на жп прелез \"Обеля\""}
{"url": "https://www.24chasa.bg/novini/article/7591681", "text": "Виенчани се произнесоха срещу ароматизираните вагони на метрото, след като местните власти им бяха предложили четири ухания, които да бъдат впръсквани в подземната железница, съобщава Асошиейтед прес.  Пробно тези ухания бяха впръсквани в продължение на един месец във вентилационните системи на четири композиции на метрото по две от петте линии. След проведената анкета се оказа, че 21 хиляди виенчани са против всякакви ухания, докато 16 хиляди се произнесоха в полза на ароматизирания подземен транспорт, съобщи БТА. Агенцията отбелязва, че качеството на въздуха във виенското метро беше подобрено през месец януари, когато беше въведена тотална забрана за консумация на храни по всички линии.", "date": "2019.08.05", "title": "Виенчани са против ароматизираните вагони на метрото"}
{"url": "https://www.24chasa.bg/novini/article/7591680", "text": "Френският министър на културата Франк Ристер призова днес сънародниците си да намалят употребата на английския език в опит да съхранят употребата на френския, предаде Ройтерс. Ристер отправи своя апел в Туитър по повод 25-ата годишнина от приемането на закон за употребата на френския език в радиото и телевизията. Критици на този призив и на патриотичните позиции като цяло обаче изтъкнаха, че дори френският президент Еманюел Макрон редовно допуска в думите му да се прокрадват английски идиоми. Той например казва стартъп нация (Start-Up Nation), когато говори за визията си за една Франция, която да насърчава иновациите и технологията. Френският дистрибутор на филми Кристоф Куртоа изтъква, че френските компании редовно използват английски лозунги вместо френски. Примери са  кампанията на Рено, наречена Never Too Much (в буквален превод Никога прекалено много) или постерите на авиокомпанията Ер Франс, на които пише France Is In The Air (в буквален превод Франция е във въздуха), предава БТА. През 1994 г. във Франция беше приет закона Тубон. Той превърна използването на френския език във задължително във всички телевизии, което означава, че всички чужди програми са дублирани. Според същия закон френските радиостанции трябва да излъчват 40 процента френска музика през по-голямата част от деня. \"Законът Тубон навърши 25 години! Той е тълкуване на член 2 на нашата Конституция, който гласи: \"Френският е езикът на Републиката. \"Ежедневието ни щеше да е толкова различно без тази проста молба - казвайте нещата на френски!\", написа министърът на културата по повод годишнината от приемането на закона. В туита си той призова към бдителност при спазването на закона и постна снимка на френския национален флаг. През 2006 г. тогавашният френски президент Жак Ширак напусна за кратко среща на върха на ЕС като протест, когато френският ръководител на европейското промишлено лоби се обърна към евролидерите на английски език, припомня Ройтерс. Франция винаги се е гордяла с културата и езика си и постоянно се стреми да се брани от навлизането на английския език и американските обичаи, които често пъти са наричани иронично от французите \"англосаксонците\".", "date": "2019.08.05", "title": "Френският културен министър: Казвайте нещата на френски, не на английски"}
{"url": "https://www.24chasa.bg/novini/article/7591682", "text": "Перлата на турското Средиземноморие Анталия е в разгара на най-добрия си сезон след кризата отпреди три години. 8,924 милиона чуждестранни туристи от общо 193 страни са почивали в Анталия от началото на януари до края на месец юни т.г. По данни на областната дирекция за туризъм и култура с 16 на сто повече чужденци са посетили Анталия в сравнение със същия период на миналата година, предава БТА. През юни са отбелязани три дни с рекорден брой туристи, като за целия месец те са 2 млн., а общо за полугодието са надхвърлили 5 млн. души. Най-голям за този период е броят на руските туристи - 2,976 милиона. В сравнение с миналата година през настоящия сезон 12,4 на сто или 329 253 повече руски туристи са посетили Анталия. Броят им се преценява за рекорден. Руските туристи съставляват 37,9 процента от общия контингент на туристите от чужбина, които почиват в Анталия. Следва Германия с 1,326 млн. туристи, като при тях увеличението в сравнение с миналата година е 18,7 процента. Третото място е на украинските туристи, които тази година са с 5 на сто повече и са достигнали 459 822 души. Прави впечатление нарасналият интерес на европейските туристи към почивките в Анталия. От Норвегия са пристигнали 65 но сто повече посетители, от Словакия ръстът е 43 процента, от Румъния - 30 на сто. Между 8 и 30 процента е увеличението на туристите от Чехия, Холандия, Швеция, Белгия, Дания, Великобритания, Полша, посочват от областната туристическа дирекция. България не се посочва измежду европейските страни, които са изпратили значителен контингент туристи.", "date": "2019.08.05", "title": "Близо 9 млн. туристи от 193 страни са почивали в Анталия досега тази година"}
{"url": "https://www.24chasa.bg/novini/article/7591774", "text": "Докато хората в богатите страни водят дебати дали е етично да се пътува със самолет или да се горят въглища, по-малко се говори за земеделие, лесовъдство и други начини на използване на земята, които са източник на около една четвърт от променящите климата парникови емисии. Хората ще трябва да променят начина, по който ядат и се обличат. Това твърдят учени, участващи в изготвянето на нов доклад на Междуправителствената комисия на ООН за климатичните промени (МККП), който се очаква да бъде публикуван в четвъртък в Женева. Кравите и другите преживни животни отделят метан от предната и задната си част, защото ферментират храната, преди да я смелят. \"Не можем да принудим добитъка да спре да изпуска газове\", каза с ирония председателят на Асоциацията на швейцарските фермери Маркус Ритер, цитиран от БТА. Има обаче много начини земеделието да стане по-устойчиво и да щади повече климата. Потребителите също ще имат важна роля в това, казаха пред ДПА двама от германските съавтори на доклада на МККП на ООН преди началото на заседанието на комисията в петък в Женева за доработване на последните детайли на документа. \"Въпросът за използването на земята заслужава сериозно внимание\", заяви Александър Поп, който работи в Потсдамския институт за изследване на въздействието върху климата. \"Така, както вървят нещата, може в бъдеще да имаме на Земята 9 милиарда души\", каза той. \"Ако потреблението в африканските страни и Китай догони това в западните страни, ще имаме сериозен проблем\", заяви Поп. \"Повърхността на Земята е ограничена, населението расте и са нужни повече площи за храна и влакнодайни култури, които се използват за производството на дрехи\", каза Алмут Арнет, еколог в Технологичния институт в Карлсруе. Увеличаващото се благоденствие обикновено води до повече консумация на месо, заяви тя, допълвайки, че използването на земята също допринася за климатичните промени заради торенето и обезлесяването. Хората трябва да променят начина си на хранене и да ядат по-малко месо според учените. \"Завръщане към неделния семеен обяд\", каза Поп, имайки предвид старата традиция месо да се приготвя веднъж седмично като специално ядене. Според германското министерство на околната среда 91,6 процента от наличната световна земеделска земя се използва за пасища или за отглеждане на фуражни култури. \"Ако се намали отглеждането на преживни животни, ще се освободи повече площ за отглеждане на хранителни култури и залесяване\", каза Арнет. По данни на германското министерство на околната среда отглеждането на 1 килограм зеленчуци произвежда парникови емисии, които възлизат на 153 грама въглероден диоксид. Биоземеделието намалява тези стойности до 130 гр. За 1 кг говеждо в атмосферата влизат 13,3 кг въглероден диоксид - при 11,4 кг при биоговеждото. Проблемът не е само с потребителите и техните навици, но и в правителствата и тяхната политика. В свой доклад от месец май междуправителствената комисия за биоразнообразието и екосистемите остро разкритикува земеделските субсидии. По оценка на комисията развитите страни са похарчили през 2015 г. 100 милиарда долара за субсидии, които са потенциално вредни за околната среда. Според Арнет потребителите обаче също допринасят за прекаленото земеделие, купувайки и изхвърляйки повече храна, отколкото изяждат. \"Потребителите също биха могли да се запитат: нужно ли е да си купувам пет нови тениски, няма ли да ми стигне старата?\", добави тя. При отглеждането на памук се използват пестициди и много вода. Прекалената употреба на химикали и вода също има връзка с парниковите газове. Според изследване на базирания в Женева Международен търговски център (МТЦ) върху памука и климатичните промени торовете са важен източник на диазотен оксид - газ, който играе роля за глобалното затопляне. В добавка към това са нужни и въглеродни горива за работата на помпите, които напояват памуковите полета. Според МТЦ, който е съвместна структура на ООН и Световната търговска организация, земеделието и стопаните, занимаващи се с отглеждане на памук, също страдат от повишаването на глобалните температури и променящите се тенденции при времето. Макар че някои страни по-високите температури може да доведат до по-добри реколти, прекалената жега има отрицателен ефект, пишат авторите. Намаляващите количества вода и все по-непредсказуемите валежи също пречат на земеделците. \"Веригата на стойността на памука едновременно допринася за климатичните промени и е изложена на риск от тяхното въздействие\", се казва в доклада на МТЦ.", "date": "2019.08.05", "title": "Крави и дрехи - как използването на земята се отразява на климата"}
{"url": "https://www.24chasa.bg/novini/article/7591795", "text": "Температурите около Москва през изминалата нощ достигнаха отрицателни стойности, съобщават от Московската метеорологична служба, предаде  . Изминалата нощ е била най-студената в Москва от началото на лятото. Най-ниската температура, измерена на територията на руската столица, е достигнала 6,7 градуса. Ясното време през нощта е допринесло за спада в температурите, които на места са достигнали рекордни стойности. В източната част на Московска област минималната измерена температура е била 1,9 градуса, а на полето е била минус 2 градуса. Това е нов температурен рекорд за този регион. Предишният е поставен през 2001 и 2002 година, когато температурата е достигнала 4,9 градуса.", "date": "2019.08.05", "title": "В Подмосковието температурата през нощта паднала до минус 2 градуса"}
{"url": "https://www.24chasa.bg/novini/article/7591552", "text": "Над 1 млрд. лв. пари на българските граждани изтичали при износа на ток за година. Това заяви на последната си пресконференция като шеф на НЕК Петър Илиев. В петък от БЕХ съобщиха, че го освобождават като изпълнителен директор на националната компания. Той научил, че бордът на директорите на холдинга го уволнява когато бил на плажа. Той  подаде оставка на 19 юни след скандали с бизнеса за продажба на тока от НЕИ на борсата, но на 27 юни бордът на БЕХ, чийто председател беше тогава, не я прие. А министърът на енергетиката Теменужка Петкова  каза, че е ценен.   Илиев все още е шеф на компанията. Преди да отстъпи кабинета си на новия шеф Иван Йончев, това ще стане след  бъдат вписани промените в Търговския регистър, той покани журналисти. Заяви, че е ядосан от една фраза, изречена от представител на големите компании, които търгуват български ток. Този търговец бил казал: ще ви купим тока, след това ще ви продадем и свещите.  С около 2 млн. лв. на ден се субсидира изнасяният ток, казва Илиев, като има предвид преференциите, които се плащат на веитата. Казва, че е недостатъчен контролът на търговията на свободния пазар. Дава пример, че със 140 000 лв. може да се блокира търговията на платформата за двустранни договори за 20 дни и причината е, че на ден могат да се направят само 7 оферти. Тези хватки се правели, за да се подарят милиони на някои фирми. Заяви, че оставя НЕК с 30 млн. лв. печалба за полугодието. Поиска обаче отговорност, включително и наказателни, когато държавни, а и общински фирми работят на загуба. Заяви още, че НЕК може да плаща пенсиите, ако не е обществен доставчик би могла да изкарва по 500-600 млн. лв. на година. \"Когато едно държавно предприятие губи и то защото продава под себестойност, това как ви звучи, на мен ми звучи ужасно и трябва да се открият причините и да се вземат спешни мерки. Ние в момента не ги предприемане,\" заяви още той.  Опитвали са се да ми оказват натиск, но никога не съм се поддавал, заяви още Илиев и поясни, че  различни хора му се обаждат по телефона. Той не е сигурен, че премиерът е запознат със ситуацията в енергетиката и че се застрашавала националната сигурност.", "date": "2019.08.05", "title": "Петър Илиев за довиждане: Над 1 млрд. лв. наши пари излизат с износа на ток (Обзор)"}
{"url": "https://www.24chasa.bg/novini/article/7591802", "text": "Великобритания ще напусне Европейския съюз на 31 октомври, независимо от всичко, каза днес говорител на британския министър-председател Борис Джонсън, цитиран от Ройтерс и БТА. Изявлението му беше в отговор на съобщения, че правителствен съветник е намекнал, че парламентът е пропуснал възможността си да спре Брекзит без сделка. Говорителят каза, че Великобритания ще продължи да се стреми към диалог с останалите страни от Европейския съюз в търсене на сделка за Брекзит. По думите му британското правителство се надява ЕС да промени позицията си за предпазния механизъм за ирландската граница. Според в. \"Сънди телеграф\" Доминик Къмингс - един от архитектите на кампанията за излизане от ЕС на референдума във Великобритания през 2016 г. - е казал на министрите, че Джонсън може да планира общи избори след 31 октомври, когато е крайният срок за Брекзит, ако загуби вот на недоверие в парламента. Попитан дали премиерът е съгласен, че е твърде късно да се спре Брекзит без сделка, говорителят каза: \"Великобритания ще напусне ЕС на 31 октомври при каквито и да било обстоятелства. Няма ако или обаче. Трябва да възстановим доверието в нашата демокрация и да изпълним повтаряните обещания на парламента към народа, като излезем от ЕС на 31 октомври.\" \"Политиците не могат да избират кои гласове да уважават. Те обещаха да уважават резултата от референдума и ние трябва да направим това\", заяви той.", "date": "2019.08.05", "title": "Говорител на британския премиер: Напускаме ЕС на 31 октомври"}
{"url": "https://www.24chasa.bg/novini/article/7591803", "text": "В частен двор, близо до авиобазата в Добрич, без никакви мерки за биосигурност се отглеждат 150 прасета, които бързо трябва да бъдат ликвидирани, съобщиха от пресцентъра на областната управа за започналите от днес проверки в региона на т.нар. задни дворове заради опасността от Африканска чума по свинете. В обхода на един от екипите на Областната дирекция по безопасност на храните се е включил и областният управител Красимир Кирилов, съобщи БТА. Проверяващите са установили в стопанството край военното летище, че животните безпрепятствено влизат и излизат от близката нива с царевица. От Областната дирекция по безопасност на храните многократно са съставяли актове на стопанина, на когото сега е дадено и предписание в срок до 48 часа да ликвидира животните, посочват от областната управа. Екипите са проверили и задни дворове в добричкия квартал \"Рилци\", но там собствениците на домашни прасета са спазили гратисния срок за ликвидирането им и са прибрали месото. Обходът на екипите от ветеринари заедно с полицейски служители ще продължи и в следващите дни в целия регион. В Добричка област е обявено бедствено положение до 2 септември. В региона са регистрирани 1046 домашни свине, според последните обобщени данни от областната дирекция \"Земеделие\". Досега е констатиран един случай на Африканска чума - при диво прасе, ударено от автомобил в землището на село Дуранкулак. В същия район тези дни още едно диво прасе е убито при пътна злополука. Резултат от изпратената от животното проба в референтна лаборатория се очаква на 7 август, съобщи директорът на Областната дирекция по безопасност на храните д-р Борислав Каменов.", "date": "2019.08.05", "title": "В частен двор в Добрич отглеждали 150 прасета без никакви мерки за биосигурност"}
{"url": "https://www.24chasa.bg/novini/article/7591808", "text": "Американският президент Доналд Тръмп призова днес членовете на Конгреса да приемат законодателство, изискващо строги проверки на миналото на купувачите на огнестрелни оръжия, предадоха Ройтерс и Асошиейтед прес. Тръмп заяви в Туитър, че \"републиканците и демократите трябва да се обединят и да одобрят строги проверки на миналото, вероятно съчетавайки това законодателство с крайно необходимата имиграционна реформа\". Той отправи този призив, след като при две масови стрелби през уикенда в САЩ бяха убити 29 души. \"Не можем да позволим убитите в Ел Пасо, Тексас, и Дейтън, Охайо, да са умрели напразно. Същото се отнася за тежко ранените. Не можем никога да ги забравим, както и многото преди тях\", заяви Тръмп, предава БТА. \"Трябва да направим така, че от тези две трагични събития да произлезе нещо добро, ако не и ВЕЛИКО!\", каза президентът на САЩ. Той укори медиите за \"гнева и яростта, натрупвали се в продължение на много години\". \"Отразяването на събитията трябва да започне да бъде честно, балансирано и непредубедено или тези ужасни проблеми само ще се влошат!\", заяви Тръмп. Предишни опити за прокарване на мерки за контрол върху оръжията бяха блокирани от контролирания от републиканците Сенат. Камарата на представителите, в която демократите имат мнозинство, одобри по-рано законопроект за контрол върху оръжията, включващ промени в системата за проверка на миналото на купувачите, но той не получи подкрепа в горната камара на Конгреса.", "date": "2019.08.05", "title": "Тръмп строги проверки на миналото на купувачите на огнестрелни оръжия"}
{"url": "https://www.24chasa.bg/novini/article/7591827", "text": "Европейската комисия е отворена за преговори с британския премиер Борис Джонсън, предаде Ройтерс, като се позова на изявление от днес на говорителката на ЕК Мина Андреева. Целта на преговорите ще бъде избягване на значителните икономически трудности при твърд Брекзит. Въпреки това вече постигнатото споразумение за Брекзит между Брюксел и Лондон не подлежи на предоговаряне, подчерта Андреева. Изявлението бе направено в отговор на статия в неделното издание на британския вестник \"Дейли мейл\" на министъра по въпросите на Брекзит Стивън Баркли. Той написа, че главният преговарящ на ЕС за Брекзит Мишел Барние трябва да убеди европейските лидери условията на преговорите да бъдат променени, защото британският парламент няма да приеме сегашната сделка, предава БТА. \"Към настоящия момент позицията, че споразумението за излизане не подлежи на предоговаряне, остава непроменена, но сме отворени за преговори за политическата декларация. Също така сме готови и за преговори с премиера Джонсън\", подчерта Мина Андреева. В статията си Баркли посочва, че политическата действителност вече е различна от тази при референдума за Брекзит преди три години, когато са били съставени инструкциите на Барние за преговорния процес. Барние обаче каза преди време, че ЕС няма да предоговаря постигнатото с Лондон споразумение. \"Ние не си играем на обвинения и не е наша работа да отправяме обвинения. Нашата работа е да се подготвим за Брекзит без сделка. И двете страни вложиха в преговорите възможно най-добрите си намерения и най-сериозни усилия. Резултатът е налице и той е най-добрата възможна сделка, като не мисля, че някой е виновен за нещо или че трябва да се търси вина. Ние просто се надяваме Великобритания да изпълни ангажимента си за избягване на твърда граница, като едновременно с това защити мястото на Ирландия в общия пазар\", каза Андреева.", "date": "2019.08.05", "title": "ЕК: При твърд Брекзит ще има значителни\nикономически трудности"}
{"url": "https://www.24chasa.bg/novini/article/7591840", "text": "От \"Спаси София\", които са в близки отношения с хората, натискащи през последните 15 години Борисов да не позволи и 1 храст да помръдне във Витоша, днес искат планината да бъде дадена на друг инвеститор, който с \"нови договори\" да \"опази обществения интерес\" и да я направи \"добър, малък курорт\"? Наистина ли? Просто нов бизнесмен цъфва горе и вече ще му е разрешено да прави обектите, разрешени по закона за курорт - хотели, кръчми, паркинги, пътища, дискотеки, санаториуми, спортни зали (по наредба 14)? Това написа във фейсбук икономистът Владимир Каролев. Майната му на парка и на дърветата, всичко парлама, та наш другар да барне на баницата мекото? Освен това как ще стане това с новите договори? Ще национализиратe компанията Витоша ски ли другари от Спаси София", "date": "2019.08.05", "title": "Владимир Каролев: Защо \"Спаси София\" изведнъж поиска да се даде Витоша на инвеститор?"}
{"url": "https://www.24chasa.bg/novini/article/7591846", "text": "Категорично няма логика сами да си поставяме ограничения заради чумата по свинете, когато говорим за търговията на зърно. Това каза министърът на земеделието, храните и горите Десислава Танева на консултативен съвет по зърното, предаде   . „Радвам се, че в ситуацията, в която сме, в тази изключителна криза с африканската чума по свинете, имаме положителни новини. За съжаление едва ли те ще бъдат акцентът. Наистина е хубаво, че отново ще имаме една от най-добрите реколти\", започна изложението си министърът на земеделието, храните и горите. Тя благодари на всички организации, които публично са застанали зад мерките на МЗХГ, на БАБХ. \"Безспорно изключително непопулярни мерки. Няма спор в това. Много съм благодарна на всички хора, които се вслушаха във всички информации на органите относно риска от разпространението на африканската чума по свинете\", обясни Танева. Министърът запозна със ситуацията и представи няколко цифри. Танева отбеляза също, че чумата е бедствие за цяла Европа. \"Само за тази година в европейските страни членки на ЕС има регистрирани 628 огнища, от тях 553 са в Румъния. Засегнатите свине общо са около 260 хил. броя. Отделно има 3600 случаи на диви свине. Това е само за първите седем месеца на тази година. Отделно това мога да дам данни и за от началото на 2014 г. за огнищата. Над 1 млн. свине са засегнати в страните членки на ЕС. 3 млн. свине общо за Европа засегнати от африканка чума по свинете. Ситуацията в Русия на практика е ендемична“, каза Танева. По думите й там чумата има от 12 години. Министърът посочи, че заразата после продължава през Украйна. „Защо споменавам тези две страни? Когато се говори за зърното и за търговията, следва да знаем, че няма логика сами да си поставяме проблеми, при условие, че в страни, които са основни износителки на зърно, които са с изключителен интензитет на африканска чума по свинете – 12 години в Русия, никога не е имало тема за регулация“, подчерта министърът. По думите й не трябва сами да си предизвикваме проблеми и ограничения. Министърът подчерта, че науката е казала достатъчно ясно какви са рисковете за разпространение на заболяването чрез фуража. „БАБХ още миналата година е издала подробни указания за фуража, за това как трябва да бъде произведен, как трябва да бъдат изхранвани животните, така че да се изключи разпространението на вируса АЧС през фуража. Това е достатъчно брой дни отлежаване на зърното след жътва. По принцип науката приема, че вирусът може да бъде активен при влажност 13 % на зърното най-много до четири дни, ако културата е била заразена. Т.е. след тези дни следва да приемем, че не би следвало да има активен вирус. Извън това указанията стандартно са фуражът да се приготвя от зърно, което е складирано 60 дни“, посочи още министърът.", "date": "2019.08.05", "title": "Танева: Няма логика да ограничаваме търговията със зърно заради чумата"}
{"url": "https://www.24chasa.bg/novini/article/7591885", "text": "Това се превърна в познат рефрен след всяко масово убийство в САЩ. Дали този път ще бъде различно? Дали възмущението от насилието ще наложи политически действия, както стана в Обединеното кралство след Дънблейн, в Австралия след Порт Артър и съвсем наскоро в Нова Зеландия след Крайстчърч? Сред активистите за контрол върху огнестрелните оръжия се наблюдава известно примирение, когато някой нов инцидент се появи във водещите новини. Щом като общественото мнение не наложи действия след стрелбата в Нютаун, Кънектикът, през 2012 г., когато в училище бяха убити 26 души, включително 20 деца, то тогава никога няма да има промяна. Ако двойната трагедия в Ел Пасо и Дейтън доведе до нещо различно, за това ще има няколко възможни обяснения. На последните масови стрелби в САЩ бяха приписани различни причини - недоволни младежи (Паркланд и Санта Фе), душевно заболяване (Анаполис), трудов спор (Вирджиния бийч) и семеен раздор (Съдърланд спрингс). За най-кръвопролитния в историята на САЩ такъв инцидент - стрелбата на музикален концерт в Лас Вегас с 58 убити - още не е намерен мотив. В случая обаче сега всички доказателства сочат, че стрелбата в Ел Пасо е премислен политически акт, подбуден от бяла националистическа реторика, която става все по-видима в съвременната политика на САЩ. Тя прилича повече на стрелбата в синагога в Питсбърг през октомври, предизвикала дискусия за надигащия се в Съединените щати антисемитизъм, или насилието в Шарлотсвил от 2017 г., което послужи като стряскаща проява на мощта на съвременното бяло супремасистко движение. Въпреки че заподозреният за стрелбата Патрик Крузиъс все още не е свързан категорично с манифеста, пуснат в интернет малко преди атаката, фактите сочат в една посока. Той не е извършил нападението в родния си град. Той е шофирал най-малко осем часа от северен Тексас до място на няколко мили от границата с Мексико и е открил огън в търговска зона, посещавана от много хора от латиноамерикански произход. Правоохранителните органи казват, че третират казуса като епизод на \"вътрешен тероризъм\". Това поставя инцидента право в центъра на текущия дебат за имиграцията, сигурността по границата и националната идентичност. В миналото американците са се чудели как е възможно млади мъже да бъдат въвличани в политическо насилие в други части на света. Сега те сами виждат, че това може да става и в родната им страна. Естеството на атаката може да доведе до преосмисляне на вътрешната заплаха, която представляват войнствените бели националисти и на начините за тяхното възпиране, включително чрез нови мерки за контрол върху огнестрелните оръжия. Демократите бързо изказаха порицания, но и отдясно имаше гласове, които отправиха предупреждения. Сенаторът от Тексас Тед Круз, състезавал се с Тръмп за президентската номинация на републиканците през 2016 г., осъди фанатизма на стрелеца срещу латиноамериканците и назова насилието \"отвратителен акт на тероризъм и бял супремасизъм\". Ръководителят на щатската поземлена комисия в Тексас Джордж П. Буш, син на опонента на Тръмп за номинацията на републиканците през 2016 г. Джеб Буш, направи изявление, в което каза, че \"белите терористи\" са \"реална и непосредствена заплаха\". Ако се засилва консенсусът, че тук има заплаха, изниква въпросът как да му се противостои. На онези вляво не им трябваше много време, за да посочат към Доналд Тръмп и други републиканци на избираеми длъжности, че използват реторика, която вероятно е подтикнала белия националист да убива. Президентът нееднократно е наричал \"инвазия\" пристигането на мигранти без документи и е казвал, че европейската имиграция променя \"тъканта на Европа\", но не в \"позитивна посока\". На митинг във Флорида през май, когато президентът се чудеше как да бъдат спрени мигрантите без документи, човек от тълпата извика: \"Застрелвайте ги!\". Тръмп отговори на тези думи с шега. Само преди малко повече от един месец сенаторът от Тексас Джон Корнин написа в Туитър, че през миналата година в щата са се заселили \"близо деветима латиноси на всеки допълнителен бял жител\". Разбира се, критиките по повод реакцията на републиканците - или липсата на такава - на масовите стрелби не са нещо необичайно. Сега разликата е в това, че критиките бяха подсилени от кампанията за първичните президентски избори на демократите. Въпреки че има повече от половин година до пускането на първите бюлетини, кампанията и дебатите навлязоха в сериозна фаза. Кандидатите, които са повече от 20, имат стимул да се разграничат от групата, която агресивно призовава за нови мерки за контрол върху огнестрелните оръжия и заклеймява това, което възприема като подбудителска расистка реторика. Бето О'Рурк, който е родом от Ел Пасо, вече хвърли вината за нападението върху президента. Пийт Бутиджидж, кметът на Саут Бенд, щата Индиана, заяви, че идеологията на белия националистически тероризъм е извинявана на \"най-високите нива на нашето управление\". Почти всеки кандидат обаче излезе с някакъв нов призив за контрол върху огнестрелните оръжия. Сенаторът от Ню Джърси Кори Букър, който предлага национална програма за лицензиране на огнестрелните оръжия, каза, че \"ние имаме властта да спрем това\", но решенията са блокирани от \"безгръбначни политици и хора, които лобират за корпоративното оръжейно лоби\". На дебатите на демократите миналата седмица в Детройт темата бе засегната само за кратко. Вниманието на обществеността, изострено от стрелбите, и прекият паралел, който кандидатите правят с президента, обаче гарантират, че поне в близко бъдеще видни хора ще призовават за действие.", "date": "2019.08.05", "title": "Две масови убийства в Ел Пасо и Дейтън - ще се промени ли нещо?"}
{"url": "https://www.24chasa.bg/novini/article/7591898", "text": "Окръжният съд в Кюстендил насрочи за нова дата -21 октомври 2019 г. на делото, което Комисията за противодействие на корупцията и отнемане на незаконно придобито имущество (КПКОНПИ) води срещу Ангел Христов и Пламен Галев, известни като \"Братя Галеви\", за отнемане на престъпно придобито имущество. Първоначално, делото бе насрочено за 30 септември. Причина за отлагането е молба до Окръжния съд на адвокат Ани Караджинова- Кьосева, особен представител на Радмила Дюлгерова- Христова. Адвокатът посочва, че 26.09.2019 до 03.10.2019 г. ще бъде извън страната. Съдът уважи молбата, която е подадена своевременно, като адвокат Кьосева е единственият особен представител на Радмила Христова.", "date": "2019.08.05", "title": "Делото за имотите на Галеви - през октомври"}
{"url": "https://www.24chasa.bg/novini/article/7590753", "text": "В България има стотици свободни места за учители - начални, по математика, английски език, физика... Единствено в Бургас 50 млади се борят за 1 учителско място. Този изненадващ резултат е показала кампанията на Регионалния инспекторат по образованието в Бургас за подмладяване на педагозите в града. През юли шефката на образователния инспекторат инж. Виолета Илиева е предприела решителни мерки за подмладяване на педагозите, след като проучване в атестациите на преподавателите показало, че децата, които се обучават от прекалено възрастни учители, дават по-слаби резултати при матурите. Проверка открила дори учители на 74 години! Само от началото на лятната ваканция в Бургас са обявени конкурси за 100 места за учители - нечувана бройка за града. Търсят се преподаватели по всички предмети. В началото на юли Илиева събира училищните директори и ги моли да прекратят договорите на навършилите пенсионна възраст. Неочаквано раздялата с толкова много учители не предизвиква криза. Напротив, напливът е изключително голям и се случва за една позиция да се борят по 40-50 млади кандидати. Обяснението е, че в Бургас има 2 университета и учителски институт, които всяка година произвеждат млади учители. “Ако сега не уловим вълната от млади кадри, които излизат от университетите, след година-две те ще бъдат засмукани в други сфери”, обясни Илиева пред “24 часа”. Освен в Бургас, и в Пловдив не очакват криза за учители. “Имаме и университет, който подготвя кадри. Не мога да говоря за криза, а и се надявам да няма такава, защото всяка година сме се справяли”, обясни шефката на пловдивския образователен инспекторат Иванка Киркова. Тя прави уговорката, че активната кампания за нови преподаватели сега започва и в началото на септември ще е ясно дали има недостиг на учители. Над 700 свободни работни места за учители са обявени в София през юли от Регионалното управление на образованието в София. Работните места за пълни щатове са 690. Това съобщи шефката на образователното управление Ваня Кастрева. Най-голямо търсене има за начални учители - 87 свободни места, на второ място са учителите по математика - 66 места, а на трето - учителите по чужди езици. Само по английски се търсят 59 учители. В детските градини вакантните места са 57. След тях са учителите по български език и литература и по информационни технологии. Според Кастрева картината на липсващите педагози е идентична през последните години. Запазва се и профилът им по предмети. “С въвеждането на целодневна организация на учебния ден в последните години се търсят много начални учители.”, обяснява причината за сериозния дефицит Кастрева. Учителите по математика и информационни технологии, както и по чужди езици, имат възможност да търсят друго професионално поприще и за тях има по-голям глад. И столицата има политика за привличане на млади учители, но тук всеки българин има повече възможности за добре платена кариера в сравнение с Бургас или Пловдив. Минималната учителска заплата е 920 лв., а средната брутна е около 1300 лв. Учителите в София са около 19 000 Процентът на педагозите в пенсионна възраст е под 1 процент, но това е динамична величина. Миналата година учителите над 60-годишна възраст в София били 932. Учениците - 135 000. За разлика от Бургас и Пловдив, и във Варна и областта стоят незаети 70 места за учители. Освен за специализирани преподаватели по солфеж, рисуване, народно пеене, пиано, най-голям недостиг има на преподаватели по английски на различни нива - от начални класове до гимназиален курс. Само по английски във Варна се търсят 18 учители. И в Кърджалийско най-сериозен е недостигът на учители по западни езици и по математика и информатика. През последните години в региона се усеща дефицит и на учители в детските градини Недостигът е предимно за училищата в малките населени места. В градовете вакантните места се заемали по-бързо. В Благоевград най-много учители се търсят в двете професионални гимназии - по механизация на селското стопанство и транспорт в Разлог. Там се търсят учители по български език и литература, физика, двигатели с вътрешно горене, теоретично обучение по специализирани предмети и др. ЯРОСЛАВА ПРОХАЗКОВА В опит да привлече повече млади хора към учителската професия правителството вече два пъти увеличи заплатите на преподавателите. Първото увеличение бе с 15% през 2018 г., а тази година възнагражденията бяха вдигнати с 20% по настояване на просветния министър Красимир Вълчев.  От началото на 2019 г. минималната основна работна заплата на учител е 920 лв. На старши учител е 955 лв., а на главен учител 1005 лв. На заместник-директор е 1065 лв. На директор е стигнала 1140 лв. Директорите имат право според възможностите на бюджета да определят и над тези суми. Те се влияят от класа прослужено време, от придобитата квалификационна степен. На много места средната работна заплата е 1200 лв., показват данните на образователното министерство. Допълнително над основната си заплата учителите получават добавки за натоварване, работа с деца със затруднения, внедряване на иновации и пр. В София има училища, в които увеличението на заплатите, които реално получават преподавателите, гони 50% спрямо 2017 г. Идеята на правителството е до края на мандата заплатите да се удвоят спрямо 2017 г. Това означава, че средната основна заплата на преподавател ще е в диапазона 1600-1700 лв. на месец. Учителите получават и като бонус една заплата годишно, но разделена на 3 плащания - на Коледа, 15 септември и 24 май. Това е допълнително трудово вънаграждение. Освен това директорът може да реши да награди еднократно учителите, ако те са били особено активни около матурите, изпитите след 7-и клас или техните ученици са завоювали награди в различни състезания.", "date": "2019.08.05", "title": "Само в Бургас 50 млади се борят за 1 учителско място. В държавата - криза"}
{"url": "https://www.24chasa.bg/novini/article/7592202", "text": "В хода на проведено от служители на Главната дирекция „Национална полиция“ и колегите им от ОДМВР-Плевен разследване, са установени двама мъже – на 51 и 20 г. от гр. Кнежа, занимавали се с незаконна иманярска дейност, съобщават от пресцентъра на МВР. По първоначални данни те са извършвали и незаконни сделки с придобитите движими културно-исторически ценности с археологически произход в региона на област Плевен. В рамките на извършените процесуално-следствените действия на адрес, обитаван от двамата, са открити 14 старинни монети от римската епоха и Средновековието, 6 старинни накита - пръстени и медальон, старинно острие и самоделен металотърсач. Археологическите предмети и металотърсачът са иззети като веществени доказателства, а по случая е образувано досъдебно производство. Материалите са докладвани на прокурор от Окръжната прокуратура в Плевен. Работата по случая продължава под надзора на прокуратурата.", "date": "2019.08.05", "title": "Хванаха двама иманяри в Кнежа, продавали антични вещи (Снимки)"}
{"url": "https://www.24chasa.bg/novini/article/7592234", "text": "Кметът на Свищов Генчо Генчев обяви от днес до 11 август бедствено положение в общината заради африканската чума по свинете в промишлената ферма в село Българско Сливово, съобщи  . Започна умъртвяването на 17 500 животни. В кампанията се включват и военното поделение в Белене. Огнището на чума в свинекомплекса в Българско Сливово беше регистрирано на 31 юли. Решението за бедственото положение беше взето след две извънредни заседания днес на общинската епизоотична комисия. Кметът Генчо Генчев заяви: „Вече започна операцията по умъртвяването на животните и извозването на труповете до местата, там, където трябва да бъдат загробени. Искаме помощ от поделение 28880 гр. Белене, с което да се осигури специализирана техника, тъй като това са много животни, за кратко време трябва да бъде унищожено и ликвидирано огнището“. Отменят се всички масови мероприятия в Свищовско, спира се продажбата на животни по пазарите, ще бъдат направени контролно-пропускателни пунктове за затягане на контрола по превоз на животни. Кметът на Свищов и председател на общинската епизоотична комисия Генчо Генчев по-рано посочи, че се налага да бъде потърсена помощ от държавата и армията: „Относно терена, относно неговото почистване, забавянето. Ще е необходима изключително много техника. Това са много животни, които трябва да бъдат загробени. Процес, който изключително много затруднява ситуацията, и ние трябва да действаме много организирано, адекватно и бързо, за да можем да приключим“. Кметът на Свищов увери по-рано също, че домакинствата в общината са унищожили домашните си прасета.", "date": "2019.08.05", "title": "Кметът на Свищов обяви бедствено положение в общината"}
{"url": "https://www.24chasa.bg/novini/article/7592107", "text": "обществеността и всички институции, че нашите действия са напълно съгласувани и са в рамките на закона. Налице са всички необходими документи, разрешителни и решения на съда, за да се потвърди това.", "date": "2019.08.05", "title": "\"Артекс\": Съдът потвърди законността на строежа Златен Век"}
{"url": "https://www.24chasa.bg/novini/article/7592256", "text": "Местната структура на ГЕРБ в Своге номинира бившата звезда на \"Левски\" и националния отбор по футбол Христо Йовов-Бижутера за кмет на града. \"За кметове на община бяха предложени Жоро Цветков, Ренета Кръстанова и Христо Йовов. Първите двама си дадоха отвод, а присъстващите членове гласуваха за кандидатурата на известния футболист. Пожелаваме успех на г-н Йовов на предстоящите местни избори и вярваме в победата!\", написаха във фейсбук от ГЕРБ - Своге. Йовов е избран на заседание, което се е провело на 31.07.2019 г. в заседателната зала на ПГ “Велизар Пеев” в гр. Своге. Специални гости на събитието са били министърът на туризма и областен координатор на Софийска област Николина Ангелкова и Борислав Борисов, заместник - областен координатор. На събранието са номинирани и кандидати за кметове на кметства и общински съветници.", "date": "2019.08.05", "title": "ГЕРБ номинира бившата звезда на \"Левски\" Христо Йовов за кмет на Своге"}
{"url": "https://www.24chasa.bg/novini/article/7592278", "text": "Гората край Свети Влас се е запалила, сигнал за пожара е получен в полицията преди десетина минути, съобщи току що говорителят на ОД МВР в Бургас Цветелина Рандева. Гъсти облаци дим се стелят над курорта и се забелязват отдалече, а към мястото пътуват пожарникари и полицаи, каза още Рандева.  Засега няма данни за пострадали хора.  Малко след 18 ч. от полицията уточниха, че става дума за т.н. низов пожар - пламнали са сухи треви, след което част от огъня се разпрострял  в гората, на площ от 10 дка. \"Не се налага изпращане на  допълнителни сили. В групата към огнеборците, които са на най-трудно преодолимия терен, са се включили и горски с високопроходими товарни автомобили и джипове\", каза Рандева.", "date": "2019.08.05", "title": "Пламна гората край Свети Влас (Обновена)"}
{"url": "https://www.24chasa.bg/novini/article/7592270", "text": "Селективни капани за улов на глигани се залагат в Държавното ловно стопанство \"Извора\" край Девин, съобщиха от ръководството на Стопанството. Поставянето на капани за улов на жив дивеч са част от мерките за намаляване на глиганската популация заради разпространението на Африканска чума по свинете /АЧС/. На територията на Ловното стопанство и в цялата Смолянска област не е установено наличие на вируса. Със селективните капани има възможност за по-голям улов, не се стреля и по този начин не се смущава останалият дивеч, обясняват от Стопанството. В един капан могат да попаднат по 10-15 диви прасета наведнъж. Наред със засиления лов на дивя свиня, в \"Извора\" са повишени и мерките за биосигурност заради разпространението на АЧС. Над 60 диви прасета са отстреляни в \"Извора\" от началото на годината, а плановете са до края на 2019 г. глиганската популация в стопанството да се намали с над 200 животни. Установените случаи на АЧС в страната ни засега не се отразяват на посещаемостта на Ловното стопанство, не се наблюдава отлив на въоръжени туристи. Германски ловци са настанени през тази седмица в \"Извора\", пристигнали за лов на дива свиня и сръндаци.", "date": "2019.08.05", "title": "Капани за улов на живи глигани залагат в стопанство край Девин"}
{"url": "https://www.24chasa.bg/novini/article/7592293", "text": "Окръжният съд във Велико Търново осъди ефективно на 22 години затвор мъж за извършено убийство и кражба, съобщиха от пресцентъра на институцията. Делото е образувано по обвинителен акт на Окръжната прокуратура в града. В хода на съкратеното съдебно следствие подсъдимият Васил М. А. на 53 години е признал изложените от обвинението факти, че  , както и че е отнел 519 лева от жертвата. Убиецът работел във ферма в с. Хотница. Познавал се с пострадалия, който също работел във фермата като пастир. На 04.10.2018 г. В. А. пристигнал отново във фермата. Вечерта, след като приключили с дневната си работа, двамата се прибрали в стаята, вечеряли и пили ракия. Пострадалият казал, че вече е изморен и трябва да си лягат, но рецидивистът продължил да слуша музика, да пие и да се храни. Когато Живко отново му направил забележка да спира музиката и да си ляга, и че ще каже на собственика какво прави, В.А. се ядосал, взел тесла и нанесъл с нея няколко удара в главата на пострадалия. Видял, че по главата на Живко има кръв и че не се движи. Взел парите и радиото му, прибрал си багажа в сака и излязъл от стаята, като се обадил на такси, да дойде да го вземе и откара до Габрово. Присъдата подлежи на обжалване пред Апелативния съд в 15-дневен срок.", "date": "2019.08.05", "title": "Осъдиха на 22 години затвор рецидивиста, убил с тесла пастир в Хотница"}
{"url": "https://www.24chasa.bg/novini/article/7592291", "text": "Един човек загина, а най-малко седем бяха ранени при експлозия днес във военно поделение в Ачинския район на Красноярския край в Русия. Загиналият е военен, военнослужещи са и двама от пострадалите, предаде ТАСС, като се позова на службите за спешна реакция и представители на местна болница. Взривът избухнал в склад за боеприпаси във военната база, която се намира на 10 км от град Ачинск в Сибир, и според властите е предизвикал пожари, предаде Асошиейтед прес. Евакуирани са живеещите в 20-километров радиус от мястото на експлозията, \"за да бъде гарантирана сигурността на населението в района на складовете\", предава БТА. Според постъпващите съобщения властите евакуират 11 000 души от Ачинск. Местните власти заявиха, че засега няма непосредствена опасност за населението, но приканиха хората да стоят далеч от военната база. Руското министерство на отбраната съобщи, че в избухналия склад е имало \"барутни заряди за артилерийски снаряди\". Неназован източник заяви пред ТАСС, че в склада е имало до 40 000 снаряда за танкови оръдия. Експлозиите на складове за боеприпаси не са рядкост в Русия, отбелязва Асошиейтед прес. След последния случай, който беше през май тази година, избухна пожар, бушувал в продължение на почти седмица, преди да бъде загасен с помощта на военни самолети и хеликоптери, които хвърляха вода от въздуха.", "date": "2019.08.05", "title": "Един загинал и 7 ранени при взрив в склад за боеприпаси в Русия (Видео)"}
