{"url": "https://www.24chasa.bg/novini/article/8136809", "text": "Васил Божков вероятно е задържан в Обединените арабски емирства. Това каза на брифинг главният прокурор Иван Гешев. Очаквайте подробности.                                                                                                                                                                                                                                                                                                                                ", "date": "2020.01.31", "title": "Гешев: Васил Божков вероятно е задържан в Обединените арабски емирства"}
{"url": "https://www.24chasa.bg/novini/article/8135442", "text": "Разследване на \"Ню Йорк таймс\" разкрива нови данни за атентатите в САЩ на 11 септември, саудитската връзка и ролята на ФБР. Журналисти от вестника се свързват с бивш следовател, който тръгва по следите на терористите. Оглежда доказателства, които са били пренебрегнати и се свързва със свидетели, които не са били разпитани достатъчно подробно. Достига до смайващи изводи и противоречия в службите дали атентаторите са имали логистична подкрепа в САЩ и подкрепа от Саудитска Арабия - най-важният съюзник на САЩ в Близкия изток.", "date": "2020.01.31", "title": "\"168 часа\": Нови факти за атентатите на 11 септември, саудитската връзка и ролята на ФБР"}
{"url": "https://www.24chasa.bg/novini/article/8135894", "text": "Румънското министерство на вътрешните работи съобщи днес, че в момента текат процедури за репатриране на четирима румънски граждани от китайската провинция Хубей на фона на епидемията от коронавирус, предаде Медиафакс. В съобщение на министерството се отбелязва, че репатрирането на румънските граждани ще се извърши чрез специални полети, организирани от Франция и Германия. \"Посолството на Румъния в Пекин е в постоянна връзка с делегацията на ЕС в Пекин и с дипломатическите мисии на останалите членки от ЕС (. . .), както и с централните и местните власти на Китайската народна република (КНР) с цел бързо решаване на всички ситуации, които изискват осигуряване на консулска помощ за румънските граждани, намиращи се КНР, в контекста на епидемията от коронавирус\", се посочва в съобщението, допълва БТА Междувременно властите в Мианма върнаха обратно в Гуанчжоу самолет с почти всичките му пътници, след като при един от тях бяха открити симптоми на грип подобни на тези на бързо разпространяващият се коронавирус, съобщи днес ТАСС, като се позова на Ройтерс. По данни на агенцията самолетът е кацнал в Янгон. Един от пътниците - китайски гражданин, е бил изпратен в болница, а двама граждани на Мианма се съгласили да не излизат от домовете си в продължение на 14 дни. Самолетът се върнал в китайския град Гуанчжоу с всички останали пътници на борда, отбелязва Ройтерс. В Мианма засега няма потвърдени случаи на заразени с \"2019-nCov\", както е официалното наименование на новия коронавирус. Представител на правителството заяви, че властите не възнамеряват да затварят границата с Китай или да въвеждат забрана за пътуване на китайски туристи. Наред с това на летищата в Мианма и на граничните пунктове се извършва проверка на хората за висока температура. Освен това властите ще върнат у дома 60 студенти от Мианма, обучаващи се в Ухан. Те ще се приберат с полет от Ухан до Мандалай на 2 февруари, предаде ТАСС.", "date": "2020.01.31", "title": "Румъния е започнала процедура за репатриране\n4-ма румънци от Китай"}
{"url": "https://www.24chasa.bg/novini/article/8135957", "text": "Състав на Окръжния съд в Хасково поиска комплексна съдебно-психиатрична и съдебно-психологична експертиза с участието на детски психиатър и детски психолог относно психическото и здравното състояние на обвинения за убийство в съучастие малолетен Д.Й.К., съобщиха от пресцентъра на съда. Трупът на мъжа бе открит на улица в селото на 25 ноември. За престъплението, извършено с особена жестокост и по особено мъчителен за жертвата начин, бяха задържани Д.К. и 14-годишен негов братовчед. По препоръка на Комисията за борба с противообществените прояви на малолетни и непълнолетни, Районният съд в Хасково постанови настаняването във възпитателно училище - интернат, на тийнейджъра за срок от две години, след като той не може да носи наказателна отговорност. Защитата му обаче обжалва мярката. Сега съдът иска и изготвянето на социален доклад от дирекцията \"Социално подпомагане\", отдел \"Закрила на детето\", след лична среща на социалния работник с малолетното дете, преди да разгледа окончателно делото във въззивната инстанция.", "date": "2020.01.31", "title": "Съд иска психиатрична експертиза за малолетен, обвинен за убийството в Александрово"}
{"url": "https://www.24chasa.bg/novini/article/8131408", "text": "Мъж с противогаз на лицето ограби бензиностанция посред нощ като на филм. 44-годишният леяр Стефан Рабаджиев успял на 24 януари незабелязано да излезе от цеха, където бил нощна смяна, обрал бензиностанцията в пловдивското с. Труд и отново се върнал на работа. Около 2,20 ч Рабаджиев пристигнал с личната си кола до обекта и нахлул вътре с противогаз на главата. Заплашил служителя с газов пистолет и стрелял веднъж във въздуха. После повалил човека на земята, бръкнал в касата и задигнал оттам 1200 лева. Качил се на автомобила си и потеглил. Бензинджията натиснал паникбутона и вдигнал на крак частната охрана и полицията. Няколко часа по-късно Рабаджиев бил арестуван на пътя Пловдив - Хисар. У него е открита откраднатата сума. От пловдивската полиция коментираха, че срещу Рабаджиев има 21 висящи досъдебни производста, като 16 от тях са за кражби. Твърдят също, че са събрали доказателства за неговата съпричастност и са ги внесли в прокуратурата. Не носят обаче отговорност защо лице с толкова много производтва в крайна сметка не е осъдено. “Държим под наблюдение хора, за които сме получили голям брой заявителски материали, т.е. жалби от потърпевши. Районните инспектори по места периодично се срещат с тях, за да се информират с какво се занимават. Когато бъде извършено престъпление, първо се насочваме към оперативно интересните лица, за които сме получавали сигнали за противозаконни деяния. И проверяваме първо тях дали имат връзка със станалото”, обясниха от ОД на МВР в Пловдив. Оттам са катогерични, че разследващите полицаи са си свършили работата по въпросните 21 производства срещу Стефан Рабаджиев. “Съжалявам много. Не съм се укривал, искам да съм на свобода.” Това заяви в Пловдивския районен съд 44-годишният Рабаджиев при разглеждане на мярката му за неотклонение. Според прокуратурата планът му за удара на бензиностанцията е добре обмислен. След като задигнал парите, апашът се върнал в леярната и хвърлил в пещта противогаза и оръжието. Температурата вътре била над 1300 градуса и всичко се стопило. Колеги на Рабаджиев видели какво прави и свидетелствали пред разследващите. Оказало се, че е бивш служител на бензиностанцията, която обрал. “Преди да го назнача, беше клиент, идваше да зарежда. В момент, когато търсех персонал и не можех да намеря, той попита за работа. И го взех. Сключихме трудов договор, както си му е редът”, обясни собственикът на пункта Владимир Христев. По думите му Рабаджиев е работил при него няколко месеца. “Прекратихме взаимоотношенията си по взаимно съгласие, след като го хванах да бърка в касата Не го ощетих в заплатата и не се разделихме със скандали. Стефан после продължаваше да си пълни резервоара при нас, затова не вярвам да ми е имал зъб”, твърди Христев. Именно той се усъмнил, че нападателят може да е Рабаджиев, когато изгледал записите от камерите в бензиностанцията заедно с криминалистите. От тях с изумление научил, че срещу бившия му служител има 21 заявителски материала в полицията. От камерите в бензиностанцията било видно, че извършителят действа като професионален крадец Погрижил се да се снабди с противогаз, за да предпази очите си при стрелбата с газовото оръжие. Записите показали, че обстановката е позната на извършителя. Знаел къде е касата и за минути я опразнил. “Не съм оказвал съпротива. Той не каза нищо, насочи пистолета към мен и гръмна във въздуха. Залютя ми на очите. После ме бутна на пода и изчезна с парите”, разказа нападнатият бензинджия, който е на 60 г. Той не е получил травми. Твърди, че не се е изплашил много. Решил да не съобщава на близките си, за да не ги тревожи. “Исках първо да ме видят, че съм жив и здрав. Те сами се досетиха, че става въпрос за мен, като гледаха новините. Вече не са спокойни, когато съм нощна смяна”, уточнява служителят. Бензиностанцията, която се намира на изхода на с. Труд, на главния път за Карлово, не за първи път е обект на посегателства. Преди месец наркомани си напълнили резервоара и избягали, без да платят. В с. Отец Паисиево, откъдето е Рабаджиев, не са учудени, че е обрал бившата си бензиностанция. “Много местни изпищяха от кражби, докато той живееше в селото. Отидат на работа, а като се върнат, цялата къща обърната и парите им ги няма”, посочва кметът Валентин Абрашев. По думите му хората подозирали Стефан, защото той друго не пипал освен банкноти Доказателства обаче срещу него нямало. Бащата и майката на Стефан се ползвали с уважение в селото. В Отец Паисиево се говори, че родителят, който по соцвреме заемал ръководна партийна длъжност, има вина синът му да стигне до криминалните хроники. “Още като млад Стефан имаше такива прояви, но татко му все го отърваваше”, твърдят в Отец Паисиево. Според тях за известно време Рабаджиев влязъл в пътя и за него не се чувало лошо. Имал жена и дете, с които се преместил в Пловдив, но често прескачал и до селото си. С какво се е прехранвал - никой не знае. При разглеждане на мярката му за неотклонение в съда се разбра, че Рабаджиев е осъждан преди 10 г. за грабеж, но впоследствие е реабилитиран. За обира на бензиностанцията той може да получи от 3 до 10 г. затвор. Съдът го остави за постоянно в ареста, след като сметна, че има опасност да извърши ново престъпление.", "date": "2020.01.31", "title": "Полицията 21 пъти го разследва, но леярят Стефан с противогаз и пистолет граби"}
{"url": "https://www.24chasa.bg/novini/article/8136086", "text": "Турският президент Реджеп Тайип Ердоган разговаря днес по телефона с палестинския президент Махмуд Абас, съобщи турската телевизия НТВ. Двамата са обсъдили близкоизточния план на американския президент Доналд Тръмп. Ердоган е изтъкнал, че Турция ще продължи да оказва пълна подкрепа на Палестина, предаде БТА. По-рано днес  .", "date": "2020.01.31", "title": "Ердоган и Абас обсъдиха плана на Тръмп за Близкия изток"}
{"url": "https://www.24chasa.bg/novini/article/8136123", "text": "И петте компании от \"кратката листа\" за АЕЦ \"Белене\" потвърдиха готовността си да подадат обвързващи оферти за стратегически инвеститори, съобщиха от Министерството на енергетиката. Както предвижда процедурата за избор на стратегически инвеститор за реализацията на АЕЦ „Белене“, министерството на енергетиката изпрати писма до компаниите от „краткия списък“ (short list), за да потвърдят подаването на обвързващи оферти и по-нататъшното участие в процедурата. Фирмите от „краткия списък“ са Китайската национална ядрена корпорация (CNNC), „Атоменергопром“ АД, част от Росатом, Корейската хидро-ядрена корпорация, Фраматом САС, Франция и Дженерал Електрик, САЩ. В определения срок до 31-ви януари писма за потвърждение за подаване на обвързващи оферти бяха получени и от петте компании. От страна на \"Корейската хидро-ядрена корпорация\" се поставят уточняващи въпроси с цел взимане на окончателно решение от тяхна страна. Компаниите ще бъдат поканени да подпишат споразумение за конфиденциалност и ще им бъде предоставен информационният меморандум, както и ще им бъде осигурен достъп до информационна зала в „Национална електрическа компания“ ЕАД, съдържаща информация по проекта. Индикативният срок за подаване на обвързващата оферта се предвижда да бъде 31 май 2020 г.", "date": "2020.01.31", "title": "И петте компании от \"късата листа\" с обвързващи оферти за АЕЦ \"Белене\""}
{"url": "https://www.24chasa.bg/novini/article/8136129", "text": "Стотици йорданци днес излязоха по улиците на йорданската столица, за да протестират срещу близкоизточния мирен план на американския президент Доналд Тръмп и срещу мирния договор между тяхната страна с Израел, предаде ДПА. \"Срам, срам, те продадоха Ерусалим\", скандираха протестиращи, събрани пред американското посолство в столицата Аман. Демонстрант държеше плакат с надпис: \"Правото на завръщане е свещено\", имайки предвид надеждите на много палестинци, че ще могат да се завърнат в земите на предците си, живели на територия, която в момента влиза в рамките на Израел. Протестиращите скандираха също срещу мирния договор между Йордания и Израел от 1994 г., съобщава БТА. Мирният план на Тръмп, който той обяви във вторник в присъствието на израелския премиер Бенямин Нетаняху, предвижда да се даде на Израел контрол върху всички израелски селища на Западния бряг и върху долината на река Йордан, както и върху знакови светини в Ерусалим. Той не предвижда предоставяне на право на палестинските бежанци да се завърнат по родните си места, но призовава за създаване на Палестинска държава. Друг протест се състоя в центъра на Аман при засилено присъствие на силите на реда. Видео в социалните медии показа стотици хора, преминаващи в шествие по улиците под звуците на песен, в която се казва: \"Тази сделка няма да мине, свободните хора няма да се откажат\". Протести се състояха и в два палестински бежански лагера в покрайнините на Аман, отбелязва ДПА.", "date": "2020.01.31", "title": "Стотици йорданци протестираха срещу близкоизточния план на Тръмп (Снимки)"}
{"url": "https://www.24chasa.bg/novini/article/8136094", "text": "С 1-1,5% може да поскъпне тока за битовите потребители от 1 юли, но това може да дойде от цените на централите, а не от либерализирането на пазара. Това заяви за \"24 часа\" Евгения Харитонова, член на Комисията за енергийно и водно регулиране.  Как ще се отрази отварянето на пазара на сметките на домакинствата и малкия бизнес още не може да се каже, тъй като не е избран моделът за либерализация, което трябва да направи Народното събрание, уточни още тя.  Битовите потребители и сега могат да излязат на свободния пазар, никой не им пречи, смята Харитонова. Но стъпките за намаляване на дела  на регулираните цени ще се приложат след като бъде променен Закона за енергетиката. ", "date": "2020.01.31", "title": "С 1-1,5% може да поскъпне токът от 1 юли, но заради цените на централите"}
{"url": "https://www.24chasa.bg/novini/article/8136220", "text": "І. МЕТЕОРОЛОГИЧНА ОБСТАНОВКА: Температурите са в интервала от - 1° до + 14°С Времето над страната е предимно ясно. Слаб до умерен вятър духа в областите: Бургас, Варна, Видин, Кърджали, Ловеч, Монтана, Перник, Плевен, Разград, Силистра, Смолян, Търговище, Шумен и Ямбол. Пътните настилки са предимно сухи, по усойните и планински райони частично заледени или заснежени, обработени и проходими при зимни условия. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Движението в изпреварващата лента в участъка от км 0+000 до км 6+000 в посока Бургас се ограничава поради подмяна на мантинели в средна разделителна ивица. Движението се осъществява в двете активни ленти. Участъкът е сигнализиран с пътни знаци. Срок до 28.02.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. Област Бургас: Движението в участъка Бургас – Ветрен от км 344+325 до км 344+485 посока Бургас се осъществява в една лента поради оборудването на автоматично устройство записващо пътния трафик, скоростта на движение се ограничава на 90 км/ч. Участъкът е сигнализиран с пътни знаци. Срок до 04.02.2019 г.; Движението в участъка Ветрен – Карнобат от км 344+315 до км 345+475 посока София се осъществява в една лента поради оборудването на автоматично устройство записващо пътния трафик, скоростта на движение е ограничена до 90 км/ч. Участъкът е сигнализиран с пътни знаци. Срок до 05.02.2019 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т.; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 28.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма въведени ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма въведени ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движението по път Радомир – Перник в чертите на гр. Перник от км 78+650 до км 78+900 в посока Перник – Радомир се осъществява в една лента във връзка с ВОБД за пътна връзка „Марина бара“. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок: 08.04.2020 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението в участъка Пазарджик – Пловдив от км 191+849 до км 206+780 е ограничено за всички МПС поради извършване на превантивен ремонт. Обходни маршрути: с. Цалапица – п.в. „Цалапица“ – АМ „Тракия“ – п.в. „Гелеменово“ – Пазарджик и обратно. Срок до 31.05.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.02.2020 г.; Движението в участъка Ахелой – Поморие при км 211+390 се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци. Срок до 05.02.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: Път ІІ-19: Движението по път ІІ-19 Симитли – Разлог от км 15+000 до км 16+000 се осъществява в една лента поради почистване на подпорна стена. Участъкът е сигнализиран с пътни знаци. Срок до 07.02.2020 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Път III-6008: Движението по път III-6008 Свобода – Камено от км 14+700 до км до км 16+000 се ограничава за МПС над 10 т. поради реконструкция на асфалтовата настилка. Участъкът е сигнализиран с пътни знаци. Обходен маршрут: кв. „Горно Езерово“ – Братово – Равнец – по път II-79 Средец – Бургас – по път I-9 Слънчев бряг – Бургас - по път III-9008 Бургас- кв. „Долно Езерово“ и продължава до пресичането му с път III-5392 при км 10+000. Срок до 21.02.2020 г. Път III-7909: Движението по път III-7909 Обходен път на гр. Камено от км 14+700 до км 16+000 се ограничава за МПС над 10 т. поради реконструкция на асфалтовата настилка. Участъкът е сигнализиран с пътни знаци. Обходен маршрут: кв. „Горно Езерово“ – Братово – Равнец – по път II-79 Средец – Бургас – по път I-9 Слънчев бряг – Бургас - по път III-9008 Бургас- кв. „Долно Езерово“ и продължава до пресичането му с път III-5392 при км 10+000. Срок до 21.02.2020 г. Ремонтни дейности: Път III-208: Движението по път III-208 Дъскотна – Вресово от км 69+000 до км 75+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; Път III-906: Движението по път III-906 Дюлино – местност Черно море от км 14+000 до км 61+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-2085: Движението по път III-2085 Просеник – Гильовци от км 20+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-2085: Движението по път III-2085 Руен – Просени от км 3+335 до км 3+500 в района на Руен се осъществява с повишено внимание поради оптично кабелно захранване на базова станция на „Виваком“. Участъкът е сигнализиран с пътни знаци. Срок: до 06.02.2020 г. Път III-6009: Движението по път III-6009 Изворище – Ахелой от км 10+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-9061: Движението по път III-9061 Оризаре – Тънково от км 0+000 до км 7+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г. ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш от км 36+330 до км 63+180 е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево от км 31+960 до км 36+890 е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.03.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.02.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 14.02.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 29.02.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма въведени ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.12.2020 г.; Път III-1801: Движението по път III-1801 Мало Бучино – Перник от км 14+985 до км 16+235 е ограничено за всички МПС поради изграждане на водопровод. Участъкът е сигнализиран с пътни знаци. Обходен маршрут: АМ „Струма“ и Общински път PER 1105 – път III-802 Дивотино – Перник. Срок до 10.02.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г.; Път III-1003: Движението по път III-1003 Драгичево – Рударци от км 2+400 до км 4+350 се осъществява в една лента поради реконструкция и подмяна на водопроводна мрежа. Участъкът е сигнализиран с пътни знаци. Срок до 10.02.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.02.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г.; Път II-18: Движението път II-18 Софийски околовръстен път при Герман от км 35+800 до км 36+660 в посока АМ „Тракия“ се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 30.06.2020 г. ОПУ-Стара Загора: Временно са въведени следните ограничения за движение на МПС: Път II-66: Движението по път II-66 Чирпан – Поповица в района на с. Мирово при км 119+840 е ограничено за МПС над 12 т. поради влошено експлоатационно състояние на моста на р. Марица. Участъкът е сигнализиран с пътни знаци. Обходен маршрут: път III-666 Плодовитово – АМ „Тракия“ – п.в. „Скобелева майка“ – път I-8 Пловдив – Поповица и обратно. Срок до 31.03.2020. Път ІІІ-807: Движението по път III-807 с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: път ІІ-66 Поповица – Плодовитово – Първомай – Скобелево. Срок до 31.12.2020 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Път III-5031: Движението по път III-5031 Опан – Гълъбово от км 0+000 до км 18+300 е ограничено за МПС над 10 т. Обходни маршрут: път І-5 Стара Загора – Димитровград и път ІІІ-554 Раднево – Гълъбово Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път II-53: Движението по път II-53 Крушаре – Калчево от км 136+269 до км 161+500 се осъществява в една лента на определени участъци поради ремонтни дейности на асфалтовата настилка. Участъкът е сигнализиран с пътни знаци. Срок до 03.02.2020 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.31", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8136234", "text": "От февруари пътниците на “Юнион Ивкони” и “Груп Плюс” (с автобуси с бранд “Етап Адрес” и “Груп Плюс”) вече ще се обслужват от единна система за продажбата на билети. През нея може да се купуват билети за международни и вътрешни линии през интернет страниците на двете компании - union-ivkoni.com и etapgroup.com. Все още обаче от всяка страница се купува билет за съответния бранд. Единен колцентър за трите бранда автобуси е на линия 24 часа в денонощие. Така компанията е във връзка с клиентите си, както и с екипите, които управляват автобусите. Това е финалният етап от кооперирането на двата автобусни превозвача - “Юнион Ивкони” и “Груп Плюс”, които от 1 април миналата година имат общ собственик - “Транспект” АД. Трите бранда остават, защото всеки от тях има своя ниша с клиенти, спечелени през годините. Запазвайки своята фирмена идентичност, “Юнион Ивкони” и “Груп Плюс” имат амбицията да отстояват общ стандарт при осъществяването на превозите. С новата система клиентите получават повече алтернативи при продажбите. “24 часа” помоли Пея Вучкова от колцентъра да ни покаже как се прави онлайн покупка на билет.  Клиент на “Юнион Ивкони” иска да пътува от София до Нюрнберг на 19 февруари и да се върне на 29-и. Влиза в сайта union-ivkoni.com, задава начална и крайна дестинация, дати на заминаване и връщане. Отбелязва какъв е билетът - еднопосочен, двупосочен или с отворено връщане. Излизат данни, че автобусът тръгва от София в 14 ч, а в 13,45 ч на другия ден е пристигането в Нюрнберг. Показва се цена от 120,24 лв. в посоката от София към германския град. Връщането е на 29 февруари в 20,30 ч, пристигането в София е към 21ч на другия ден, цената е 105,21 лв. Попълват се данни - име, номер на клиентска карта, ако пътникът я има, телефон, имейл. Цената на двупосочния билет е 225,45 лв. Следващата стъпка препраща към банковата страница, за да се плати. При купуването на билет за международните линии цената, която излиза, е такава към момента на плащането, както е при самолетните билети. След минути може да е друга. Ако пътникът има един от двата вида карти на компанията, то при предплатената получава 50% отбив от цената на билета, а тази с прогресивна отстъпка дава намаление от 10 до 50% за вътрешните линии. След като плати онлайн, клиентът получава на имейла си резервационен талон с всички данни за пътуването. Виолина Димитрова пък ни демонстрира как се резервира и плаща билет за вътрешните линии. Избираме страницата на etapgroup.com и маркираме, че искаме да пътуваме от София до Варна с автобус на “Груп Плюс” на 29 януари и да се върнем на 3 февруари. Излизат ни десет опции за пътуване в различни часове. Избираме да тръгнем от София в 11,30 ч, а от Варна да се върнем в 8,31 ч на 3 февруари. Цената е 54 лв. При карти за вътрешните превози отстъпката от цената е 20% в едната посока.  Плащаме онлайн и получаваме имейл от фирмата. Засега особеността е, че въпреки онлайн букинга преди пътуването ще трябва да се вземе билет на хартия от гишето на автогарата. През този месец системата ще се доразвие и с купуване на четци за автобусите. Тогава няма да е нужен хартиен билет. Пътникът може да се качи в автобуса с телефона си и четецът да сканира регистрационния му талон. Другите новости от обединените брандове: Пак от 1 февруари в посока Бургас “Юнион Ивкони” започва да изпълнява още 4 курса “Груп Плюс” удължава вече съществуващи линии с още населени места. Така се следва моделът на разтваряне на палитрата от превози по часови диапазон и спирки. Идеята е в активното време за пътуване клиентът да получи максимум възможности, между които да избира. Общата цел е да бъде предложена на клиентите достатъчно голяма като диапазон мрежа на услуги както като обем превози, така и като връзки по отношение на линии и часове.  “Юнион Ивкони” изпълнява над 50 линии (отиване и връщане) седмично от София за Централна и Западна Европа, Гърция и Турция. Автобусите на трите бранда - “Юнион Ивкони”, “Груп Плюс” и “Етап Адрес”, извършват пътувания по над 100 линии (отиване и връщане) дневно до 255 населени места в България. “Юнион Ивкони” и “Груп Плюс” разполагат с над 70 офиса в цялата страна и с над 50 офиса партньорска мрежа извън страната. Разнообразна е гамата от автобуси, като голяма част от парка на “Юнион Ивкони” и “Груп Плюс” е от нови машини с години на производство 2016 - 2018-а. Двете фирми оперират с около 500 автобуса по вътрешни и международни линии. ", "date": "2020.01.31", "title": "Избираш място и плащаш билет\nонлайн за “Юнион Ивкони”,\n“Груп Плюс” и “Етап Адрес”"}
{"url": "https://www.24chasa.bg/novini/article/8136204", "text": "841,3 млн. лв. бюджетен излишък за януари очаква Министерството на финансите на база на предварителни данни и оценки за януари 2020 г. Това е 0,7 % от прогнозния БВП. Приходите, помощите и даренията по Консолидираната фискална програма се очаква да бъдат в размер на 3, 751 млрд. лв. (8,0 % от годишния разчет) и са близки до отчетените за същия период на миналата година. Данъчните и неданъчните постъпления нарастват номинално спрямо предходната година със 118,1 млн. лева.  Разходите (вкл. вноската на Република България в бюджета на ЕС) за януари 2020 г. са в размер на 2, 910 млрд. лв., което е 6,2 % от годишния разчет. За сравнение за януари 2019 г. те бяха в размер на 2, 712 млрд. лева. Частта от вноската на Република България в бюджета на ЕС, изплатена към 31.01.2020 г. от централния бюджет, възлиза на 187,3 млн. лв. В същото време бюджетното салдо за декември 2019 г. е отрицателно в размер на 1, 148,3 млрд. лв. (0,97 % от прогнозния БВП) и се формира от дефицит по националния бюджет в размер на 1, 040,8 млрд. лв. и дефицит по европейските средства в размер на 107,5 млн. лева. Съпоставено с разчетите към Закона за изменение и допълнение на ЗДБРБ за 2019 г. се отчита номинално подобрение на бюджетното салдо с около 1,3 млрд. лева. Отчетеният за годината дефицит се дължи на извършените еднократни разходи във връзка с покупката на осем изтребителя F-16. Пприходите, помощите и даренията за 2019 г. са в размер на 44, 048,5 млрд. лв. или 100,4 % спрямо годишните разчети. Съпоставени с предходната година те нарастват номинално с 4, 397,7 млрд. лв., в т.ч. данъчните и неданъчните приходи - с 4, 047,1 млрд. лв. (10,8 %) и постъпленията от помощи и дарения (основно грантове по програмите и фондовете на ЕС) - с 350,6 млн. лв. (16,6 %). Общата сума на данъчните постъпления, вкл. приходите от осигурителни вноски, възлиза на 35, 279,8 млрд. лв., което представлява 102,1 % спрямо планираните за годината данъчни приходи. Приходите от преки данъци са в размер на 6, 714,8 млрд. лв. или 102,4 % спрямо предвидените в разчетите за годината. Приходите от косвени данъци са в размер на 16, 847,7 млрд. лв., което е 102,5 % спрямо разчетите за годината. Постъпленията от ДДС са в размер на 11, 086,1 млрд. лв. или 102,4 % спрямо планираните.  Приходите от социални и здравноосигурителни вноски са 10, 546,3 млрд. лв., което представлява 101,6 % спрямо разчетените за годината. Неданъчните приходи са в размер на 6, 305,1 млрд. лв., което представлява 95,1 % от годишните разчети. . Разходите (вкл. вноската на Република България в бюджета на ЕС) за 2019 г. възлизат на 45, 196,9 млрд. лв., което е 97,6 % от годишните разчети. Номиналното нарастване на разходите спрямо същия период на предходната година се дължи на по-високия размер на капиталовите разходи (поради по-високите разходи по националния бюджет, вкл. разходите, свързани с реализирането на инвестиционния проект за придобиване на нов тип боен самолет за българските ВВС, както и по сметките за средства от ЕС), разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г., индексирането на пенсиите от юли 2019 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други. Частта от вноската на Република България в бюджета на ЕС, изплатена през 2019 г. от централния бюджет, възлиза на 1, 193,1 млрд. лв. Размерът на фискалния резерв към 31.12.2019 г. е 8,8 млрд. лв., в т.ч. 8,6 млрд. лв. депозити на фискалния резерв в БНБ и банки и 0,2 млрд. лв. вземания от фондовете на Европейския съюз за сертифицирани разходи, аванси и други.", "date": "2020.01.31", "title": "Очаква се бюджетен излишък от 841 млн. лв. през януари"}
{"url": "https://www.24chasa.bg/novini/article/8136205", "text": "\"Зелената сделка\" на ЕС поставя предизвикателства пред националните икономики на страните членки.  Това коментира по   министърът на енергетиката Теменужка Петкова.  Въглищните централи са базови мощности за българската енергетика, каза още тя, като допълни, че около 100 хил. човека са ангажирани във въгледобива у нас. \"ЕК в документите си никъде не казва,  че въглищните централи трябва да бъдат закрити, а да се работи за нулеви въглеродни емисии до 2050 година\", каза още министърът на енергетиката. Според нея всяка държава трябва да поеме своите ангажименти. \"Този преход трябва да бъде справедлив и съобразен със спецификите на всяка държава членка\", добави тя. \"Ще следваме политиките на Европа, но ще защитаваме и нашата национална сигурност\", обобщи тя.  Ефектът от зелената сделка ще се усети най-силно в нашия регион, защото ние граничим с държави, които не са членки на ЕС и ще продължат да действат с досегашните си мощности, обясни Петкова.                                                                                                                                                                                                                                                                                                                       ", "date": "2020.01.31", "title": "Петкова: \"Зелената сделка\" поставя предизвикателства пред членките на ЕС"}
{"url": "https://www.24chasa.bg/novini/article/8136273", "text": "Все по-вероятни стават изгледите за изход от процеса по импийчмънт в полза на републиканците и президента Доналд Тръмп. Противно на очакванията на демократите, нагласите са да няма удължаване на процеса с допускане на нови доказателства, предава  . Сенаторите ще гласуват по ключовия въпрос дали да бъдат допуснати свидетели и нови доказателства в процеса. Тази идея на малцинството - демократи би се осъществила ако към тях се присъединят поне четирима републиканци и до вчера това не беше изключено. Но след като един от отворените за минаване на страната на демократите републиканец заяви, че няма нужда от свидетели или нови доказателства, изходът от днешния вот засега изглежда е ясен. Тръмп е обвинен в злоупотреба с власт и възпрепятстване разследване на Конгреса. Демократите настояват, че президентът е нарушил правилата като е обвързал военна помощ за Украйна с разследване на политически опонент. Ламар Александър - републиканец от Тенеси заяви, че вече е било доказано, че няма достатъчно основания за отстраняване на Тръмп от власт. Без Алекзандър усилията на обвинението най-вероятно ще бъдат неуспешни и сенаторите няма да има как да изслушат бившият съветник по национална сигурност Джон Болтън, който се смята, че е в бил пряк свидетел на отношенията на президента с Украйна. Сега републиканците имат зелена светлина да спринтират към желания от Тръмп изход - бързо приключване на процеса с присъда „невинен“.", "date": "2020.01.31", "title": "Намаляват шансовете за импийчмънт на Доналд Тръмп"}
{"url": "https://www.24chasa.bg/novini/article/8136317", "text": "Черногорската полиция днес извърши обиски в 17 обекта и задържа 16 души за участие в протести против приемането на закона за свобода на вероизповеданията, предаде ТАСС, като се позовава на полицията. При обиските са били иззети два пистолета, както и различни други вещи. Иззетите предмети ще се използват като доказателства по време на следствието, посочва порталът Виести. Сред задържаните е 68-годишна пенсионерка, която е бивша учителка и е майка на опозиционния лидер Милан Кнежевич. По данни на полицията пенсионерката Ратка Кнежевич е обиждала полицията по време на обиска в дома й, заради което е била арестувана и закарана в полицията, предава БТА. Тя е била освободена след извършен разпит. По-рано в Подгорица бе задържан още един опозиционен политик - председателят на партията Истинската Черна гора Марко Милачич.", "date": "2020.01.31", "title": "Задържаха 16 протестиращи против Закона за вероизповеданията в Черна гора"}
{"url": "https://www.24chasa.bg/novini/article/8136337", "text": "Германският канцлер Ангела Меркел заяви, че преговорите за бъдещите отношения на Великобритания с ЕС няма да бъдат лесни, и се зарече да помогне за това Евросъюзът да бъде успешен след Брекзит, предаде Асошиейтед прес. Излизането на Великобритания от Евросъюза тази вечер е \"трудна раздяла за всички ни, за 27-те държави членки на ЕС и за Германия\", посочи Меркел във видеопослание, разпространено от кабинета й. \"Германия иска да остане близък партньор и приятел на Великобритания, защото ни обединяват общи ценности\", подчерта Меркел. Щом Брекзит влезе в сила, Великобритания встъпва в преходен период, през който ще договаря условията на новите си отношения с Евросъюза и 27-те му оставащи членки. Меркел изрази надежда да бъде сключено добро дългосрочно споразумение \"възможно най-бързо\", съобщава БТА. Подчертавайки важността на това единството на ЕС да се запази, канцлерът заяви, че \"тези преговори със сигурност няма да бъдат лесни\", и изтъкна, че много зависи от това колко близка Великобритания желае да остане с блока. Меркел заяви: \"Европейският съюз влиза в тези преговори в добро разположение на духа, но и представлявайки своите собствени интереси, а Великобритания ще направи същото\".", "date": "2020.01.31", "title": "Меркел: След Брекзит интересите на Великобритания и ЕС се разделят"}
{"url": "https://www.24chasa.bg/novini/article/8135826", "text": "Западните Балкани са част от Европа и трябва да станат част от Европейския съюз, заяви днес върховният представител на ЕС по външната политика Жозеп Борел на съвместна пресконференция със сръбския президент Александър Вучич, предаде ТАСС. За мен Западните Балкани са част от Европа и освен това те трябва да станат част от ЕС географски, културологически, чрез икономическите връзки и най-главното - заради желанието на гражданите, посочи той, цитиран от БТА. Официални кандидатки за влизане в ЕС са Албания, Северна Македония, Сърбия, Черна гора, както и Турция. През есента на 2018 г. тогавашният председател на Европейската комисия Жан-Клод Юнкер заяви, че по негово мнение Сърбия и Черна гора ще влязат в състава на ЕС до 2025 г.", "date": "2020.01.31", "title": "Жозеп Борел: Западните Балкани трябва да станат част от ЕС"}
{"url": "https://www.24chasa.bg/novini/article/8135752", "text": "Израелската армия нанесе въздушни удари по ивицата Газа, след като от нея бяха изстреляни три ракети по посока на територията на Израел, предаде Асошиейтед прес. Няма информация за жертви и за сериозни разрушения след обстрела тази нощ, станал на фона на обявения от президента на САЩ Доналд Тръмп мирен план за Близкия изток - американска инициатива, имаща за цел да сложи край на конфликта между Израел и палестинците. Оповестеният от Тръмп план силно облагодетелства Израел и бе отхвърлен от палестинците, отбелязва Асошиейтед прес.", "date": "2020.01.31", "title": "Израел нанесе въздушни удари по Газа, след ракетен обстрел от ивицата"}
{"url": "https://www.24chasa.bg/novini/article/8135828", "text": "Президентът Румен Радев удостои с държавни отличия дейци на културата, науката и медицината. На церемония в Гербовата зала на „Дондуков“ 2 с орден „Стара планина“ първа степен беше удостоен музикантът Кирил Маричков за изключително големите му заслуги в областта на културата и изкуството, съобщиха от прессекретариата на държавния ни глава. С орден „Св. св. Кирил и Методий“ огърлие бяха удостоени проф. д-р Венко Александров, художникът Симеон Спиридонов и проф. Христо Баларев. Проф. Венко Александров е награден за особено значимите си заслуги за развитието на медицинската наука и образованието, художникът Симеон Спиридонов – за особено значимите си заслуги в областта на културата и изкуството, а проф. Христо Баларев получи награда за особено значими заслуги в областта на общата и неорганична химия. „Висшите държавни отличия са израз на признателност на цялото ни общество за вашата всеотдайна работа, с която нареждате България редом до нации, развити в областта на науката, културата и медицината. Широката палитра от дейности, в която влагате вашата енергия, е още един знак за жизнеността на нашата нация“, заяви в словото си президентът Румен Радев. Държавният глава отбеляза, че в своята хилядолетна история България е възкръсвала и просперирала благодарение на силата на българския дух, съзидаван и предаван през поколенията от българския творец в стих, в песен и в картина. Днешното поколение български творци са стъпили здраво на силната българска традиция и с изключителната си дейност продължават да бъдат спойващия елемент на българската нация и стожер на нейните морални ценности, подчерта Румен Радев. Кирил Маричков благодари от името на наградените за оказаните голяма чест и признание. Щастлив съм, че усилията, работата и желанията за откритие се поощряват и награждават, отбеляза творецът. Желанието да предам на публиката музиката, която е в мен, ме е водело през всички тези години, както и това да направиш живота на хората по-щастлив, по-усмихнат и по-добър, каза Маричков и допълни, че това важи в еднаква степен за полето на изкуството, науката, медицината.", "date": "2020.01.31", "title": "Маричков, след като получи орден от Радев: Щастлив съм, че усилията ми се поощряват"}
{"url": "https://www.24chasa.bg/novini/article/8135863", "text": "Полша сключи днес сделка на стойност 4,6 милиарда долара със САЩ за закупуването на 32 изтребителя Ф-35 на американската компания \"Локхийд Мартин\", предаде Асошиейтед прес. Европейската страна иска да подсили противовъздушната си отбрана на източния фланг на НАТО във време на увеличена руска военна активност, предаде Асошиейтед прес. Това ще бъде десетата членка на НАТО, която ще разполага с подобни изтребители, отбелязва Асошиейтед прес. Модерните летателни машини ще заменят част от съветските МиГ-29, които полските военновъздушни сили все още използват. Опозиционни политици критикуват сделката и казват, че цената прекалено висока. Според тях тези средства са можели да бъдат използвани за модернизирането на полските ВВС по други начини, съобщава БТА. На церемонията за подписването на договора присъстваха полският президент Анджей Дуда и посланикът на САЩ в Полша Джорджет Мосбакър. Тя се състоя в академията на полските ВВС в град Демблин. Както съобщи полското министерство на отбраната цената за един самолет е 87 милиона долара, предаде ТАСС. Споразумението за покупката предвижда също обучение на пилоти, доставка на симулатори и логистична поддръжка. Обучението на пилотите ще започне на тези машини на територията на САЩ през 2024 г. Първите изтребители ще бъдат доставени в Полша през 2026 г., допълва ТАСС. Очаква се доставката на самолетите да приключи през 2030 г.", "date": "2020.01.31", "title": "Полша купи американски изтребители Ф-35 за 4,6 млрд. долара"}
{"url": "https://www.24chasa.bg/novini/article/8135866", "text": "Ухан, който стана епицентър на епидемията на новия коронавирус, е трябвало да вземе по-навременни мерки, за да спре разпространението му в други части на Китай и извън страната. Това заяви днес ръководителят на Китайската комунистическа партия в Ухан - Ма Гоцзян, цитиран от Ройтерс, предаде БТА. Въздействието на коронавируса върху останалата част от Китай и върху света \"би било по-слабо\", ако бяха предприети по-навременни мерки за ограничаване на неговото разпространение, каза Ма в излъчено по националните телевизии интервю. Епидемията на коронавируса, започнала в Ухан, столица на китайската провинция Хубей, досега е отнела живота на повече от 200 души, всички от тях в Китай, а броят на заразените е над 9800 души в Китай и в други страни, което надхвърля черната статистика от епидемията от тежкия остър респираторен синдром през 2002-2003 г., отбелязва Ройтерс.", "date": "2020.01.31", "title": "Властите в Ухан: Трябваше да действаме по-бързо, за да ограничим заразата"}
{"url": "https://www.24chasa.bg/novini/article/8136404", "text": "Китайският посланик в централата на ООН в Женева Сюй Чън отправи предупреждение днес срещу всяването на паника и прекомерните мерки, взети от някои държави срещу разпространението на новия коронавирус, заради който Световната здравна организация (СЗО) обяви международно извънредно положение, предаде Франс прес, цитирана от БТА. \"Не е необходимо да всяваме безсмислена паника, нито да вземаме прекомерни мерки\" каза на пресконференция в Женева Сюй, като подчерта, че \"СЗО има пълно доверие на Китай\". СЗО съобщи, че ограниченията за придвижването на хора и стоки по време на въведеното международно извънредно положение може да се окажат неефективни, да нарушат доставката на помощ и да навредят на засегнатите страни. СЗО освен това предупреди, че затварянето на границите с Китай, където е огнището на новия коронавирус, ще е контрапродуктивно, защото би накарало хората да пътуват нелегално, което допълнително ще разпространи епидемията, предаде Франс прес. Говорителката на китайското външно министерство Хуа Чунин пък разкритикува днес препоръките на САЩ към своите граждани да не пътуват в Китай или да не напускат страната, ако се намират вече там, предаде Франс прес. \"Думите и действията на някои американски отговорни представители не се основават на фактите, нито са уместни\", каза говорителката. Тя припомни, че самата СЗО е препоръчала да не се ограничават пътуванията, докато САЩ правят точно обратното. \"Това със сигурност не е жест на добра воля\", предупреди Хуа.", "date": "2020.01.31", "title": "Пекин предупреди: Не всявайте безсмислена паника, не взимайте прекомерни мерки"}
{"url": "https://www.24chasa.bg/novini/article/8136430", "text": "Лидерът на БСП - София и председател на групата на социалистите в СОС Калоян Паргов ще почете православния църковен празник Трифоновден в събота, 1-ви февруари в село Кътина. Това съобщиха от пресцентъра на Градския съвет на БСП-София. От 11,30 часа на площада там ще отбележат традиционния народен празник на винаря и лозаря Трифон Зарезан. Отец Георги ще отслужи празничен Водосвет за здраве и берекет. А след това ще бъде извършено и зарязване на лозите в селото.", "date": "2020.01.31", "title": "Калоян Паргов празнува Трифоновден в село Кътина"}
{"url": "https://www.24chasa.bg/novini/article/8136434", "text": "14 са отворените оферти за строителен надзор при изграждането на мост над река Марица при 6-ти км на път III-667 Плодовитово – Асеновград, съобщиха от пресцентъра на АПИ. Новият мост ще бъде с обща дължина 228,55 м и ще бъде изграден успоредно на старото съоръжение. Обектът е важна връзка между гр. Първомай и с. Градина. Отворените оферти за строителен надзор са на: „СТРОЙНОРМ“ ЕООД; „АЛФА ПИ ПРОДЖЕКТ“ ООД; „СТРОЛ – 1000“ АД; „ИНТЕРКОНСУЛТ“ ЕООД; „КОНСУЛТ ИНЖЕНЕРИНГС“ ЕООД; „ЕКОИНЖЕНЕРИНГ“ ЕООД; „ПЛОВДИВИНВЕСТ“ АД; „Т7 консулт“ ЕООД; „ИКюИ Контрол“ ООД; „Консултантска Инженерна Група“ ООД; „РУБИКОН ИНЖЕНЕРИНГ“ АД; „Трансконсулт – БГ“ ООД; „Пи Ес Консулт“ ЕООД; „ПЪТИНВЕСТ-ИНЖЕНЕРИНГ“ АД. Срокът за изпълнение на обществената поръчка е 400 дни. Индикативната стойност е 90 000 лв. без ДДС В средата на декември м. г. бяха отворени офертите за избор за изпълнител на строително-монтажните работи. Прогнозната стойност на проекта е 5 239 477 лв. без ДДС. Средствата са от бюджета на АПИ.", "date": "2020.01.31", "title": "14 искат надзора на строежа на мост над Марица на пътя Плодовитово - Асеновград"}
{"url": "https://www.24chasa.bg/novini/article/8136464", "text": "Земетресение с магнитуд 4 е регистрирано днес в 18.36 часа местно време в турския окръг Елязъг /Източна Турция/, който на 24 януари бе разтърсен от земетресение с магнитуд 6,8, съобщава турският телевизионен канал НТВ. Епицентърът на труса е бил в района на град Сивридже, предава БТА. Земетресението е било на дълбочина 6,9 километра. Според Дирекцията за управление при бедствия и извънредни ситуации земетресението е било с магнитуд 3,9. .", "date": "2020.01.31", "title": "Земетресение с магнитуд 4 разтърси турския окръг Елязъг"}
{"url": "https://www.24chasa.bg/novini/article/8136499", "text": "Руският президент Владимир Путин каза, че страната му е готова да помогне на Китай в преодоляване на последиците от заразата с коронавируса, предаде ТАСС. Путин също така изрази увереност, че благодарение на решителните мерки, взети от китайското ръководство, разпространението на епидемията ще бъде спряно, а щетите от нея минимализирани. Президентът на САЩ Доналд Тръмп и канадският премиер Джъстин Трюдо са провели телефонен разговор, в който са обсъдили освен търговски въпроси и ситуацията с епидемията от новия коронавирус, предаде ТАСС. Същевременно изследователят Гейбриъл Леунг от Хонконгския университет смята, че до 75 800 души може да са били заразени с новия коронавирус, тръгнал от китайския град Ухан, предаде ДПА. Леунг и други учени са направили прогнозни модели на мащабите на заразата и на базата на тях са публикували статия в научното издание \"Лансет\". Учените предупреждават властите по света да изготвят планове за действие и за намеса особено в градове, които са в близки връзки с Ухан и други китайски мегаполиси, обобщава БТА.", "date": "2020.01.31", "title": "Путин: Готови сме да помогнем на Китай в борбата с коронавируса"}
{"url": "https://www.24chasa.bg/novini/article/8136524", "text": "Демонстранти се събраха на протест тази вечер пред сградата на парламента в Скопие, за да призоват за приемане на закон, който забранява вноса на опасни отпадъци, предаде МИА. Участниците в протеста заявиха, че искат да окажат натиск върху парламента да приеме закона преди разпускането му. Те подчертават, че са необходими конкретни действия, за да се намали замърсяването на въздуха. Демонстрантите посочват също, че използването на горива, произведени от внасяните отпадъци, увеличават замърсяването на въздуха. Те искат среща с председателя на парламента Талат Джафери, за да разберат защо приемането на закона постоянно се отлага, съобщава БТА. Проектозаконът вече е в парламентарна процедура и се очакваше да бъде приет, но гласуването му беше отложено с обяснението, че са необходими още консултации. По-късно властите заявиха, че проверяват дали на страната ще й бъде забранено да изнася отпадъци, ако законът бъде приет.", "date": "2020.01.31", "title": "Протестиращи в Скопие призоваха за забрана на вноса на опасни отпадъци"}
{"url": "https://www.24chasa.bg/novini/article/8136642", "text": "5-годишно момче с тежко заболяване почина в болница, след като се лекувало в две други здравни заведения. Лекарите са категорични, че до смъртта на детето се е стигнало, защото се е заразило с морбили, предаде \" \". Павел е бил с тежко автоимунно заболяване малко след като навършил една година. засегнало е и белите му дробове. Затова семейството често престоява в болница. Последно преди да почина в София семейството било през декември миналата година. „Почна да прави обриви, вдигаше температура, що годе го закрепиха, горе-долу. И вече на 9 януари тази година аз постъпих с него в Шумен пак, направихме снимка на белия дроб и нещата казаха, че не са добре”, обясни Юлиан Йорданов, баща на починалото дете. Така семейството отново се връща в София - в детската болница, където детето се лекува от четири години.Защото редовно трябва да му се вливат лекарства. „Пуснаха изследвания, направиха, струваха, нали докъдето можаха направиха, обаче на следващия ден вдига температура над 40 градуса, с обриви\", каза Стоянка Йорданова, майка на Павел. Лекарите открили, че детето се е заразило с морбили. „Риск се крие именно от провежданото лечение, което лекува болестта, но организмът става по-податлив към инфекции, които могат да протекат по-тежко и по-фатално при такива деца.При такива деца би могло да се очаква всичко от тези неща”, обясни проф. Стефан Стефанов от СБАЛ по детски болести „проф. д-р Иван Митев“. Заради заразната болест детето било преместено в Инфекциозна болница. Но бързо се влошило. майката е убедена, че детето не е получавало кислород. „Това дете се разболя и умря от морбили заради това, че не е ваксинирано. Една от причините да не бъда ваксинирано, е това, че то е било непрекъснато на лечение с глюкокортикостероиди, при които няма как да се направи ваксината. То е получавало през цялото време кислород, но това не е достатъчно, за да бъде излекувано. Просто детето си има хронична белодробна фиброза”, обясни доц. д-р Атанас Мангъров, началник на Първо Детско отделение към СБАЛИПБ “Проф. Ив. Киров”. В последните часове от живота си детето било преместено в „Пирогов”, но там починало. „Вече нямаше смисъл. Тръгна вече, умираше детето, отпусна се, няма въздух, няма нищо”, обясни Йорданова. А доц. Мангъров отговори, че в Детската болница е направено това, което е в границите на лекарите в нея. По случая върви следствие. И двамата родители са безработни. първо искат да приберат тялото на детето си, а за в бъдеще казват, че ще търсят справедливост.", "date": "2020.01.31", "title": "5-годишно момче почина в болница, според лекари причината е морбили"}
{"url": "https://www.24chasa.bg/novini/article/8136654", "text": "При международна операция в София са задържани голямо количество наркотици - над 100 кг кокаин. Дрогата е спипана в района на борсата на столичния кв. \"Слатина\". Главният прокурор Иван Гешев и главният секретар на МВР Ивайло Иванов пътуват към мястото, научи \"24 часа\" от свои източници. Има задържан бивш шеф на Агенция \"Митници\", каза главният секретар на МВР гл. комисар Ивайло Иванов на брифинг заедно с главния прокурор Иван Гешев.  Гешев заяви, че става въпрос за стотици килограми. Кокаинът е бил в кашони, предназначени за цитрусови плодове. \"Пореден пример на добро взаимодействие на правоохранителните органи, МВР и Прокуратурата. Очаквайте подробности.", "date": "2020.01.31", "title": "Над 100 кг наркотици открити в кв. \"Слатина\""}
{"url": "https://www.24chasa.bg/novini/article/8136658", "text": "Излизането на Обединеното кралство от ЕС днес е шок и исторически сигнал за тревога за цяла Европа. Това заяви днес френският президент Еманюел Макрон, предаде Франс прес. \"Това напускане е шок. Това исторически сигнал за тревога, който трябва да отекне във всяка от нашите страни, да бъде чут от цяла Европа и да ни накара да се замислим. Брекзит стана възможен, защото ние не променихме достатъчно нашата Европа\", каза Макрон, цитиран от БТА. Президентът предупреди Обединеното кралство, че то не може да очаква да бъде третирано по същия начин, както беше третирано като част от ЕС, предаде Ройтерс. \"Британският народ избра да напусне ЕС. Вие няма да имате същите задължения, но и няма да имате и същите права\", каза Макрон. Премиерът на Швеция Стефан Льовен заяви, че ЕС сега трябва да гледа напред и да направи следващата стъпка за установяване на нови отношения с Обединеното кралство след Брекзит, предаде Асошиейтед прес. Той припомни, че никога преди страна не е излизала от ЕС и изрази дълбоко съжаление, че Обединеното кралство прави това сега. \"Ние, както от шведска страна, така и от европейска страна, ще продължим да имаме тесни връзки с британците. Това е важно за нашата икономика, за нашата сигурност и за нашето общо развитие в Европа\", заяви той. В съседна Дания министрите по европейските въпроси на Дания, Швеция, Финландия и Франция се срещнаха в Копенхаген, за да говорят за Брекзит и изразиха съжаление, че Великобритания излиза от ЕС, но подчертаха, че уважават суверенното британско решение. Те обещаха да работят към дълбоки, трайни и балансирани бъдещи отношения с Обединеното кралство, които ще осигурят взаимен успех и за двете страни. Междувременно около 700 британски граждани ще продължат да работят за Еврокомисията и след Брекзит въпреки правило, че служителите в брюкселската институция трябва да бъдат граждани на ЕС, предаде ДПА. Днес говорител на комисията заяви, че британски граждани, които работят за ЕК като заварено положение, следва да спрат да изпълняват задълженията си единствено при конфликт на интереси или ако това се налага по силата на някакво международно задължение. Броят на британските служители на ЕС значително намаля, след като на 27 март 2017 г. Лондон официално обяви, че излиза от съюза. Според комисията служителите с британски паспорти са с 200 по-малко. Това е свързано с пенсионирания, изтичащи договори и променено гражданство. Около 120 бивши британски служители са сменили гражданството си през последните три години, заяви Еврокомисията пред ДПА. Оставането на британските граждани на работа в ЕК беше уредено с административно решение от 2018 г.", "date": "2020.01.31", "title": "Макрон: Брекзит е сигнал за тревога, трябва да бъде чут в цяла Европа"}
{"url": "https://www.24chasa.bg/novini/article/8136692", "text": "Опит за нападение над резиденцията на президента на САЩ Доналд Тръмп в ", "date": "2020.01.31", "title": "Двама с джип атакуват резиденцията на Тръмп"}
{"url": "https://www.24chasa.bg/novini/article/8136721", "text": "5-годишното дете,  , е било с ювенилен артрит - тежко автоимунно заболяване, което засяга съединителната тъкан в целия организъм, и по тази причина е било невъзможно да бъде имунизирано срещу морбили. Това обясни доц. Атанас Мангъров, началник на Първо детско отделение към специализираната инфекциозна болница \"Проф.Ив.Киров\" в София пред \"24 часа\". За случая съобщи Нова телевизия. Доц. Мангъров е консултирал детето в ревматологичното отделение на детската болница \"Проф. Иван Митев\", където то се е лекувало преди да бъде преместено преди няколко дни в инфекциозната болница. Педиатрията е единствената специализирана болница у нас за лечение на подобни състояния и детето е било следено там още след започване на лечението му, обясни доц. Мангъров. \"Детето е започнало лечение от 1-годишна възраст и много време е било на кортикостероидна терапия. При подобни състояния и невъзможността за имунизация, шансовете за зараза с морбили или варицела са големи, а смъртността е голяма. Обикновено смъртността при морбили е 1 на 1000 души, а при такива състояния, тя е още по-голяма, обясни доц. Мангъров причината, довела до смъртта на детето. Според него то се е заразило, докато е било в Шумен. В последните часове от живота си детето е било преместено в \"Пирогов\", където починало. От болницата потвърдиха пред \"24 часа\" за случая, но тече проверка и отказаха допълнителен коментар.", "date": "2020.01.31", "title": "Доц. Мангъров: починалото дете не е било имунизирано заради заболяване"}
{"url": "https://www.24chasa.bg/novini/article/8135013", "text": "Теглото ни наистина може да варира спрямо местоположението. Причината за това е гравитацията. Тя ни привлича като истински магнит и именно заради това тя играе важна роля в това какво ще покажат цифричките на кантара. Земята не е перфектна сфера, което означава, че нейната маса не е разпределена равномерно навсякъде. Колкото повече материя има на едно място, толкова по-силна е гравитацията. В зоните с по-малко материя гравитационното ускорение пък е по-слабо. С помощта на сателити можем да видим разликите в разпределението на материя по земното кълбо съвсем отчетливо. Гравитационното поле на Земята прилича повече на картоф, отколкото на сфера. На местата с по-висока надморска височина гравитационното ускорение е много по-силно в сравнение с това в низините и равнините. А къде е мястото на нашата планета, където би следвало да тежим най-малко, разберете във видеото горе.", "date": "2020.01.31", "title": "Защо теглото ни се променя спрямо локацията?"}
{"url": "https://www.24chasa.bg/novini/article/8135004", "text": "Главният прокурор Иван Гешев подписа споразумения с председателя на Управителния съвет на Асоциацията на прокурорите в България /АПБ/ Евгени Иванов и с председателя на Камарата на прокурорите в България /КСБ/ Петко Петков, съобщиха от пресцентъра на прокуратурата. Споразуменията предвиждат сътрудничество със съсловните организации за съвместни инициативи, регулярни обучения за повишаване на професионалната квалификация на прокурорите и следователите, обмен на информация, периодични срещи и консултации. Главният прокурор се е ангажирал да съдейства на двете организации при реализацията на техните инициативи. Прокуратурата ще предоставя за ползване зали и учебни бази за провеждане на семинари и обучения, както и ще осигурява и подкрепя включването на магистрати в мероприятия на съсловните организации, при условие, че проявите не възпрепятстват изпълнението на служебните задължения на участниците.", "date": "2020.01.31", "title": "Гешев подписа споразумения с Асоциацията и Камарата на прокурорите в България"}
{"url": "https://www.24chasa.bg/novini/article/8134957", "text": "Европейската комисия потвърди днес медийни съобщения, че е предприела вътрешно разследване срещу бивш посланик на ЕС в Сеул, заподозрян в шпионаж в полза на Китай. Според медийни публикации германецът Герхард Сабатил е ръководил представителството на ЕС в Южна Корея до 2016 г., когато е бил отзован предсрочно, предаде БТА. Връщането на посланика е било свързано с оценка на германските служби за сигурност, които са отнели достъпа на Сабатил до поверителни данни. Преценката за предоставяне или отнемане на достъпа до такива данни е на властите в държавата, от която произхожда оценяваният, поясни говорител на ЕК. Той добави, че националните власти в подобни случаи не са длъжни да съобщават основанията си за прекратяване на достъпа до поверително съдържание. Службите на комисията са започнали своя проверка, след като преди две седмици случаят бе първоначално съобщен от германското издание \"Шпигел\". Говорител на ЕК отбеляза, че всички европейски чиновници са задължени поне две години след напускането на работата си да искат разрешение от службите на ЕС, преди да подпишат нов трудов договор. В продължение на 12 месеца, след като са напуснали службите на ЕС, бившите служители нямат право да извършват лобистка дейност сред свои бивши колеги, добави говорителят. Според \"Шпигел\" бившият посланик е започнал работа за министерството на държавната сигурност на Китай и през 2017 г. е напуснал работата си в европейските институции. Той е бил назначен в лобистката фирма, чието представителство се намира на метри от сградата на Европейския парламент в Брюксел.", "date": "2020.01.31", "title": "ЕК потвърди: Посланик на ЕС в Южна Корея е разследван за шпионаж в полза на Китай"}
{"url": "https://www.24chasa.bg/novini/article/8135055", "text": "Специализираната прокуратура образувано ново досъдебно производство за  водите Нено Димов, свързани с концесията на ски зона „Банско“, чийто концесионер е търговското дружество „ЮЛЕН“ АД, съобщиха от държавното обвинение. Материалите са отделени от първото дело срещу бившия министър, което е за водната криза в Перник.  Новото разследване е възложено на следователи от следствения отдел при Специализирана прокуратура и по него се извършват активни действия. В момента Нено Димов е в ареста.   Очаквайте подробности.", "date": "2020.01.31", "title": "Спецпрокуратурата разследва Нено Димов и за концесията на ски зоната в Банско"}
{"url": "https://www.24chasa.bg/novini/article/8134825", "text": "Германия ще предостави на Турция допълнителни 25 милиона евро за изграждане на убежище за бежанци от сирийския район Идлиб, съобщи днес на брифинг в Берлин говорителят на германското външно министерство Кристофер Бургер, предаде БТА. \"Министерството на външните работи на Германия подкрепя усилията на турския Червен полумесец за изграждането на временно убежище, като отдели допълнително 25 милиона евро\", каза Бургер. От своя страна говорителят на германското правителство Щефан Зайберт определи хуманитарната ситуация в Идлиб като катастрофална.", "date": "2020.01.31", "title": "Германия ще предостави на Турция 25 млн. евро за бежанци от Идлиб"}
{"url": "https://www.24chasa.bg/novini/article/8134242", "text": "Задълбочаването на сътрудничеството между България и Турция в областта на енергетиката и търговията, сигурността и борбата с тероризма, ситуацията в Близкия Изток и Северна Африка, както и актуални въпроси от дневния ред на Европейския съюз бяха сред основните теми на разговор между вицепремиера и министър на външните работи Екатерина Захариева и турския й колега Мевлют Чавушоглу, който е на първото си официално посещение у нас. Това съобщиха от пресцентъра на МВнР. Според турския външен министър в областта на енергетиката България и Турция могат да се превърнат в център на енергийна сигурност. „Щастлива съм да Ви посрещна в София след множеството срещи помежду ни на различни международни форуми. Радвам, че точно аз съм Ваш домакин на първото Ви официално посещение у нас – обърна се към колегата си министър Захариева. - Между нашите две държави съществува приятелство и устойчиво сътрудничество. Това партньорство и приятелство постоянно се разширява. То се основава на принципите на добросъседство, доверие и взаимно уважение. Турция е наш съсед, съюзник в НАТО и много важен партньор в борбата с незаконната миграция, с тероризма и радикализацията.“ Екатерина Захариева изрази още веднъж съболезнования във връзка със неотдавнашното земетресение в Източна Турция, като поднови предложението за помощ от страна на България, изразено от нея пред колегата й още в първите часове след труса на 24 януари. Двамата министри изтъкнаха отличния диалог на високо равнище като предпоставка за реализиране на потенциала между двете страни. Бе договорено възможно най-бързо провеждане на междуправителствено заседание като преди това се състои и заседание на смесената комисия за икономическо сътрудничество. Екатерина Захариева подчерта добрите икономически връзки между България и Турция, като отбеляза постоянното нарастване на стокообмена. За 2018 г. той е над 4 млрд. евро, а по първоначални данни за 2019 г. отбелязва ръст от 11 %. Външният ни министър изтъкна необходимостта от разширяване на съществуващите ГКПП-та, тъй като интензивните търговски връзки създават и интензивен трафик, за който трябва да се осигури плавно преминаване. По отношение на транспортните връзки министър Чавушоглу съобщи, че през юни се открива пътническа морска линия между Бургас и Истанбул. По време на преговорите бе отбелязано и доброто сътрудничество в областта на туризма, обсъдена бе и идеята на председателя на Комисията по култура в Народното събрание Вежди Рашидов България и Турция заедно да предложат Желязната църква „Свети Стефан“ в Истанбул да бъде включена в Списъка на световното наследство на ЮНЕСКО. Сред акцентите в срещата бе и важното партньорство в областта на енергетиката. Министър Захариева отбеляза, че чрез изграждането на „Балкански поток“ сътрудничеството между двете страни ще се засили. „Турция е важна и за диверсификацията на източниците на газ, тъй като е част от Южния газов коридор, а нашата страна е пряко свързана с неговото развитие с проекта за интерконектор между Гърция и България“, подчерта тя. Двамата министри обсъдиха и приноса на Турция във връзка с борбата с миграцията, като българският вицепремиер отбеляза, че за България прилагането на съвместното изявление между ЕС и Турция от 18 март 2016 г. е ключово за овладяването на мигрантския поток към Европейския съюз. „България не е просто съсед за Турция – тя е приятелска държава и нашето сътрудничество служи за пример в региона – каза Мевлют Чавушоглу. – Когато работим заедно, можем да преодолеем всякакви изпитания, както се случва при борбата с нелегалната миграция.“ Той изтъкна отличното сътрудничеството между двете страни, като изрази надежда стокообменът да достигне 10 млрд. евро.  Той благодари за подкрепата, която страната ни оказва по отношение на преговорите с Турция по разширяването на ЕС, а министър Захариева подчерта, че тази подкрепа ще продължи, както и за европейския път на страните от Западните Балкани. По отношение на ситуацията в Близкия изток и Северна Африка събеседниците се обединиха около мнението, че единствените решения на конфликтите са на масата на преговорите, от значение е започването на политически диалог и в Сирия, и в Либия. Министър Захариева изрази надежда, че постигнатите договорености в рамките на Берлинската конференция ще бъдат изпълнявани от всички страни. От 15.30 ч. е срещата на Мевлют Чавушоглу с държавния глава Румен Радев.", "date": "2020.01.31", "title": "Чавушоглу: България и Турция могат да станат център на енергийна сигурност (Обновена)"}
{"url": "https://www.24chasa.bg/novini/article/8135098", "text": "ЕС отпуска 10 милиона евро за изследвания, които да помогнат за предотвратяване на разпространението на новия китайски вирус, съобщи Европейската комисия, цитирана от БТА.  Благодарение на предстоящите изследвания ще научим повече за вируса, заявява по този повод еврокомисарят Мария Габриел, цитирана в съобщението. Тя добавя, че суперкомпютрите на ЕС са на разположение на изследователите, за да се открие лечение и да се изработи ваксина. Предвижда се отпуснатите средства да бъдат достатъчни за до четири проекта за научни изследвания. ЕС очаква предложения до 12 февруари и е в готовност да отпусне средствата бързо, за да може работата да започне веднага.", "date": "2020.01.31", "title": "ЕС отпуска 10 млн. евро за изследвания на новия китайски вирус"}
{"url": "https://www.24chasa.bg/novini/article/8135117", "text": "Частният самолет на Васил Божков Bombardier Global 5000 (twin-jet) (GL5T) току-що кацна в Атина, показва сайтът  . Той е излетял от летище Мактум Интернешъл в Дубай преди малко повече от 5 часа и току-що кацна на международното летище на Атина Елефтерос Венизелос. Тази сутрин пред Нова тв Божков призна, че самолетът, з , е в Дубай, но попита знае ли някой дали той е бил на него. \"Я проверете дали сега не лети към България\", каза Божков.  Явно е бил наясно, че самолетът се прибира у нас. Самият Божков обаче явно не е на него, защото каза още вчера пред теевизиите, че  , защото се страхува за живота си.                                                                                                                                                                                                                                                                                                                              ", "date": "2020.01.31", "title": "Самолетът на Васил Божков току-що кацна в Атина"}
{"url": "https://www.24chasa.bg/novini/article/8135118", "text": "Турски самолет излетя днес от Анкара за китайския град Ухан, откъдето ще бъдат евакуирани турски граждани заради епидемията от коронавируса, предаде Анадолската агенция. Самолетът на турските военно-въздушни сили излетя от турската столица в 12 ч. местно време. С военно-транспортния самолет \"Коджа Юсуф\" ще бъдат транспортирани 34 граждани на Турция, седем поданици на Грузия, седем граждани на Азербайджан и един албански гражданин, предава БТА. Инициативата за евакуацията е на турското министерство на здравеопазването. На борда на самолета има няколко лекари инфекционисти. Турските граждани и поданиците на Грузия, Азербайджан и Албания ще бъдат върнати в Турция, едва след като им бъдат извършени обстойни прегледи и изследвания. Докато се извършват изследванията всички те ще бъдат поставени под карантина, отбелязва Анадолската агенция.", "date": "2020.01.31", "title": "Турски самолет излетя от Анкара за китайския град Ухан"}
{"url": "https://www.24chasa.bg/novini/article/8135161", "text": "Двама румънци, намиращи се в Италия и в Испания, се предполага, че може да са заразени с коронавирус, съобщава сайтът Зиаре. Съмненията са за 42-годишен румънец, работещ в хотел в Рим, който е бил в контакт с двама китайци, заразени с коронавирус, и за 37-годишен румънец, живеещ в Испания, който наскоро пътувал до Китай, предава БТА. Румънецът, работещ в Италия, е приет в болница и поставен в изолация. Очаква се резултатите от изследванията му да станат готови по-късно днес. В. \"Кориере дела сера\" цитира италианския премиер Джузепе Конте, който съобщи, че има два потвърдени случая на заразени с коронавирус в Италия. Той уточни, че става дума за двама китайски туристи, пристигнали в Италия преди няколко дни. Испанското издание \"Дихитал\" съобщава, че румънец е бил приет в болница, след като проявил специфични симптоми след пристигането си от Китай. Испанското здравно министерство е изпратило изследванията му в Националния център по микробиология.", "date": "2020.01.31", "title": "За двама румънци, живеещи в чужбина,\nима съмнения, че са заразени с коронавирус"}
{"url": "https://www.24chasa.bg/novini/article/8135189", "text": "Налагането на запори на сметки на фирми и частни лица без влязъл в сила ревизионен акт е незаконно.Това се посочва в лична позиция на бизнесмена, разпратена до медиите от пресцентъра на \"Нове холдинг\". В нея пише още: Изземването на имущество на частни лица без съдебно разпореждане е незаконно. Изземването на предмети със световна културно-историческа стойност от музей без съдебно разпореждане е незаконно. Изземването на предмети на над 6 хиляди години в торби и чували за боклук е престъпление срещу културното наследство, пряко причинило тяхното унищожаване. Унищожаването на културно и историческо наследство се счита за престъпление по международното право, както и, при определени обстоятелства, като престъпление срещу човечеството. Предявяването на задочни обвинения с назначени служебни защитници, при положение, че лицето не е непълнолетно или социално слабо и не е било официално призовано, и има свои упълномощени защитници е грубо погазване на правото на защита и е незаконно. Произнасянето на присъди не е работа на прокуратурата, а на съда. Произнасянето на присъди от името на прокуратурата в ефира на национални медии е не само незаконно, но е и грубо погазване на конституцията и е характерно за управленията на Нацистка Германия и комунистическия режим в СССР. До произнасянето на съда не е доказано нито едно от напълно произволно повдигнатите ми обвинения. Фирмите, свързани с лотарийните игри нямат неизплатени задължения към хазната. Имат, обаче, внесени над 500 милиона лева такси и данъци. Аз нямам неизплатени задължения към хазната. Но съм един от най-големите данъкоплатци в държавата. Това са фактите. Всичко останало са спекулации до доказването им в съда. Призовавам прокуратурата да спазва българските и международните закони и да се въздържа от непремерени и емоционални изблици. Неуместни сравнения, свързани с пенсионното осигуряване, хипотетични съждения, целящи единствено да вменят вина, не само уронват престижа на самия главен прокурор, но и категорично доунищожават доверието в независимостта на тази институция, завършва изявлението. Информираме ви, че това е последното медийно изявление на г-н Божков за неопределен период от време, пишат от пресцентъра на \"Нове\". Занапред отнасяйте въпросите си към всички замесени представители на властта, политици, институции, правоохранителни органи и държавни учреждения, имащи отношение към темата.", "date": "2020.01.31", "title": "Васил Божков прати до медиите последно изявление за неопределен период от време"}
{"url": "https://www.24chasa.bg/novini/article/8135157", "text": "Бургас и Стара Загора ще са центровете – двигатели на растеж в Югоизточен район в програмния период 2021-2027 г. Общините Сливен, Ямбол, Нова Загора и Казанлък ще са другите опорни центрове за развитие на района, които ще получават директна подкрепа от програмата за развитие на регионите за постигане на догонващ ефект. Това съобщиха от пресцентъра на МРРБ. При условие на промяна на националната дефиниция за „селска“ и „градска“ община, предложена от Министерството на регионалното развитие и благоустройството, ресурс по програмата за развитие на регионите биха могли да получат и общинските центрове с над 15 000 души население. Това значи включване и на Карнобат, и Айтос. Това съобщи в Бургас заместник-министърът на регионалното развитие и благоустройството Деница Николова по време на регионално заседание на Националното сдружение на общините в Република България. Модератори на срещата бяха изпълнителният директор на сдружението Силвия Георгиева и кметът на община Бургас Димитър Николов. Участваха още кметове на общини и представители на местната власт от Югоизточен район. Заместник-министър Николова посочи, че основата визия за развитие на района в следващите години е превръщането му в привлекателно място за живот и бизнес със съхранено природно и културно наследство, ефективно използващ своя потенциал за постигане на балансирано социално-икономическо развитие. Стратегическите приоритети, определени от проекта на регионална интегрирана стратегия, са три и включат подкрепа за интелигентна и динамична икономика, подобряване на образователното равнище на населението и качеството на живот, както и териториално сближаване и интегрирано развитие на градските, селските и крайбрежните райони. Според заместник-министъра ключово за по-доброто икономическо развитие на района е подобряването на третокласната пътна мрежа, особено в северните и южни части, където свързаността е по-лоша. Предопределящ развитието му е тунелът под Шипка, който ще подобри свързаността по оста север-юг и ще даде тласък на региона. Анализите сочат и нужда от по-добра транспортна свързаност на юг от АМ „Тракия“, както и реализацията на АМ „Черно море“. „Отчитаме, че Стара Загора, Сливен и Бургас са притегателните центрове, в които е концентрирана по-голямата част от населението на района, а в останалите населени места има обезлюдяване. Точно затова предлагаме мерки и финансиране с възможност за включване на по-малките населени места, като търсим инструменти за намаляване миграционния процес, коментира Николова. Тя обърна внимание и на потенциала за развитие на туризма чрез подобряване на достъпа до обектите, част от културно-историческото ни богатство. Така може да бъдат създадени нови работни места и по-висока добавена стойност към туристическите услуги. Заместник-министърът напомни, че в новия програмен период чрез предложения от правителството нов подход в регионалната политика ще се преодолее проблемът с населени места без достъп от европейско финансиране. „Фокусът вече е върху територията, не върху конкретен град, а средствата ще се разпределят на териториален принцип, като регионалните съвети по места ще правят предварителен подбор на интегрирани проекти. „Трябва да постигнем догонващ икономически растеж в региона, за да намалим различията. За осъществяване на тази цел ще се осигури финансиране от всички програми“, коментира още Николова.", "date": "2020.01.31", "title": "Бургас и Стара Загора са двигателите на растеж в Югоизточен район"}
{"url": "https://www.24chasa.bg/novini/article/8135205", "text": "Европейският съюз желае възможно най-добри отношения с Обединеното кралство в бъдеще, заяви в петък председателят на Европейската комисия Урсула фон дер Лайен, но допълвайки, че \"тези отношения никога няма да бъдат толкова добри, колкото членството в ЕС\". \"И, да, в понеделник отваряме нова страница в нашата история\", каза тя, цитирана от  Фон дер Лайен посочи че предизвикателствата и възможностите, пред които е изправен единният блок, не са се променили заради Брекзит, настоявайки, че трябва намерят решение важните въпроси, свързани с изменението на климата, дигиталната революция и проблемите на миграцията. Говорейки заедно с председателя на Европейския парламент Давид Сасоли и с председателят на Европейския съвет Шарл Мишел на пресконференция в европейския парламент за бъдещето на Европа, шефът на ЕК Урсула фон дер Лайен отбеляза: \"Нашата сила е в нашия уникален съюз\", противопоставяйки се по този начин на изолационистката политика. Фон дер Лайен добави, че ЕС научи много от Брекзит преговорите през последните три години и половина. Съюзът също така научи, че 27-те държави членки са много по-силни когато са обединени и че ЕС е способен да \"защити своята държава членка Ирландия\" по време на преговорите с Великобритания след Брекзит. Шарл Мишел: Няма да има единен пазар за Обединеното кралство без отстъпки Обединеното кралство не може да има достъп до единния европейски пазар, ако се отклонява от стандартите на Европейския съюз, заяви от своя страна председателят на Европейския съвет Шарл Мишел: \"Отправяме изключително ясно, просто и силно послание - като Европейски съюз ние желаем да запазим възможно най-тесните връзки с Великобритания. Но, естествено че колкото повече тя се старае да се раздалечава от стандартите на Общността, толкова по-ограничен ще е нейният достъп до единния пазар\". Той отбеляза, че ЕС ще работи за изграждането на \"по-силен\" и на \"по-амбициозен\" единен блок. Той подчерта, че парламентът, комисията и съветът ще си сътрудничат през следващия месец, за да определят общи приоритети и да покажат, че \"Европейският проект е силен\". Според Шарл Мишел Европейският съюз трябва да възприеме подход \"отдолу нагоре\", така че да доближи \"силният\" европейски проект до своите граждани в бъдеще. Той добави, че цифровият дневен ред и изменението на климата ще действат като значими теми, които могат да обединят гражданите на ЕС в бъдеще. Очаква се ЕС и Великобритания да започнат търговски преговори през март, след Лондон официално напусне ЕС в края на днешния ден. До края на годината Обединеното кралство ще остане в единния пазар и митническия съюз, според т.нар. \"преходен период\", който приключва на 31-ви декември. Лео Варадкар: Ирландия е безусловна част от ЕС Ирландският премиер Лео Варадкар пък потвърди в петък, че Ирландия е \"безусловна част от групата на европейските държави\". Той казва, че харесва терминът \"транснационализъм\", визирайки, че хората гласуват на избори за ЕС. Варадкар също така посочи, че страната му ще бъде изправен пред предизвикателства, защото \"влязохме заедно в ЕС и сега оставаме, а Великобритания си тръгва\". Говорейки пред Института за международни и европейски въпроси, Лео Варадкар отговори на въпрос как Ирландия очаква да се справи с новите климатични резолюции в ЕС. Той посочи, че е възможно до 2023-а година да разполагаме с 2 милиона електрически превозни средства. \"Вижте WhatsApp. Сега всяко семейство разполага с него, докато преди десет години, никой не го притежаваше\". Той добави, че е възможно Ирландия да намали вредните си емисии до 2-3% годишно. \"Хората са критични към нашите начини как да го направим. Истинският въпрос е как да се ангажираме с намаляване в размер 7-8%. Това би било желателно и правилно, трябва да се стремим към това. Трябва да разберете какво ще бъде въздействието върху живота на хората, тяхната работа и бедността\".", "date": "2020.01.31", "title": "Фон дер Лайен: Желаем възможно най-добри отношения с Великобритания в бъдеще"}
{"url": "https://www.24chasa.bg/novini/article/8134642", "text": "Водещата компания в сектора за модерна търговия Kaufland България за втора поредна година бе сертифицирана като Топ Работодател от престижния международен независим институт Top Employers Institute. По този начин Kaufland се нарежда сред водещите компании в Европа, които прилагат високи стандарти в управлението на човешкия капитал, условията на труд и развитието на своите служители. „За нас е чест, че за втора поредна година сме отличени като Топ Работодател. Kaufland е лидер в сектора за модерна търговия, а с екипа ни от над 6 000 човека, ние сме един от най-големите работодатели в България. Сертификацията Топ Работодател потвърждава високите стандарти в управлението на човешките ресурси, които прилагаме и непрекъснато се стремим да подобряваме. Наша цел е да бъдем един от най-атрактивните работодатели в България. Това признание е доказателство, че с отличните условия на труд, с програмите ни за обучение и възможностите за развитие, които предлагаме, ние наистина сме един от най-добрите работодатели в страната“, коментира Милена Караилиева, директор „Човешки ресурси“ на Kaufland България. Отличието Top Employer е присъдено на Kaufland България и на всички останали държави от семейството на компанията. По този начин освен Топ Работодател в България, Kaufland за втора поредна година е и Топ Работодател в Европа - признание за отдадеността на компанията за развитието на нейните служители. Kaufland получава сертификацията след детайлен мониторинг на процесите в компанията. Оценката се изготвя от международно жури от независими експерти след почти 6-месечен анализ на база въведените от работодателя концепции, процеси и инструменти за управление на човешките ресурси. Универсалният на глобално ниво метод за сертифициране на Top Employers Institute се прилага в 119 държави по света, като до момента институтът е сертифицирал над 1600 организации. Тазгодишните резултати за работата на Kaufland България показват, че спрямо миналата година компанията значително е подобрила представянето си във всички 10 категории, които подлежат на оценка – „Стратегия за таланти“, „Планиране на персонала“, „Подбор“, „Въвеждане в работата“, „Обучение и развитие“, „Управление на представянето“, „Развитие на ръководни кадри“, „Кариерно планиране и определяне на заместници“, „Компенсации и придобивки“, „Корпоративна култура“. Основен фокус в работодателската мисия на Kaufland е да инвестира и развива хората си. Като част от големия екип на компанията всеки човек получава международен опит, шанс за допълнителна квалификация в рамките на компанията, прозрачна обратна връзка за своята работа, менторство и участие в обучителни програми, които да повишат неговите опит и познания. Kaufland България има редица кариерни програми - стажантска програма, програма за дуално обучение и лятна практикантска програма, насочена към ученици, които завършват средното си образование. В края на 2018 г. Kaufland България дава началото и на най-мащабния си и иновативен проект \"Управители на бъдещето\". Програмата е насочена към хора с образование и с малко или никакъв опит – дипломанти от университетите или студенти, на които предстои да се дипломират в следващите няколко месеца. След 12-месечно обучение в различни звена на компанията в страната и в чужбина младите специалисти получават възможност да заемат експертна или ръководна позиция в компанията. Още от самото начало участниците са на стандартен постоянен трудов договор и получават възнаграждение за целевата си позиция. До момента в програмата има 17 участници, 8 от които вече са стартирали на целевата си позиция. Kaufland България продължава да инвестира в здравето на своя екип чрез специална програма, която цели да стимулира служителите да водят активен и балансиран начин на живот. Програмата включва пакет от социални придобивки като допълнително здравно осигуряване, спортна карта, редица спортни събития и информационни кампании, свързани с редовната профилактика и превенция на служителите.", "date": "2020.01.31", "title": "Kaufland е Топ Работодател в България за втора поредна година"}
{"url": "https://www.24chasa.bg/novini/article/8135250", "text": "Полша, България и други източноевропейски членки на ЕС обмислят да заведат дело срещу новите транспортни правила, известни като пакет „Мобилност“, които ще принудят техните ТИР-ове да се връщат у дома на всеки 8 седмици – промяна, за която заявяват, че ще нанесе щети на компаниите им, заявяват дипломати, цитирани от Ройтерс. По-богатите страни членки, включително Франция и Холандия, настояват за реформата и спорът раздели по линия изток-запад блока, който и без това понесе щети заради Брекзит. По-бедните страни от източния фланг на ЕС искат да се облагодетелстват от предлагането на по-евтини услуги, за да разширят своите икономики и да наваксат с растежа след десетилетия зад Желязната завеса, предаде БТА.  Техните камиони и шофьори пътуват в ЕС, а Франция и други страни се притесняват, че тази практика ощетява собствените им шофьори. Мнозинството страни от ЕС се споразумяха миналия декември да реформират транспортния сектор на общността, включително да дадат задължат шофьорите, работещи в чужбина, да се връщат у дома на всеки три или четири седмици. Заложено е и седмичната почивка от поне 45 часа да се прекарва извън превозното средство, но не на паркинг, като работодателите трябва да плащат за настаняването. Новите правила ще принудят международните ТИР-ове да се връщат в страната на компанията си на всеки осем месеци в стъпка, която има за цел борба с практиката да се регистрират фирми в държави с по-ниски данъци, без да оперират реално там. Но България, Румъния, Полша, Унгария, Латвия, Литва, Естония, Малта и Кипър са против тези реформи, заявяват дипломатически източници. Тези страни искат промени в новите правила, които се очаква да бъдат дискутирани от Европарламента идните месеци. „Група страни искат да видят промени в 8-седмичното правило. Ще видим докъде ще стигнат разговорите, нещата може да стигнат до съдилища“, заяви високопоставен евродипломат пред Ройтерс тази седмица. „Това ощетява сериозно нашите компании. Ако нямаме друг избор, ще подадем съдебен иск в Европейския съд“, заяви втори дипломат от въпросните страни. Според източноевропейците връщането на празни камиони носи икономически вреди и оставя сериозен въглероден отпечатък в момент, в който блокът се стреми да ограничи вредните емисии с цел борба с климатичните промени. Западът, от друга страна, вижда в настоящите практики в транспортния сектор социален дъмпинг – практиката на прехвърляне на операции в страни с по-ниски данъци, заплати или по-слаби права на работниците.", "date": "2020.01.31", "title": "Ройтерс: Източна Европа обмисля съдебен иск срещу пакет „Мобилност“"}
{"url": "https://www.24chasa.bg/novini/article/8135273", "text": "Министър-председателят Бойко Борисов проведе телефонен разговор с президента на Украйна Володимир Зеленски. Разговорът се състоя в присъствието на заместник-председателя на Народното събрание Валери Симеонов. Това съобщиха от пресцентъра на Министерски съвет. „Високо оценяваме отличните отношения между България и Украйна, които се характеризират с взаимно уважение и приятелско сътрудничество, развиващи се особено динамично и ползотворно през последните години“, изтъкна премиерът Борисов пред Зеленски. Българският министър-председател посочи, че за доказаната връзка между двете страни съществена роля оказват културната, духовната и езиковата близост, както и споделяните ценности. В хода на телефонния разговор премиерът Бойко Борисов отбеляза, че България е последователна в категоричната си подкрепа както за суверенитета, независимостта и териториалната цялост на Украйна, така и за нейните европейските и евроатлантическите аспирации. Министър-председателят Борисов акцентира, че страната ни бе сред първите държави, ратифицирали Споразумението за асоцииране между Европейския съюз и Украйна, и подкрепили въвеждането на безвизов режим за украинските граждани за пътуване в ЕС. „Много важен и градивен елемент на двустранните ни отношения е над 200-хилядната българска общност в Украйна, която винаги сме разглеждали като мост на приятелство и сътрудничество между нашите страни“, категоричен бе министър-председателят Борисов. Премиерът Борисов и Валери Симеонов изтъкнаха пред президента Зеленски, че изключително важно е Болградският район, населен предимно с украински граждани от български произход, да запази административно-функционалната си цялост в настоящите му граници като самостоятелен окръг. Министър-председателят добави също, че от голямо значение за децата от Болградския район е изучаването на български език. Фокус бе поставен и върху подобряването на инфраструктурата в региона, което пряко влияе върху икономическото му развитие. „Убеден съм, че продължаването на политиката на съхранение на традициите, езика, културата и обичаите на българската общност в Украйна, е най-добрата гаранция, че българското национално малцинство и занапред ще има ключова роля за сътрудничеството на Украйна с България и ЕС“, каза още министър-председателят Бойко Борисов. Акцент в телефонния разговор бе реализирането на постигната договореност между двете страни за откриване на българско училище в Одеса. Премиерът Бойко Борисов и президентът Володимир Зеленски се разбраха да работят още по-активно по всички тези въпроси от взаимен интерес. В най-скоро време българска делегация на високо ниво ще посети Украйна, за да бъдат обсъдени поставените теми. А от своя страна президентът Зеленски отправи покана към премиера Борисов да му гостува в Украйна.", "date": "2020.01.31", "title": "Борисов се чу със Зеленски: 200-хилядите българи в Украйна са мост между нас"}
{"url": "https://www.24chasa.bg/novini/article/8134272", "text": "В началото на втория срок е предвидено обучение на 1500 учители от цялата страна за начина на оценяване на двата изпита от националното външно оценяване след 4 клас, каза министърът на образованието Красимир Вълчев на петъчния парламентарен контрол в Народното събрание. Всички четвъртокласници да бъдат оценени при равни условия на външното оценявяне. Това е причината диктовката по матурата по Български език и литература да е на аудио запис. Ще бъдат спазени всички международни стандарти за провеждането на изпити, увери министърът Вълчев. Оценяването на задачите с отворен отговор ще се оценяват електронно и дистанционно от учители от цялата страна. При непредвидени ситуации диктовката ще може да се чете и от учител, каза още министърът на образованието. Диктовката ще бъде съобразена с нивото на учениците, записът ще е с ясна дикция, няма да се изисква поставянето на пунктуационни знаци, които не са учени от учениците, успокои родители и учители Вълчев. Предвидена е среща от голям формат с учители на 7 февруари. Външното оценяване трябва да бъде ориентирано към умения и ще изисква по-малко заучаване, обясни министърът на образованието. Диктовката от записи ще бъде изчетена веднъж изцяло, а после на смислови части, ще бъде повтаряна бавно. На записа ще са поставени пунктуационните знаци, които ще трябва да бъдат поставени, поясни Вълчев. Той говори и по темата за увеличаването на броя на студентите в специалностите с недостиг. От 58 хил. на 43 хил. са намалели приетите студенти за последните 4 години, като най-голямото намаление е с близо 60% в сферата на юридическите науки, отчете той. Имаме демографско намаляване на кандидат студентите. В следващите 10 г. ще имаме недостиг по всички професионални сектори, прогнозира Вълчев. От 400 на 2000 бройки са увеличени в последните няколко години студентите от историческите ни диаспори, за които България осигурява прием в български университети. Запълват се около 1100 бройки. Близо 3 пъти е увеличена стипендията за този тип студенти от историческите ни диаспори от Албания, Молдова и д-р. страни. Предвижда се те да не плащат университетски такси, каза Красимир Вълчев и добави, че са планирани информационни кампании в тези региони, където живеят етнически българчета, както и в близо 300 неделни училища в чужбина. Вълчев отбеляза, че за центрове за специална образователна подкрепа в МОН не са постъпивали сигнали. При конкретни сигнали поемам ангажимент за проверка категоричен беше образователният министър В момента в този тип центрове са 42, като 8 са общински, а към 24 от тях има общежития.", "date": "2020.01.31", "title": "Красимир Вълчев: 1500 учители ще бъдат обучени как да оценяват на матурата след 4 клас"}
{"url": "https://www.24chasa.bg/novini/article/8134364", "text": "Днес се отбелязват 109 години от рождението на пророчицата Ванга. Така е според някои източници. Според други източници (включително в къщата й в местността Рупите) датата й на раждане е 2 октомври. Истината е обаче, че никой, дори най-близките до нея, не знае точната й рождена дата.  Вангелия Пандева Гущерова се ражда недоносена, увиват я в овчи кожи, за да оцелее. Появява се на бял свят през 1911 г., в трудно време. Тогава не е имало практика да се записват бебетата веднага след раждането им, ами на кръщенето. А когато са недоносени, хилави или болни, изчакват да видят дали ще оживее. Така е станало и с Ванга.  Майка й умира, когато тя е малка, баща й е изпратен на форнта, а тя остава да се грижи за по-малките си братя и сестри. По-късно баща й се жени повторно. Тогава още може да вижда. Губи зрението си при вихрушка през 1923 г. (12-годишна), а по време на Втората световна война се отключва способността й да вижда. Тогава може да предскаже кой ще се върне от фронта жив. За кратко време славата й на пророчица се разняса наблизо и далеч. Ванга умира на 11 август 1996 г. след дълго боледуване.", "date": "2020.01.31", "title": "Честват се 109 години от рождението на Ванга, но никой не знае точната дата"}
{"url": "https://www.24chasa.bg/novini/article/8134365", "text": "Трябва да направим така, че хората да обичат Европа повече. Това заяви председателят на Европейския съвет Шарл Мишел по повод предстоящото след часове оттегляне на Великобритания от ЕС. Занапред трябва да взимаме предвид много повече очакванията на гражданите на ЕС, европейските идеи и стремежи трябва да бъдат по-ясно изразявани, добави той. По неговите думи ЕС отваря със смесени чувства нова страница и следва да започне да работи повече за гражданите, предаде БТА. Мишел предупреди, че колкото повече Великобритания се отдалечава от европейските изисквания, толкова по-ограничен достъп ще има до единния пазар. Председателят на Европейския парламент Давид Сасоли посочи, че ЕС влиза в нов исторически етап много по-единен. Въпросът е защо толкова много хора искат да разрушат ЕС, включително в държавите от Общността. Има сили, които искат да разбият ЕС, защото се плашат от света на правилата, допълни той. По неговите думи гражданското общество трябва да бъде в центъра на европейските усилия. Председателят на Европейската комисия Урсула фон дер Лайен заяви, че ЕС губи прагматична държава, стъпила на земята. Тя добави, че в следващите дни ЕК ще представи предложението за насоки в преговорите с Лондон за бъдещите отношения. Искаме бъдещите отношения да бъдат възможно най-добри, но никога няма да бъдат такива, каквито бяха досега, поясни Фон дер Лайен. На събитието в ЕП в Брюксел за отбелязване на раздялата с Великобритания не присъстваха британски официални представители.", "date": "2020.01.31", "title": "Шарл Мишел:  Трябва да направим така, че хората да обичат Европа повече"}
{"url": "https://www.24chasa.bg/novini/article/8134388", "text": "Властите в китайската провинция Хубей съобщиха, че са построили 70 допълнителни медицински заведения за борба с разпространението на коронавируса от нов тип, съобщи държавната информационна агенция Синхуа, цитирана от ТАСС и БТА. Новите медицински заведения са изградени в селски райони. Тези мерки трябва да разширят контрола върху разпространението на вирусното заболяване в тези райони на провинцията, най-тежко пострадала от разпространението на пневмонията, предизвиквана от коронавируса. Местните власти провеждат и разяснителна работа сред селското население, за да разпространяват информация и данни за необходимите профилактични мерки. Миналата седмица специалният щаб за борба с коронавируса съобщи, че в град Ухан (административен център на провинция Хубей) е започнало строителството на две специализирани болници за лечение на новата пневмония. Първата ще е с 1000 легла и е в западната част на Ухан на площ от около 25 000 км. м. Строителството й трябва да приключи в началото на февруари. Втората болница с 1600 легла ще е на брега на езерото Чжиин и трябва да бъде завършена до средата на идния месец. Местните власти обявиха, че двете болници са по модела на болницата Сяотаншан, построена през 2003 г. в предградие на Пекин за лечение на ТОРС (Тежък остър респираторен синдром), известен още като атипична пневмония.", "date": "2020.01.31", "title": "В китайската провинция Хубей\nса построени 70 нови медицински заведения"}
{"url": "https://www.24chasa.bg/novini/article/8134401", "text": "Два пъти по-малко са осъдителните решения срещу България за 2019 г. в Европейския съд за правата на човека в сравнение с предходната 2018 г., показва доклад на ЕСПЧ, обявен вчера в Страсбург от председателя му Линос Сицилианос (https://www.echr.coe.int/Documents/Stats_2019_ENG.PDF). В него се сочи, че ЕСПЧ е постановил 13 осъдителни решения срещу България за миналата година, срещу 27 през 2018, предаде  Така за първи път от 1995 г. насам България излезе от челната десетка по брой осъдителни решения на Европейския съд по правата на човека (ЕСПЧ). За изминалата 2019 г. страната ни слиза с 3 позиции в класацията от 8 на 11 място по брой осъдителни решения, в които Съдът е намерил поне едно нарушение на Конвенцията. В доклада се сочи, че ЕСПЧ е постановил 13 осъдителни решения срещу България, като за сравнение през 2018 г. те са били 27. Съгласно официалната статистическа информация на Секретариата на Съда за 2019 г., държавите членки с най-голям брой осъдителни решения, са Русия (186), Украйна (109), Турция (97), Румъния (56), Молдова (39) Унгария (36) и Гърция (23) Армения (18) Азербайджан - 18. Общият брой на висящите жалби, разпределени на съдебен състав пред Съда за 2019 г., възлиза на 59 800, като 1/4 от всички са срещу Русия. Следват Турция 9250, 15,5%, Украйна 8850 - 14,8%, Румъния 7900 – 13,2%, и Италия 3050 – 5,1 %. Следват Азербайджан, Армения, Босна и Херцеговина, Сърбия и Полша. Останалите 37 държави формират 13 % от висящите жалби или общо 7 900 бр. България е с 497 висящи жалби пред Съда, като запазва тенденцията по намаляване на броя им.", "date": "2020.01.31", "title": "2 пъти по-малко присъди срещу България в евросъда по правата на човека за 2019 г."}
{"url": "https://www.24chasa.bg/novini/article/8134444", "text": "Лек автомобил \"БМВ\" с 42-годишен водач блъснал внезапно изскочили на пътното платно две диви прасета. Няма пострадали. Това съобщиха от ОДМВР-Кърджали. Пътното произшествие станало снощи около 20:30 часа в района на село Петелово. Тестът за алкохол на водача е с отрицателен резултат. Произшествието е обработено по административен ред с акт по ЗДвП.", "date": "2020.01.31", "title": "Кола помете диви прасета в Кърджалийско"}
{"url": "https://www.24chasa.bg/novini/article/8134455", "text": "Здравната каса допълва списъка с диетични храни за домашно лечение на пациенти със специални медицински нужди. Това заяви здравният министър Кирил Ананиев по време на парламентарния контрол днес в отговор на въпрос на депутатът от БСП Георги Михайлов. Той бе свързан със случай от началото на годината, при който стана ясно, че здравната каса не може да заплаща специална диетична храна на 20-годишната Кристина Петрова от Добрич най-вече, защото тя не присъства в списъка, по който може да се поема от бюджета на касата. От друга страна, проблем се оказа и законовата разпоредба, според която касата плаща диетични храни само за пациенти до 18-годишна възраст. „С решение от 11 март 2019 г. на Надзорния съвет на здравната каса са включени допълнителни заболявания в списъка, по който НЗОК заплаща напълни или частично лекарства, медицински изделия и диетични храни за специални медицинки цели. Това дава възможности НЗОК да заплаща за домашно лечение и на нови диганози. С решение от 20 януари 2020 г. пък надзорът възложи откриване на процедура, която да допълни списъка с диетични храни в съответствие със списъка със заболяванията”, обясни министър Ананиев. Момичето страда от метаболитното заболяване пропионова ацидемия и е първата пациентка, диагностицирана у нас, както и първата над 18-годишна възраст. Специалната диетична храна, която ѝ е необходима, е включена в обновения списък и тя ще се поема от касата, както за нея, така и за всички пациенти, навършили пълнолетие, обясни представителят на синдикатите в надзора д-р Иван Кокалов, след заседанието на надзора на 20 януари.", "date": "2020.01.31", "title": "Ананиев: Здравната каса допълва списъка с диетични храни, за които заплаща"}
{"url": "https://www.24chasa.bg/novini/article/8134390", "text": "Корнелия Нинова почна чистка на \"Позитано\" 20 в навечерието на първия в историята на партията пряк избор на председател. Соцлидерката се раздели с личната си пиарка Бояна Бозаджиева, която бе нейно доверено лице близо 10 г. - още от времето, когато Нинова бе депутат от Благоевградски регион. Тя бе и човекът на лидерката в червената телевизия. Уволнена е и шефката на червения орготдел Калинка Николова, както и шефът на деловодството. Нинова е изнервена и няма доверие в собствения си екип преди изборите, коментираха запознати. Напрежението в червената централа се покачило рязко, след като станало ясно, че в битката за лидерския пост се включва и заместникът й Кирил Добрев. Всички освободени са сочени за негови хора. За освобождаването на Бозаджиева стана ясно първо от неин лаконичен пост във фейсбук. \"Уважаеми колеги, от днес не съм част от екипа на БСП и БСТВ. Благодаря ви за съвместната работа. Надявам се, че пътищата отново ще ме срещнат с повечето от вас :-) Моля да се обръщате към пресцентъра на НС на БСП.\" Минути след това и пресцентърът на \"Позитано\" 20 пусна съобщение, че Бояна вече не е част от екипа на Нинова.", "date": "2020.01.31", "title": "Нинова с чистка на \"Позитано\" 20 преди избора за лидер"}
{"url": "https://www.24chasa.bg/novini/article/8134482", "text": "Проектът на Експортна стратегия на МЗХГ за реализация на българските плодове и зеленчуци има за цел да определи нивата и дестинации за експорт, до които българските плодове и зеленчуци биха могли да достигнат. Стратегията е представена пред бранша и се очакват техните бележки и препоръки по конкретните текстове, които да спомогнат за нейното реализиране. Това е един косвен инструмент, който цели разширяването на съществуващите пазари и затвърждаване на наши позиции, а защо не и нови пазари като Близкия Изток, Саудитска Арабия и други. Това коментира пред журналисти заместник-министърът на земеделието Чавдар Маринов, който днес откри Международен форум в София, предаде БТА. Форумът обсъжда устойчиви решения за производството на качествени български плодове и зеленчуци и по-силното им навлизане в българските магазини и износ. Събитието за поредна година събра производители с големите търговски вериги в страната, български и международни търговци, преработватели и доставчици на технологии и услуги от градината до щанда. Идеята му е да създаде условия за диалог, трайно партньорство и удовлетворение за всички пазарни участници - от фермата до потребителя. Това, което предлагаме, са конкретни механизми и инструменти, които да са полезни като например финансиране за експортно застраховане на такива продукти, обясни Маринов. Той посочи още, че са постъпили много въпроси от страна на бранша, свързани с каргото, с осъществяването на транспорта, които са от изключителна важност при експорта на плодове и зеленчуци. Когато стратегията бъде готова, в рамките на следващия месец, тя ще бъде широко представена, каза зам.-министърът. На въпрос кои пазари все още държат българските плодове и зеленчуци Чавдар Маринов посочи, че това са както традиционните ни пазари в Европа, така и опциите за Близкия Изток. \"Пазари има навсякъде, но трябва да се водим от качествена продукция, да имаме съответните обеми и изравнени партиди, придружени със съответната документация, за да може да реализираме нашите, безпрекословно уникални по вкус, плодове и зеленчуци\", коментира зам.-министърът. По отношение на биорегистъра в момента се подава информация от контролиращите лица. Всички биологични производители, които очакват плащания за кампания 2019 г. и се готвят за прием за 2020 г., след получаване на съобщение от системата трябва веднага да започнат да потвърждават данните, които са въведени от контролиращите лица, за да може МЗХГ да активира техните профили, така че до 14 февруари да бъде потвърдено, че съответното лице е в биорегистъра, предупреди Чавдар Маринов. Той каза, че като цяло съгласно регламента за биологично производство сме изпълнили минималните условия, а именно наличните биологични оператори със съответната идентификация - 6327 на брой. По думите на зам.-министър Маринов 2019 г. е била изключително важна за биологичните производители у нас, след извършен одит от ЕК в рамките на 10 дни и в момента очакваме предварителния доклад. По предварителни данни обаче той констатирал изключителен напредък за България, както и някои препоръки. Що се отнася до идеята за регистър на търговците на плодове и зеленчуци, той ще се реализира с промяна в Закона за общата организация на пазарите. Законът е съгласуван с всички институции с отношение към процесите по веригата - БАБХ, Митници, финансов надзор и т.н.. Този регистър ще предоставя 12 - цифрен код, като всяка една цифра означава нещо - дали си търговец или производител, регистриран ли си по ДДС и др. Подобни механизми съществуват във всички държави членки и това е защитен механизъм, посочи зам.-министър Маринов. Той уточни също, че като разработка механизмът е завършен, но въвеждането му ще стане след промяната на Закона. Не е тайна, че има много наши сънародници, които пътуват в Гърция и Македония и внасят плодове и зеленчуци, за да ги предлагат на нашите пазари и издават за това съответните фискални и счетоводни документи, представяйки се като земеделски производители. Това ще бъде пресечено посредством регистъра и ви уверявам, че до тогава ще извършим доста проверки, за да установим дали съществуват такива елементи, посочи Чавдар Маринов. На въпрос как ще спрем вноса на полски картофи при положение, че ДДС на производството там е 10, а тук 20 процента, зам.-министърът отговори, че, за съжаление, това е вътрешно общностна доставка, но имаме уверението, че БАБХ ще извършва проверки навсякъде, а за проблема са сезирани Националната агенция по приходите /НАП/ и Министерството на финансите и се работи с тях. Проверките миналата година са установили нерагламентирани земеделски производители на зеленчуци с над 11 хил. дка и те веднага са изключени от подкрепата, информира още зам.-министър Чавдар Маринов. От освободените средства ще се възползват само реалните земеделски производители. От февруари ще започне и обратното начисляване на ДДС в сектора на плодовете и зеленчуците и на млечните продукти. Списъкът са култури е разширен и към него са добавени листните и някои други зеленчуци, каза зам.-министър Маринов .", "date": "2020.01.31", "title": "Специален регистър ще следи за незаконния внос на плодове и зеленчуци от чужбина"}
{"url": "https://www.24chasa.bg/novini/article/8134504", "text": "Инфрачервеният космически телескоп \"Спицър\" на НАСА приключи мисията си след 16 години работа, съобщиха \"Лента\" и БТА. \"В четвъртък, 30 януари, космическият апарат бе приведен в безопасен режим, прекратявайки всички научни операции. След потвърждаване на извеждането му от експлоатация ръководителят на проекта \"Спицър\" Джоузеф Хънт обяви, че мисията официално е завършена\", съобщи НАСА. През март 2015 г. НАСА съобщи, че телескопите \"Хъбъл\" и \"Спицър\" са открили една от най-старите и ярки галактики, наблюдавани от астрономите. Сред най-значимите резултати в работата на \"Спицър\" е откриването на системата от екзопланети около звездата ТРАППИСТ-1. Мисията на \"Спицър\" ще бъде продължена от телескопа \"Джеймс Уеб\", който се очаква да заработи през март 2021 г. ", "date": "2020.01.31", "title": "Телескопът \"Спицър\" на НАСА приключи мисията си след 16 години работа"}
{"url": "https://www.24chasa.bg/novini/article/8134489", "text": "Турският президент Реджеп Тайип Ердоган днес критикува остро арабските страни, които подкрепят близкоизточния план на американския президент Доналд Тръмп, съобщи ДПА. \"Някои арабски страни, които подкрепят подобен план, извършват предателство спрямо Ерусалим, както и срещу собствения си народ, и още по-важно - срещу цялото човечество\", каза Ердоган пред членове на партията си в Анкара, цитиран от БТА.  Ердоган, който е отявлен критик на израелската политика спрямо палестинците, окачестви позицията на мюсюлманските страни по отношение на плана на Тръмп като \"жалка\" (визирайки Саудитска Арабия, Оман, Бахрейн и Обединените арабски емирства). \"Саудитска Арабия, мълчиш. Кога ще говориш? Гледаш Оман, Бахрейн и също така Абу Даби\", каза турският президент. \"Засрами се! Засрами се! Как с тези ръце, които аплодират плана на Тръмп, ще дадете обяснение за тази предателска стъпка?\", запита Ердоган. Анкара категорично отхвърля плана, \"който по същество разрушава Палестина като цяло и превзема Ерусалим\", добави той. Ердоган каза днес още, че \"Ерусалим не е за продан\" и посочи, че Ерусалим е червена линия за Турция. Във вторник американският президент Доналд Тръмп оповести своя план за слагане на край на израелско-палестинския конфликт. Палестинците отхвърлят плана.", "date": "2020.01.31", "title": "Ердоган критикува арабските страни, които подкрепят плана на Тръмп"}
{"url": "https://www.24chasa.bg/novini/article/8134525", "text": "Използването на електронните услуги на Националния осигурителен институт (НОИ) е нараснало значително през последните 12 месеца. Това показва анализ на институцията за предоставените онлайн справки и административни услуги през 2019 г., съобщиха от пресцентъра на НОИ. За миналата година заявките за достъп до е-услугите на интернет страницата на НОИ са достигнали 12,4 милиона, докато година по-рано те са били близо 10 милиона. Това показва разлика от 2,4 милиона на годишна база или увеличение от близо 25 процента. Данните сочат, че за поредна година електронната услуга с най-голямо нарастване е \"Справка за социално осигуряване по ЕГН - текущо състояние\", чието потребление се е увеличило повече от съществено и при 712 032 заявки през 2018 г. броят им е достигнал до 2 611 952 през миналата година. Сред справките със сериозно увеличение на използваемостта са още \"Справка за регистрирани заявления за отпускане на парични обезщетения за безработица\" и \"Справка за изплатени парични обезщетения за безработица\", като заявките за тях са нараснали съответно с 51 на сто и 38 на сто. От е-услугите, свързани с пенсиите, най-забележим е ръстът с 27 процента на справката за издадените пенсионни разпореждания. С над 50 процента се е покачило и общото потребление на административните електронни услуги на НОИ. Анализът показва, че на стабилни нива остава и най-популярната е-услуга на института - \"Справка за представени в НОИ документи и изплатени обезщетения и помощи от държавното обществено осигуряване (ДОО)\". За поредна година клиентите са се възползвали от нея над 5 милиона пъти. Националният осигурителен институт предоставя на своите клиенти повече от 70 електронни услуги - справки, е-услуги, административни услуги и др. Част от онлайн справките за осигурените лица са със свободен достъп, а за други се изисква наличие персонален идентификационен код (ПИК), който се издава във всяко едно от териториалните поделения в страната.", "date": "2020.01.31", "title": "НОИ: 25% ръст на ползване на електронните ни услуги през 2019 г."}
{"url": "https://www.24chasa.bg/novini/article/8134505", "text": "По демократите в САЩ беше нанесен голям удар в усилията им да призоват свидетели в процеса за импийчмънт срещу президента Доналд Тръмп. Демократите имаха намерение да убедят четирима републиканци сенатори да подкрепят искането им да призоват свидетели, за да си гарантират мнозинство в 100-местния Сенат. Но един от малкото колебаещи се сенатори заяви, че няма да подкрепи искането, съобщи Би Би Си. Ламар Александър заяви, че демократите са доказали, че Тръмп е действал неуместно, но това не е неминуемо престъпление. Съобщението проправя пътя за евентуално оправдаване на президента от Сената още в петък, 31 януари. Демократите по-специално искаха да призоват бившия съветник на президента по националната сигурност Джон Болтън, който заяви, че Тръмп му е казал директно, че отказва военната помощ на САЩ в Украйна, докато тя не се съгласи да разследва съперника му демократа Джо Байдън. Според някои информации в планираната за публикуване книга Болтън твърди, че Тръмп е изиграл основна роля в оказването на натиск върху Украйна да разследва Джо Байдън. В изявление късно снощи след дълга сесия за въпроси и отговори в Сената, Александър, който представлява щата Тенеси, заяви, че демократите са успели да докажат, че действията на Тръмп са \"неуместни\", пише  . 79-годишният сенатор обаче заяви, цитиран от Би Би Си: \"Няма нужда от повече доказателства, които да доказват нещо, което вече е доказано и което не отговаря на високата летва, поставена с Конституцията на Съединените щати за \"неминуемо престъпление.\" Той обаче добави: \"Въпросът тогава не е дали президентът го е направил, а дали Сенатът на Съединените щати или американският народ трябва да решават какво да направят за това, което е направил. Смятам, че Конституцията предвижда, че хората трябва да вземат това решение по време на президентските избори, които започват в Айова в понеделник.\" Въпреки че Сенатът се очаква да обяви Тръмп за невинен и той да остане на президентския пост, привикването на свидетели като Болтън може да нанесе големи щети в политическо отношение на президента, който ще се бори за преизбиране на изборите на 3 ноември, коментира вчера Ройтерс. Сенатор Джон Барасо, третият по старшинство републиканец в Сената, каза, че е възможно процесът да приключи днес, без да успеят демократите да постигнат целта си да призоват свидетели.", "date": "2020.01.31", "title": "Голям удар по US демократи в процеса за импийчмънт срещу Тръмп"}
{"url": "https://www.24chasa.bg/novini/article/8134549", "text": "Председателят на парламентарната комисия по културата и медиите Вежди Рашидов поиска в коментар пред медиите днес за акцията по изземване на картини и предмети \"с белези на културни ценности\" от колекцията на бизнесмена Васил Божков \"колбасарското отношение и самодейността да отстъпи на активността на институциите\", предаде БТА. Рашидов напомни, че в страната има ред, по който става това. Културни ценности как се карат? Как закарахме тракийските съкровища в Париж? В чували ли?, попита Рашидов. \"Нормално ли е, когато държавата има решение да се конфискува, защото е държавно решение, прокуратурата е държавна институция, културното ведомство да отсъства?\", продължи с въпросите Рашидов и допълни, че главният прокурор не е експерт по ценностите, а само издава заповед за изземване. Оттам нататък, когато пренасят куфари със зеле, да дойдат от земеделското министерство, като изнасят тухли, да дойдат от МРРБ, а когато изнасят културни ценности, а сетете се кой да трябва да дойде, посъветва Рашидов. Той изтъкна, че тези ценности са регистрирани в страната и в този смисъл това са български културни ценности.", "date": "2020.01.31", "title": "Рашидов: Нормално ли е културното ведомство да отсъства, когато се конфискуват ценности?"}
{"url": "https://www.24chasa.bg/novini/article/8134609", "text": "Изявлението на президента на САЩ Доналд Тръмп, че смята да намали американския военен контингент в Ирак, няма да се отрази върху позицията на Пентагона в Близкия изток. В отговор на исканията на иракското ръководство, настояло войските на САЩ да се изтеглят изцяло от страната, Тръмп написа в Туитър: \"Намалихме броя на военнослужещите си (в Ирак, бел. изд.), готвим и нови съкращения\". Нагласата му за военна конфронтация с Иран, съответно и за увеличаване на американския боен потенциал в региона, обаче остава непроменена. Асошиейтед прес съобщи, че \"във военновъздушната база \"Принц Султан\" в Саудитска Арабия наскоро е пристигнала ескадрила американски изтребители F-15Е, изпълняващи всекидневни мисии над Ирак и Сирия\". Нищо чудно самолети от тази ескадрила да са обстрелвали неотдавна шиитските формирования по сирийско-иракската граница и да са бомбардирали мостове над лека Ефрат в стремеж да осуетят превоза на суров петрол за режима на сирийския президент Башар Асад от находища в окупираните от САЩ територии в Сирия. Основната причина Пентагонът да подсили авиационната си групировка в региона обаче е свързана именно с Иран. АП информира, че от миналото лято, когато САЩ съобщиха, че започват да разполагат войски в тази база, контингентът там е нараснал на 2500 военни. \"Връщането на американските военни в база \"Принц Султан\" издава стремежа на САЩ да засилят военното си присъствие в Близкия изток в отговор на заплахите от страна на Иран\", посочват американските журналисти. Както отбеляза след посещение в базата генерал Франк Маккензи от морската пехота, тя е трудна цел за Иран и осигурява отдалечени позиции \"за американски военнослужещи, изтребители и други активи\". Това укрепва и сигурността на Саудитска Арабия, отправила към САЩ молба за съдействие след атаката срещу петролни обекти, за чийто виновник е сочен Иран. По думите на Маккензи \"бъдещето на базата се обсъжда с министъра на отбраната Марк Еспър в рамките на дискусията за необходимия брой военнослужещи в региона\". Тръмп неведнъж е заявявал, че може да отвърне на Иран с военна сила, ако се влошат още повече отношенията на Вашингтон с Техеран. Мнозина конгресмени обаче не подкрепят плановете му. На 10 януари, след като в Багдад бе убит иранският генерал Касем Солеймани, Камарата на представителите в Конгреса на САЩ прие резолюция в този дух. А председателката й Нанси Пелоси настоя Тръмп да спре \"ненужните провокации\" срещу Иран и да гарантира сигурността на американските военни в Ирак. Тръмп отговори на 29 януари в Туитър - за пореден път прикани конгресмените \"да гласуват със сърцата си\" по повод резолюция, ограничаваща военните му действия срещу Иран. Сега президентът на САЩ, естествено, по-трудно би решил да използва военна сила срещу тази страна. При всяко положение обаче военната групировка на Съединените щати в Близкия изток постепенно расте. По данни на американски медии, освен че увеличават изтребителната авиация, САЩ са върнали системите за противовъздушна отбрана \"Пейтриът\" в Йордания, Бахрейн, Кувейт и Саудитска Арабия. И са разположили в региона противоракетната система THAAD. По-рано бе съобщено, че САЩ са прехвърлили стратегически бомбардировачи В-52 в базата си на остров Диего Гарсия в Индийския океан. В Арабско море пък все още носи бойно дежурство ударна група начело с атомния самолетоносач \"Хари Труман\". Тя включва няколко ракетни крайцери и разрушители, а също и атомна подводница. На самолетоносача са разположени близо 50 многоцелеви изтребители бомбардировачи - това е съпоставимо с общия брой на всички модерни бойни самолети, с които разполага Иран. \"Американците намаляват военния си контингент в Ирак. Същевременно обаче увеличават този в Сирия. Освен това, Пентагонът смята да възстанови и подсили някои от военните си бази в тази страна\", каза пред \"Независимая газета\" полковник Едуард Родюков, член-кореспондент на Академията за военни науки. Експертът се позова на сирийски медии, съобщили по-конкретно, че \"се разширява въздушната база на САЩ в район Тел Байдар на няколко километра от Тел Тамр (провинция Хасака)\". Родюков обърна внимание, че в района на Тел Тамр вече е имало няколко спречквания между руски и американски военнослужещи. И над американската въздушна база са летели руски хеликоптери. На 30 януари изданието \"Норт прес\" съобщи, че там са прелитали и турски дронове. По всичко изглежда, че САЩ не са се отказали от стремежа си да доминират и определят обстановката в Близкия изток. Предложената от Тръмп \"сделка на века\" за уреждане на конфликта между палестинците и израелците е само едно от доказателствата за тази политика. Политика, базирана на военна сила и незаконно разполагане на военни бази в ключови райони в Сирия и Ирак. Пентагонът подготвя плацдарми за по-нататъшни удари срещу шиитски формирования и Иран. ", "date": "2020.01.31", "title": "Пентагонът увеличава бойния си потенциал в Близкия изток"}
{"url": "https://www.24chasa.bg/novini/article/8134593", "text": "Двустранните отношения, сътрудничеството между парламентите на двете страни и търговско-икономическите връзки - тези теми обсъдиха председателят на парламента Цвета Караянчева и министърът на външните работи на Турция Мевлют Чавушоглу, съобщиха от пресцентъра на Народното събрание. Председателят на парламента отбеляза значението на интензивния двустранен политически диалог между двете съседни държави, съюзници в НАТО и регионални партньори. Цвета Караянчева и колегата й Мевлют Чавушоглу оцениха високо сътрудничеството между парламентите на двете страни, като изразиха надежда тези добри контакти да продължат и в бъдеще. Цвета Караянчева отбеляза, че през 2020 г. предстои и нейно посещение в Република Турция по покана на председателя на Великото национално събрание Мустафа Шентоп. Турският външен министър подчерта значителната роля на парламентарната дипломация и отбеляза положителните резултати от провеждането на междупарламентарни срещи. Цвета Караянчева припомни, че Комисията по външна политика на Народното събрание беше домакин на първата тристранна среща на комисиите по външна политика на България, Румъния и Турция в края на ноември 2019 г. и добави, че през април тази година следващата среща в този формат ще бъде в Анкара. Общо бе мнението, че добрият диалог между законодателните институции на двете държави може да бъде предпоставка за задълбочаването на икономическите връзки в различни сектори. По време на разговора беше отбелязано, че съществува значителен потенциал за по-нататъшно развитие на търговско-икономическите отношения. За България важни сфери за сътрудничество са икономиката, енергетиката, вътрешната сигурност и земеделието, подчерта председателят на Народното събрание. Турските инвестиции в страната ни са значителни, ние предлагаме много добри условия за привличане на инвеститори, посочи Цвета Караянчева. Турският външен министър подчерта, че неговата страна е доволна от възможностите, които България предлага, и се надява броят на турските инвестиции да расте. Цвета Караянчева даде висока оценка на приноса на Турция към въпросите на миграцията и на нивото на двустранно сътрудничество в тази област, осигурило нулев натиск върху общата ни граница. Подкрепяме продължаването на добрите практики по този въпрос, допълни тя. Председателят на Народното събрание посочи, че нашата страна разглежда Процеса на сътрудничество в Югоизточна Европа /ПСЮИЕ/ като водеща политическа рамка за регионално сътрудничество и основната регионална платформа за европейска и евроатлантическа интеграция на Западните Балкани. В срещата участваха председателят на Комисията по външна политика Джема Грозданова и председателят на Групата за приятелство България – Турция Ахмед Ахмедов.", "date": "2020.01.31", "title": "Караянчева и Чавушоглу обсъдиха търговско-икономическите връзки (Снимки)"}
{"url": "https://www.24chasa.bg/novini/article/8133504", "text": "Метрото в китайската столица започва да проверява температурата на пътниците на всички метростанции, за да предотврати разпространението на пневмонията, предизвиквана от новия вирус. Това се казва в официално изявление на ръководството, предаде ТАСС. За измерване на температурата ще бъдат използвани и стационарни системи със специални топлинни сензори, и портативни устройства, предава БТА. При съмнителни случаи съответните лица ще бъдат насочвани за преглед в най-близките болници. Ще бъдат засилени и профилактичните мерки в подземната железница. Пекинското метро се състои от 22 линии.", "date": "2020.01.31", "title": "Задължително мерят температурата на всички пътуващи с метрото в Пекин"}
{"url": "https://www.24chasa.bg/novini/article/8133547", "text": "Гръцкият парламент одобри осъвременена версия на споразумение за отбрана със САЩ, което позволява на американските въоръжени сили да ползват гръцки военни инфраструктури, предадоха Асошиейтед прес и Франс прес. Текстът беше приет със 175 на 80 гласа и 33 въздържали се, отбелязва ТАСС. Законът разрешава на американските сили да ползват гръцки военни обекти като военновъздушните бази в Лариса и Стефановикио за снабдяване, обучение, временна поддръжка, складиране и спешни намеси. Американската армия също така получава приоритет за безпрепятствен достъп и ползване на пристанището на Александруполис, което е от стратегическо значение за военните кораби на САЩ и НАТО, отбелязва Франс прес. Гръцкият министър на отбраната Никос Панайотопулос заяви, че това споразумение е от полза за националните интереси на страната и подчерта, че американските сили следва да инвестират над 12 милиона евро за базата в Лариса и около 6 милиона евро в село Марати, част от американската база на пристанището Суда на остров Крит. Стотици демонстранти от левицата, комунисти и пацифисти протестираха в центъра на Атина докато депутатите гласуваха споразумението.", "date": "2020.01.31", "title": "Гърция одобри актуализация на военното споразумение със САЩ"}
{"url": "https://www.24chasa.bg/novini/article/8133608", "text": "В нощта на 1 февруари Великобритания ще напусне Европейския съюз. Брекзит предизвиква \"смесени чувства\", пишат Урсула фон дер Лайен, Шарлз Мишел и Давид Сасоли в коментар във в. „Франкфуртер алгемайне цайтунг“, цитиран от БГНЕС. Обединеното кралство ще напусне Европейския съюз в петък, 31 януари, в 24:00 средноевропейско време. След Brexit Лондон може да загуби пълноценния достъп до европейския пазар, казват председателят на Европейската комисия Урсула фон дер Лайен, председателят на Европейския съвет Шарл Мишел и председателят на Европейския парламент Давид Сасоли. Техният съвместен коментар е публикуван в германския вестник „Франкфуртер алгемайне цайтунг“. Политиците обръщат внимание на факта, че нито едно решение не може да остане без последствия. \"Когато днешния ден наближи края си, завършва и повече от 45-годишното членство на Обединеното кралство в Европейския съюз. У нас, председателите на трите най-важни органи на ЕС, както и у много други, днешният ден неизбежно ще предизвика желание за размисъл и смесени чувства\", отбеляза авторите на публикацията. \"Ние мислим за британците като за част от нашите институции на ЕС, които помогнаха за подобряване на живота на милиони европейци. Ние мислим за Обединеното кралство и неговия народ, за неговото творчество, изобретателност, култура и техните традиции, които до днес оказват значително влияние върху образа на нашия Съюз“, пишат тримата големи от Евросъюза. В същото време те обещават да намерят нови начини за сътрудничество с Лондон като \"съюзник и партньор\". Британските власти първоначално планираха Brexit на 29 март 2019 г., но законопроектът беше многократно отхвърлян от британския парламент. През декември 2019 г. в страната бяха проведени предсрочни парламентарни избори, в резултат на които Консервативната партия на премиера Борис Джонсън получи абсолютно мнозинство в парламента. В началото на януари Камарата на общините подкрепи споразумението за Брекзит. На 22 януари законът мина и през Камарата на лордовете, а на 23 януари кралица Елизабет II постави подписа си. Излизането на Великобритания от Европейския съюз е планирано за 31 януари 2020 г. След това ще започне преходен период от 11 месеца. До 31 декември 2020 г. Обединеното кралство и ЕС трябва да подпишат търговско споразумение, за да бъде предотвратено твърдото излизане на Лондон от митническия съюз и Единния европейски пазар.", "date": "2020.01.31", "title": "Брюксел: Brexit предизвиква смесени чувства"}
{"url": "https://www.24chasa.bg/novini/article/8133598", "text": "Британски активисти разпънаха огромно платно с надпис \"Още обичаме ЕС\" при Белите скали на Дувър преди днешното излизане на Обединеното кралство, съобщиха ДПА и БТА. Организаторът на проявата Тони Хук публикува онлайн направена с дрон снимка на платното, на което вместо думата \"обичаме\" е изобразен британският флаг с формата на сърце. Хук, който е евродепутат от партия \"Либерални демократи\", каза, че е събрал дарения в размер на 10 000 лири за платното, което е с площ 150 квадратни метра. Той каза, че е направил това за хората, \"които ценят отношенията ни с ЕС\" и за \"трите милиона граждани на ЕС, които наричат Обединеното кралство свой дом\". Евроскептици са планирали за днес пикник в центъра на Лондон, на който ще ядат торти. Менюто е специално подбрано заради постоянните изявления на представители на ЕС, че британците не могат \"хем да изядат тортата, хем тя да остане цяла\", когато преговарят за бъдещите си отношения с ЕС. Проявата е организирана от евродепутатката от Консервативната партия и директорка на една от борещите се за Брекзит организации Луси Харис. \"Време е да отпразнуваме този исторически ден\", написа тя на уебсайта на организацията си. Харис призова хората да носят британски знамена, да изпеят патриотичния химн \"Земя на надежда и слава\" и песента на британската банда \"Ху\" Won't get fooled again. \"Планирам този купон от три години, но заради непредвидени обстоятелства той дойде със закъснение\", отбеляза тя.", "date": "2020.01.31", "title": "Противници на Брекзит: Още обичаме ЕС"}
{"url": "https://www.24chasa.bg/novini/article/8133652", "text": "Лекарствена молекула за хора беше създадена за първи път от изкуствен интелект, пише Би Би Си. Експериментът е проведен от британския стартъп „Екзистенция“ и японската фармацевтична компания „Сумитомо Дайнипон фарма“. Лекарството ще бъде използвано за лекуване на хора с обсесивно компулсилвно разстройство, предаде  Обикновено производството на нови лекарствени молекули отнема на човешки екип около пет години преди да стигне до клинични тестове. Изкуственият интелект е произвел новата молекула само за 12 месеца – време, което може да бъде от голямо значение за разработване на нови лекарства и ваксини. „До момента сме виждали как изкуствен интелект диагностицира пациенти, но за първи път успява да създаде лекарство“, подчертава проф. Андрю Хопкинс от „Екзистенция“. Молекулата с име DSP-1181 е създадена с помощта на алгоритми, които откриват потенциални съставки, след което ги сравнява с огромна база данни за конкретната болест. И най-важното – алгоритъмът е универсален и може да бъде приложен за всяка една болест. Лекарството ще бъде тествано в Япония съвсем скоро и ако експериментите са успешни, ще бъде пуснато в световен мащаб. Екипът вече работи по създаването на нови медикаменти за лекуване на рак и кардиоваскуларни заболявания. Медиците се надяват и тези лекарства да започнат клинично тестване преди края на годината.", "date": "2020.01.31", "title": "Изкуствен интелект създаде първото лекарство за хора за рекордно кратко време"}
{"url": "https://www.24chasa.bg/novini/article/8133673", "text": "Известна американска журналистка, която обвинява Доналд Тръмп, че я е изнасилил, поиска вчера президентът да предостави своя ДНК проба, за да се установи дали е същата като следите, открити по нейна рокля, предадоха Франс прес и БТА. Елизабет Джийн Каръл, която списва в сп. \"Ел\" рубриката \"Попитайте Е. Джийн\" (\"Ask E. Jean\") и отговаря на читателски писма, твърди, че е била облечена с тази черна рокля в деня на предполагаемото изнасилване, станало през 1995 или 1996 г. Бъдещият президент на САЩ се затворил с нея в пробната на големия нюйоркски магазин \"Бергдорф-Гудман\", преди насила да я целуне и след това да я изнасили. След като 76-годишната сега жена публикува тези свои твърдения през юни 2019 г. в сп. \"Ню Йорк\", милиардерът републиканец заяви, че \"никога не се е срещал с това лице през живота си\". Една от снимките, илюстриращи материала в списанието, обаче показва Тръмп да се шегува с Е. Каръл и съпруга й. Американският президент увери, че журналистката не е негов тип жена. За снимката Тръмп каза, че тя просто е запечатала момент, когато стои, облечен с палто, в редица от хора, предаде Асошиейтед прес. Според съдебен документ, публикуван от в. \"Ню Йорк таймс\", по роклята са били открити следи от \"ДНК на неидентифициран мъж\". Адвокатката на журналистката даде срок на Тръмп и адвокатите му до 2 март да представят ДНК проба на президента, предаде АФП. В началото на ноември Е. Джийн Каръл заведе в щата Ню Йорк дело за клевета срещу президента, защото той твърди, че обвиненията й са измислени. Каръл се мотивира, че Тръмп я е очернил и е навредил на кариерата й, като я нарекъл лъжкиня, посочва АП. Най-малко 16 жени са обвинили Тръмп, че е упражнил сексуално насилие срещу тях преди да стане президент - твърдения, които държавният глава винаги е отричал.", "date": "2020.01.31", "title": "Журналистка, обвиняваща Тръмп в изнасилване, иска негова ДНК проба"}
{"url": "https://www.24chasa.bg/novini/article/8133304", "text": "Оранжев код за опасност беше обявен в Чили, след като вулкан в централната част на страната изхвърли дим и пепел на височина от над 3 км, предаде  Властите се опасяват, че в близките дни или седмици може да има голямо изригване.                                                                                                                                                                                                                                                                                                                                ", "date": "2020.01.31", "title": "Вулкан в Чили изхвърли дим и пепел над 3 км (Видео)"}
{"url": "https://www.24chasa.bg/novini/article/8133751", "text": "Мъж, който организира фалшиво празненство по случай рождения ден на дъщеря си и взе за заложници 23 деца в Индия, бе застрелян от полицията, заявиха днес местните власти, цитирани от ДПА и БТА. Всички деца, взети за заложници от мъжа в село в щата Утар Прадеш, Северна Индия, са спасени, каза говорителят на полицията Ананд Шарма. Децата, на възраст между шест месеца и 15 години, са в безопасност. \"Това беше една нощ на паника и ужас за жителите на селото, които бяха притеснени за децата си\", заяви говорителят. Мъжът на Субхаш Батхам по-рано е бил пуснат на свобода под гаранция по дело за убийство. С взимането на децата за заложници той искал да принуди властите да свалят обвиненията срещу него. Полицията се опитала да преговаря с Батхам за доброволно прекратяване на заложническата криза, но той се държал агресивно. След престрелка с дошлите на място полицаи мъжът бил застрелян. Съселяните по-късно пребили съпругата на Батхам, заяви Шарма. Когато съселяните видели, че жената се опитва да избяга от местопрестъплението, те започнали да я замерят с камъни и тухли. Съпругата на похитителя починала днес от раните си, съобщи индийската телевизия Ен Ди Ти Ви.", "date": "2020.01.31", "title": "Мъж, който взе за заложници 23 деца в Индия, бе застрелян от полицията (Видео)"}
{"url": "https://www.24chasa.bg/novini/article/8133777", "text": "Лабораторните изследвания на мъж, поставен под карантина със съмнения за новия коронавирус в Солун, са се оказали отрицателни, съобщи в електронното си издание вестник \"Ефимерида тон синдактон\". Шейсетгодишният пациент е пътувал до китайския град Ухан, откъдето тръгна епидемия на новия коронавирус. След завръщането му се появили симптоми на висока температура и кашлица и той сам потърсил болнична помощ. Пациентът веднага е бил изолиран и подложен на необходимите изследвания, които показали, че не е заразен с вируса, предава БТА. Досега в Гърция са изследвани десет подозрителни случая, всички от които са дали отрицателни проби за новия коронавирус.", "date": "2020.01.31", "title": "Фалшива тревога за новия коронавирус в Гърция"}
{"url": "https://www.24chasa.bg/novini/article/8133775", "text": "Френската икономика се сви неочаквано през последното тримесечие на миналата година с оглед на по-слаб растеж на потребителските разходи и на бизнес инвестициите, като в същото време компаниите намалиха наличните си складови запаси и дейността си, тъй като бизнесът беше изправен пред серия стачки срещу непопулярната пенсионна реформа на президента Еманюел Макрон, показват предварителни данни на официалната статистика Insee. Брутният вътрешен продукт на Франция се понижи през четвъртото тримесечие на 2019-а година с 0,1% спрямо предходните три месеца, когато нарасна с 0,3%, докато очакванията на финансовите пазари бяха за икономически растеж от 0,2 на сто, предаде  Растежът на потребителски разходи се забави наполовина - до 0,2% от 0,4% през предходните три месеца, въпреки предприетата серия мерки през миналата година за повишаване на покупателната сила на френските домакинства. Бизнес инвестициите пък се повишиха през последното тримесечие с едва 0,3% след растеж с 1,6% през третото тримесечие, докато растежът на бруто образуването на основен капитал се влоши до 0,3% от 1,3 на сто. Вътрешното потребление допринесе с 0,3 процентни пункта към БВП на Франция през последното тримесечие, но в същото време спадащите бизнес запаси отнеха 0,4 процентни пункта. Износът се понижи през периода октомври - декември с 0,2% след спад с 0,3% през предходните три месеца, като и френският внос се сви с 0,2% след повишение с 0,6% през третото тримесечие, в резултат на което нетният търговски баланс на практика оказа нулев ефект върху икономиката на Франция в края на 2019-а година. За цялата 2019-а година растежът на френската икономика се забави до 1,2% от 1,7% през 2018-а. По-рано този месец МВФ прогнозира, че БВП на Франция ще нарасне с по 1,3% през тази и следващата година. Френската статистика Insee представи и данни, показващи изненадващо свиване на потребителските разходи през септември с 0,4% спрямо август, когато се увеличи с 0,1% и при очаквания за стабилизация в нивото от предходния месец. На годишна база разходите на френските домакинства нараснаха през септември с 0,3% след спад с 0,1% месец по-рано и очаквания за повишение с 0,6 на сто. Днешните изненадващо слаби данни могат да поставят под въпрос очакваното възстановяване на икономиката на еврозоната през 2020-а година.", "date": "2020.01.31", "title": "Неочаквано свиване на френската икономика през последното тримесечие"}
{"url": "https://www.24chasa.bg/novini/article/8133774", "text": "Проектът \"Развитие на аналитичния капацитет на Комисията за енергийно и водно регулиране\" по Оперативна програма \"Добро управление\" беше представен днес в КЕВР. Общият размер на безвъзмездната помощ по този проект е 1 300 000 лв., посочи Светла Тодорова - ръководител на проекта и член на КЕВР. Тя обясни, че проектът се осъществява на базата на подписано споразумение между Европейската банка за възстановяване и развитие /ЕБВР/ и КЕВР за предоставяне на подкрепа на проекти в областта на регулаторната дейност. Продължителността му е 18 месеца. Задачите на проекта са да подпомогне хармонирането и унифицирането на регулаторната отчетност на отделните електроразпределителни дружества и отчитането им към КЕВР. Повишаването на капацитета на КЕВР при оценка на финансовите данни, предоставени от електроразпределителните дружества, е сред другите цели на проекта, уточни д-р Джордж Влондакис - консултант по проекта. Правните задачи на проекта е да се изработят и правила за взаимодействие и сътрудничество между КЕВР с Комисията за защита на конкуренцията и Комисията за финансов надзор, както и за съвместни действия между КЕВР и Министерството на вътрешните работи в хода на разследване на съмнителни сделки на електроенергийния пазар. Техническите задачи на проекта е да подобри единната регулаторна отчетност на електроразпределителните дружества, добави още Влондакис.", "date": "2020.01.31", "title": "В КЕВР представиха проект за регулаторна дейност за 1 300 000 лева"}
{"url": "https://www.24chasa.bg/novini/article/8133812", "text": "В 21 области в страната е преустановен учебният процес на 31 януари. Няма да се учи в 2079 училища и две детски градини, съобщиха от пресцентъра на просветното министерство. От днес 105 училища в област Плевен и 55 училища в област Търговище са в грипна ваканция до 7 февруари. Преустановени са занятията в отделни училища на областите Добрич, Кюстендил, Ловеч и Разград. В област Добрич не учат учениците от 37 училища, в област Кюстендил - 26 училища, в Ловеч - 7 училища, и в 26 училища в област Разград. Няма занимания и в две детски градини в област Разград - в село Сушево и в Завет. Продължават да се провеждат учебни занятия само в областите Монтана, Русе и Шумен.", "date": "2020.01.31", "title": "Над 2000 училища в страната затварят врати заради грипа"}
{"url": "https://www.24chasa.bg/novini/article/8133854", "text": "Планетолози от Калифорнийския технологически институт разкриха тайна, свързана с формирането на слоеве лед на южния полюс на Марс, съобщи Физ.орг. Съществуването на тези слоеве дълго време се смяташе за необяснимо. Учените създали модел, който показва, че главна роля играят едновременно няколко фактора, включително колебанията на оста на планетата. Загадъчната структура се състои от припокриващи се слоеве замръзнал въглероден диоксид и вода, които достигат до дълбочина 1 километър, предаде БТА. Теоретично погледнато, подобна структура не може да съществува, защото сухият лед е термично по-нестабилен от водния. Моделът предполага, че въпросната структура е възникнала вследствие на съчетаването на три фактора - изменение на ъгъла на наклона на оста на планетата и на степента на отразяване на слънчевите лъчи от леда, увеличаване на атмосферното налягане при топенето на сухия лед. Специалистите разработили теоретичен модел, който съвпаднал с данните от спътникови наблюдения. Той разкрива, че през последните 500 хиляди години е имало колебания в оста на въртене на Марс и в резултат южният полюс на планетата е бил осветен с различно количество слънчева светлина. Сухият лед се натрупвал, когато то било малко, и сублимирал, когато слънчевата радиация достигала своя пик. Освен замръзнал въглероден диоксид, се натрупвало и малко количество воден лед, който служел за защита на разположения по-ниско слой въглероден диоксид. Най-древният и дълбок слой лед се е формирал преди 510 хиляди години след период на екстремна слънчева радиация, когато имало въглероден диоксид в атмосферата на планетата. Подобен механизъм бе предсказан през 1966 г. от Робърт Лейтън и Брус Мъри от същия институт. Те предположиха, че Марс с тънка атмосфера от въглероден диоксид може да има дългосрочни стабилни полярни отлагания сух лед, които на свой ред ще контролират глобалното атмосферно налягане.", "date": "2020.01.31", "title": "Учени разкриха тайната на загадъчнатa структура на Марс"}
{"url": "https://www.24chasa.bg/novini/article/8133847", "text": "До края на февруари правителството трябва да предприеме мерки за увеличаване на капита на \"Български енергиен холдинг\", за да се гарантира финансово оздравяване на \"ТЕЦ Марица - Изток 2\" ЕАД , както и да гарантира работа на централата, независимо от становището на Европейската комисия, това решиха единодушно със 156 гласа \"за\" депутатите. Изслушването на енергийния министър е по искане на БСП, чието предложение гласи Народното събрание да излезе с решение, задължаващо Министерския съвет в срок до 29 февруари да предприеме необходимите мерки за нормалното функциониране и финансовата стабилност на ТЕЦ „Марица Изток 2“, като се цели да се гарантира енергийната сигурност на страната. Сред исканията на социалистите са енергийният министър да се отчита периодично пред депутатите за предприетите мерки и постигнатите резултати, както и да се гарантира производствения капацитет на въгнищните топлоелектрически централи в България. Първоначално предложението на левицата претърпя редакция по предложение на ГЕРБ. По думите на министър Петкова, преходът от ползването на въглищни централи на първо място трябва да бъде справедлив, плавен и съобразен със спецификите на всяка една държавата, и по никакъв начин да не поставя под риск енергийната сигурност на държавите членки\" каза тя. \"Това е нашата категорична позиция и тя е заявявана многократно\", заяви Петкова. \"Ние много ясно сме заявили, че без въглищноенерийните централи, българската електроенергийна система не би могла да функционира нормално, и 2030г., до когато е срока за този интегриран план, ние ясно сме заявили пред Европейската мисия, че ще продължим да разчитаме на въглищните централи като основна базова мощност в българската електроенергийна система\" каза тя. По нейните думи въглищните централи имат важно място в електроенергетиката - те са тези мощности, които балансират системата. \"ТЕЦ \"Марица Изток 2\" е такава централа, единствена в страната, няма друга такава мощност, която има връзка с трите нива на напрежение в страната, и при евентуална авария в системата, това е централата, който може да гарантира бързото и качествено въвеждане на системата в своята нормална работа.\" По нейните думи тези въглищни централи дават 40% от енергията на България, а през зимата тези количества достигат до 60% . И припомни, че през зимата на 2017г. , ниските температури са довели до колапс в системата на държавите околко нас. \"Тогава всички държави затвориха свойте граници и спряха износа на енергия. Тогава положението в нашата страна беше спасено имено от въглишните централи и от \"АЕЦ Козлодуй\" ЕАД, заяви министър Петкова.", "date": "2020.01.31", "title": "Петкова: Правителството трябва да оздрави \"ТЕЦ Марица Изток 2\" до края на февруари"}
{"url": "https://www.24chasa.bg/novini/article/8133881", "text": "Монголия затваря до 2 февруари границата си с Китай, за да спре разпространението на новия коронавирус, предаде Ройтерс, позовавайки се на съобщение на правителството. На монголските граждани, намиращи се в Китай, се дава срок до 6 февруари да се върнат в Монголия. Чужденците (които не са китайци), пътуващи за Монголия, няма да могат да влизат в страната през Китай. Монголия, която граничи с Русия и Китай, не е съобщила засега за случаи на заразени с коронавируса. Правителството каза, че работи за евакуиране на 30 монголски граждани, намиращи се в епицентъра на епидемията - китайския град Ухан.", "date": "2020.01.31", "title": "Монголия затваря границата си с Китай заради вируса"}
{"url": "https://www.24chasa.bg/novini/article/8133916", "text": "Съдът е признал за виновен подсъдимия Т.П. (на 63 години), обвинен от Окръжна прокуратура – София за извършени от него престъпления по чл. 115 от НК и по чл. 339, ал. 1 НК. Около 19 ч. на 18.08.2018г. подсъдимият П. излязъл от обитаваната от него къща в с. Лесново, като носел със себе си газ-сигнален пистолет м. „Екол“, м.“ Майор“, калибър 9мм. По-рано същия ден той премахнал сепаратора на оръжието - фабрично поставена втулка с вътрешен отвор и с външна резба, и го заредил с газово сигнален боеприпас. Това съобщиха от Прокуратурата.  Пред хранителен магазин на ул. „14-та“ в селото, той се обърнал към намиращите се там хора с въпроса : „Кой ми открадна колелото? Да ми го даде, защото ще го застрелям!“. Поведението на подсъдимия се сторило странно и една от жените подала сигнал на тел. 112 за отправените от мъжа закани. Междувременно П. няколко пъти влизал и излизал от търговския обект със същите питания за вещта му. Продавачката му посъветвала да излезе навън да си го търси, след което също се обадила на тел. 112. В разположена срещу магазина градинка, подсъдимият забелязал на една от пейките И.К. Попитал и него за велосипеда, но не получил отговор. В следващия момент се придвижил към него, извадил изпод дрехите си носеното оръжие, насочил го срещу мъжа, заредил го и произвел изстрел. Пострадалият паднал по гръб на земята, а Т. прибрал оръжието и се насочил към дома си. Огнестрелното нараняване в корема и лявата хълбочна артерия довело до масивен остър вътрешен кръвоизлив, станал причина за смъртта на К. Пристигналият на местопроизшествието екип на ФСМП – Елин Пелин констатирал смъртта на И.К. По-късно извършителят на убийството бил задържан от органите на полицията. При извършения оглед в имот на Т.П. са били открити пистолет без пълнител, велосипед м. „Continental“, пушка с дължина 82см. с поставена в нея сачма, пликове с гилзи, кутия със сачма. В хода на досъдебното производство е било установено,че оръжието – газ-сигнален пистолет м. „Екол“, м. „Майор“, преработено в огнестрелно, било държано от П. незаконно, тъй като не притежавал надлежно разрешително. На подсъдимия е наложено едно общо наказание в размер на тринадесет години „лишаване от свобода“ при „строг“ режим на изтърпяване. Постановената от Софийски окръжен съд осъдителна присъда не е влязла в законна сила и подлежи на обжалване и протест.", "date": "2020.01.31", "title": "13 години затвор за убийство при битов скандал в с. Лесново"}
{"url": "https://www.24chasa.bg/novini/article/8133932", "text": "Два леки автомобила са изгорели тази нощ във Вършец, съобщиха от Областана дирекция на МВР в Монтана. Около 3:15 часа във Вършец е възникнал пожар на два паркирани пред частен имот леки автомобила \"Мерцедес МЛ 270 ЦДИ\", производство 2004 г., собственост на 42-годишен и \"Сеат Леон\", производство 2001 г., собственост на 19-годишния му син. При възникналия пожар автомобилите са изгорели напълно. Местопроизшествието е посетено от дежурна оперативна група, извършен е оглед и е образувано досъдебно производство.", "date": "2020.01.31", "title": "Две коли горяха във Вършец"}
{"url": "https://www.24chasa.bg/novini/article/8133908", "text": "Фалшиво видео, на което жена уж яде прилеп, преувеличени данни за починали и заразени, чудотворни лекове - потоп от дезинформация за епидемията от вирусната пневмония залива социалните мрежи и подхранва страх сред хората, предаде БТА. Фийби, 40-годишна лекарка от Хонконг, казва, че е смаяна от съобщенията, получени през последните дни в семейната си група в \"Уотсап\". \"Имаше съвет да си дезинфекцираш лицето и ръцете със сешоар или да пиеш гореща вода с температура 60 градуса, за да останеш в добро здравословно състояние\", заяви тя. \"Видях и съобщение във \"Фейсбук\", което препоръчва на хората да пият \"Детол\" (дезинфектант за почистване на дома), добави жената. Като здравен експерт тя знае, че никое от тези средства не е ефикасно и че те дори може да се окажат опасни. Затова е предупредила близките си да не се подвеждат по такива съвети. Колко ли обаче съобщения от този тип циркулират в момента във виртуалното пространство? Според експерти интернет и приложенията за онлайн комуникации гъмжат от такива подвеждащи информации. От съобщението в началото на януари за появата на нов коронавирус в китайския град Ухан, неверните информации се разпространяват надлъж и нашир. Кристина Тардагила, медиен експерт от института \"Пойнтър\", казва, че над 50 организации от 30 страни, занимаващи се с проверка на факти и изобличаване на фалшиви новини, са установили три вълни на дезинформация. \"Една се отнася за произхода на вируса, друга - за фалшиви медикаменти с патент, и трета - за начина за превенция или за лечение\", обясни тя пред АФП. Журналистите от АФП, занимаващи се с проверката на фактите, засякоха многобройни неверни информации. Една от тях, разпространяваща се в Шри Ланка, твърди, че 11 милиона жители на Ухан ще умрат. Според друга хранителни продукти в Австралия са били заразени с новия коронавирус, а според много публикации човек може да се предпази от вируса, като приема солен разтвор. Някои от тези неверни информации са свързани с предразсъдъци към хранителните навици в Китай или расистки стереотипи. Това видео всъщност е заснето през 2016 г. в тихоокеанския архипелаг Палау от блогърка. Малко медии разпространиха след това тази информация. Въпреки че китайската кулинарна традиция използва много съставки, които биха предизвикали погнуса в чужбина, и че продажбата на живи животни на пазарите поражда тревога, прилепи рядко се консумират в Китай. В Австралия, където живеят много китайци, фалшивите информации се роят. В понеделник депутат от Брисбън предупреди избирателите си, че се разпространява фалшиво комюнике, уж от министерството на здравеопазването, в което се отправя предупреждение да се избягват кварталите с голяма концентрация на хора от китайски произход. \"Разпространението на фалшиви информации от расистки кретени поражда чувство на страх и несигурност\", каза той пред АФП. Крайнодесните уебсайтове подхванаха темата за епидемията. Една от първите разпространени дезинформации бе за съществуването на ваксина срещу новия коронавирус, която била патентована през 2015 г. В действителност въпросният патент е за коронавирус, открит при пернатите. Хол Търнър, водещ по крайнодясно радио, обвиняван, че подкрепя теорията за превъзходството на белите, публикува статия в интернет, в която се твърди, че 112 000 души вече са починали в Китай и че 2,8 милиона са под карантина. \"Коронавирусът е класически повод за разпространение на слухове, родени в атмосфера на страх и несигурност\", заяви пред АФП новозеландският социолог Робърт Бартоломю. Заглавията в търсещите сензация медии - и историческото недоверие към китайското правителство - улесниха разпространението на слухове, допълни той. \"За много хора обаче основен източник на информация са социалните мрежи, за които е известно, че са проводник на непроверени твърдения\", изрази съжаление Бартоломю. Този неспирен поток от неверни информации затруднява работата на здравните власти. \"В Тайван хората ще започнат да се обаждат по болници и правителствени агенции, ще ги заливат с въпроси и по този начин ще отнемат времето на ценни човешки ресурси\", каза със съжаление Кевин Хсуех, служител на болница в Тайпе.", "date": "2020.01.31", "title": "Три вълни на дезинформация за коронавируса от Китай"}
{"url": "https://www.24chasa.bg/novini/article/8133934", "text": "Учебниците на Св. Синод по Религия – Християнство – Православие за 1-5 клас са успешно завършени и вчера бяха регистрирани в МОН, съобщиха Българската патриаршия. Това са първите официални синодални учебници по Православие след премахването на часовете по Закон Божий и Вероучение в края на 40-те години на XX век. Учебниците са депозирани в МОН във връзка с обявения през 2018 г. конкурс за учебния предмет Религия от 1-ви до 12-ти клас, уточняват от Патриаршията. В екипа, изработил учебниците, по решение на Св. Синод участват членовете на синодалния Културно-просветен отдел под вещото ръководство на Негово Високопреосвещенство Ловчански митрополит Гавриил, духовници, водещи български богослови, методици и учители по Религия – Християнство – Православие, катехизатори, иконописци, художници, графични дизайнери и фотографи. В помагалата намериха място и някои от детските творби-лауреати на Националния синодален конкурс „Възкресение Христово“. Повечето уроци са приложими и в заниманията по Вероучение, които се провеждат в църковните училища при храмовете на БПЦ-БП в България и чужбина. Учебниците на Св. Синод са замислени и изпълнени така, че да бъдат надеждни помощници на учителите и вдъхновяващи пособия за учениците по Религия – Християнство – Православие и по Вероучение, допълват от Патриаршията. На 5 февруари 2020 г. предстои отварянето на проектите в Дирекция \"Учебници и училищна документация\" на МОН и стартирането на процедурата по оценяване и одобряване на кандидатстващите учебници по Религия. По решение на Св. Синод негови представители в тази процедура ще бъдат Ловчанският митрополит Гавриил, Мелнишкият епископ Герасим и доц. д-р Мариян Стоядинов - главен редактор на учебниците.", "date": "2020.01.31", "title": "Първите учебници по Християнство са регистрирани в МОН"}
{"url": "https://www.24chasa.bg/novini/article/8132039", "text": "“Белмекен” е най-високопланинският водоем с насипно изградена стена на Балканския полуостров. Намира се на 1923 метра надморска височина в Рила планина, а стената му е на кота 2000 метра. Обемът на язовира е 141 млн. кубика вода. Белмекен означава известно място. Самият язовир е изграден по поречието на река Сестримска, която е уникален природен феномен, тъй като 10 км от поречието ѝ създават естествен концентриран пад на водата от 1500 метра. В основата за изграждането на водоема е река Крива, приток на Марица. Яз. “Белмекен” е част от най-големия хидроенергиен комплекс у нас - каскадата “Белмекен - Сестримо”, към която по-късно се прибавя и ПАВЕЦ “Чаира”. Според експерти “Белмекен - Сестримо - Чаира” е един от най-грандиозните хидроелектрически обекти в Европа, проектиран и построен от български инженери, монтажници и строители. Каскадата е собственост на НЕК. Проучването и проектирането на “Белмекен - Сестримо” започват през 1953 г. и са възложени на “Енергопроект”. Съществуват обаче исторически документи, че още през 30-те години на XX в. районът, където е изградена по-късно каскадата, е проучван и разработван, но проектът не е бил осъществен. Самото строителство на каскадата започва през 60-те години. До 1974 г., когато “Белмекен - Сестримо” е завършена, са построени 1 язовир, 2 дневни изравнителя (малки язовири), 3 електроцентрали, два пояса събирателни канали с общо 225 водохващания. Строителството на каскадата обхваща площ от 4000 кв. км. Водите в яз. “Белмекен” се събират от северната и южната страна на планината Рила посредством система от канали и тунели с обща дължина 110 км Каскадата е проектирана и построена с два пояса събирателни деривации от планински реки и притоци на реките Струма, Места и Марица. Първата е на кота 1900 метра и пълни яз. “Белмекен”, а водите от втората деривация на 1200 метра се вливат в язовира изравнител “Станкови бараки”. Огромното съоръжение е проектирано така, че основно да осигурява електроенергия, а отделно водите на каскадата да се използват за напояване на 600 хил. дка обработваеми площи и водоснабдяване. Поради това паралелно с изграждането на каскадата се построява и открит канал с дължина от 70 км, по който преработените от каскадата води да отидат в яз. “Пясъчник” за напояване на Горнотракийското поле. Каскадата “Белмекен - Сестримо” е тристепенна, като яз. “Белмекен” се явява горният и най-голям изравнител. Оттам по 3-километров тунел с диаметър 4 м и 2 км подземен напорен тръбопровод водата постъпва в ПАВЕЦ “Белмекен”. Водите от централата отиват в разположения непосредствено до нея дневен изравнител “Станкови бараки”. По тунел и подземен напорен тръбопровод с обща дължина 5 км водата от изравнителя достига до ВЕЦ “Сестримо”. Водите, обработени от втората централа, по 3-километрова безнапорна деривация достигат до дневния изравнител на ВЕЦ “Момина клисура”, а след централата водите по 70 км канал се транспортират към яз. “Пясъчник”. Шеф на строителния участък на “Белмекен - Сестримо” почти през цялото време е инж. Йордан Йорданов. Според архивни документи половината ръководители на строежа на каскадата са пълномощници на ЦК на БКП и партийни секретари, сочи архивна снимка, която се пази в историческия музей в Белово. Строителството на хидроенергийния комплекс се извършва от тогавашните ДСО “Хидрострой”, “Енергомонтаж”, СС “Тунели и инжекции”, ГУСВ и др. На практика обаче в строежа на “Белмекен - Сестримо” са привлечени инженери, работници и техника от цялата страна. Работи се при изключително трудни и тежки планински и метеорологични условия. Особено през зимата, когато след чести бури са ангажирани хеликоптери от военната авиация за доставка на храна на затрупаните от преспи обекти на строителите. Хеликоптери се използват и при тежки злополуки с работници, каквито не са били рядкост на огромната строителна площадка.   Вероятно затова периодично се разпространяват призиви на общостроителните партийни комитети за по-усилена и ефективна работа по строежа на каскадата за пълното ѝ завършване в срок и за X конгрес на БКП. Подобен призив се пази в музея в Пазарджик. През 1980 г. - 6 години след завършването на “Белмекен -Сестримо”, започва и строителството на уникалната и единствена в Европа ПАВЕЦ “Чаира”, което е втори етап от строителството на каскадата. От яз. “Белмекен” по тунел със 700-метров пад водите отиват в ПАВЕЦ “Чаира” и завъртат турбините, след което с мощни помпи ги връщат отново в язовира без каквито и да е загуби. Самата централа е разположена на 350 метра под земята и до нея се стига по огромен тунел. Общата енергийна мощност на “Белмекен - Сестримо - Чаира” е 1600 мвт в генераторен режим и 892 мвт в помпен режим. Факт е, че енергийната мощност на “Чаира” е по-висока от тази на трите ВЕЦ от “Белмекен - Сестримо” с над 100 мвт. Главен проектант на ПАВЕЦ “Чаира” е инж. Георги Куков, който е сред водещите специалисти по проучването, проектирането и строителството на “Белмекен - Сестримо”. Инж. Куков работи по проектирането и цялостното изграждане на каскадата от 1953 до 1989 г., като в продължение на 17 г. е зам. главен инженер на “Енергопроект”. Освен това той е проектирал и язовирите “Христо Смирненски” и “Златоград”. В своя публикация през 2000 г. инж. Куков заявява, че в продължение на 20 г. (от 1978 до 1998 г.) “Белмекен - Сестримо” е работила много под проектните си и реални възможности заради фрапиращ недостиг на вода. Това се е получило, защото 140-150 млн. кубика на година редовно се отклонявали от яз. “Белмекен” за приоритетни водоснабдителни цели - главно за София. “Годишната използваемост на съществуващата капитална мощност на каскадата е под 700 часа при доказан оптимум за водните централи от 2500 до 3000 часа. Просто каскадата се нуждае от допълнителен водоизточник в яз. “Белмекен” с годишен капацитет от 500 млн. кубика вода. Заради недостатъчен приток не се използва пълноценно и високоефективният обем в яз. “Белмекен”, който в продължение на 6 месеца от годината се уплътнява едва с 30-40% от капацитета си”, заявява тогава проектантът му инж. Георги Куков. За решението на проблема той предлага необходимите води за каскадата да се вземат помпажно от поречието на р. Места, където излишъкът на води според неговата преценка е 600 млн. кубика. Предложението му не се осъществява. През 2011 г. президентът Георги Първанов награждава инж. Георги Куков с орден “Св. св. Кирил и Методий” с огърлие за изключителните му заслуги в българската хидроенергетика. Наградата е присъдена посмъртно и е получена от сина на легендарния инженер - Иван Куков.", "date": "2020.01.31", "title": "Язовир “Белмекен” не се пълни догоре заради София, казва преди 20 г. проектантът му"}
{"url": "https://www.24chasa.bg/novini/article/8133654", "text": "Участници от българска страна на икономическия форум „Euromoney” във Виена бяха Стоян Мавродиев, главен изпълнителен директор на ББР, и заместник-министърът на финансите Маринела Петрова. Икономическото събитие се утвърди през годините като стратегическа платформа за дебат в Европа. На него се обсъждат и анализират бъдещите приоритети и икономическото развитие на страните от ЕС. Тема на семинарите и работните срещи бяха препятствията пред източноевропейските страни, предвид тяхната сериозна обвързаност с добива на горива и значително по-трудния преход към екологично чисто производство. Еко инвестициите, върху които трябва да се фокусират страните от Европа през следващите 30 години, са насочени към въглеродно неутрални производства, както и такива с напълно рециклируеми отпадъци. Според   България определено има да извърви дълъг път, докато стане толкова адаптивна, колкото са държавите в Западна Европа. Екологията ще е водеща тема следващото десетилетие и у нас по нея тепърва ще се работи. Всички искаме да живеем в среда с чист въздух, води и почви, но решенията за иновации в индустриалните производства се спъват бюрократично. Част от еко инвестициите от програмата „Зелена сделка“ ще засегнат и уреждането на законовата рамка, което би трябвало да подобри достъпа и предприемачеството. Въглеродно неутрална Европа не е само проект, а план за генерална промяна, по която ще се работи усилено. Финансовият сектор ще поеме голяма роля откъм бюджетиране на „зелените“ проекти чрез няколко механизма. На първо място лихвите по кредитите ще се поддържат ниски, което е добра основа за малките и средните предприятия да могат да си позволят допълнително финансиране. Банките работят и в посока по-бързо отпускане на кредити, когато инвестициите са за намаляване на въглеродните емисии. Само да се отпускат пари обаче не би свършило никаква работа. Нужно е наличието на има фирми и компании, които да са подготвени да усвоят средствата по подобаващ начин, превръщайки ги в успешен икономически ход. Тук идва и едно от по-големите препятствия пред българските фирми. За разлика от компаниите в Западна Европа, голяма част от българските компании не са готови на проектно ниво. Друго препятствие, което също е от голяма важност, е доверието на хората в този тип субсидии. Ако те не вярват, че финансирането ще е полезно, усилията по проектите биват посредствени и недостатъчни. Част от   - техният достъп до пазарите, възможността да разширят асортимента си, както и да въведат иновации в производството си. Стоян Мавродиев и неговият екип са готови да фокусират 15% от портфейла на ББР за екоинвестиции през следващите години. Това означава, че всички компании, които имат проектна готовност, могат да кандидатстват за субсидиране. В това число влизат и проекти за общинска зелена инфраструктура, възобновяема енергия и устойчиво селско стопанство. Естествено, те ще бъдат строго наблюдавани дали са достатъчно ефективни. Това ще се прави на база спестена енергия, адекватно приети мерки за опазване на околната среда, спестено гориво и др. Най-големи вложения ще се заделят за проекти, които ще финансират компании, опитващи се да станат въглеродно неутрални. ББР може да не финансира директно тези проекти, а посредством други търговски банки по кредитна линия. При всяко положение обаче тази банка ще бъде част от кредитната гаранция и постигането на целите.", "date": "2020.01.31", "title": "Стоян Мавродиев за еко инвестициите в Централна и Източна Европа"}
{"url": "https://www.24chasa.bg/novini/article/8133914", "text": "Компанията \"Фейсбук\" съобщи днес, че ще премахва от социалната си мрежа подвеждаща информация за бързоразпространяващия се коронавирус в Китай и други страни, съобщи Ройтерс, цитиран от БТА. Ще бъде изтривано съдържание с \"фалшиви твърдения или конспиративни теории при подаден сигнал от световни и местни здравни организации\". Това е необичайно драстичен ход за \"Фейсбук\", който обикновено ограничава разпространението на съдържание с подвеждаща информация по здравни въпроси чрез ограничаване на резултатите при търсене и ограничаване на реклами, но обикновено позволява оригиналните постове да останат на платформата.", "date": "2020.01.31", "title": "\"Фейсбук\" ще трие съдържание с подвеждаща информация за коронавируса"}
{"url": "https://www.24chasa.bg/novini/article/8134034", "text": "Пет страни извън Европейския съюз са се присъединили към рамката за ограничителни мерки в отговор на неразрешените проучвания за природен газ, извършвани от Турция в Източното Средиземноморие, приета от Съвета на ЕС на 11 ноември, се казва в съобщение, разпространено от името на върховния представител на ЕС по външната политика Жозеп Борел. Желанието си да синхронизират политиката си с европейската по този въпрос са изразили страните-кандидатки за членство Северна Македония, Черна гора, Сърбия и Албания, както и Исландия, която е член на Европейското икономическо пространство, предаде БТА. Решението на Съвета на ЕС установява рамка за целенасочени ограничителни мерки срещу лица и организации, отговорни или замесени в сондажни действия за търсене и добив на въглеводороди без разрешение в териториалните води, изключителната икономическа зона и континенталния шелф на Република Кипър. Европейският съюз приветства решението на петте страни, се казва в съобщението.", "date": "2020.01.31", "title": "5 страни се присъединяват към европейската рамка за санкции срещу Турция"}
{"url": "https://www.24chasa.bg/novini/article/8134027", "text": "Така нареченият американски близкоизточен мирен план е \"окупационен проект\", заяви турският президент Реджеп Ердоган, цитиран от Анадолската агенция. Говорейки на петата церемония по връчване на медийните награди на Анадолската агенция в столицата Анкара, Ердоган каза: \"Йерусалим не е за продан\". Той осъди \"сделката на века\" и каза, че Ерусалим е червена линия за Турция, предава БТА. Във вторник американският президент Доналд Тръмп оповести своя план за слагане на край на израелско-палестинския конфликт. Мирният план едностранно анулира предишни резолюции на ООН по палестинския въпрос и предлага на Израел да бъде дадено почти всичко, за което Тел Авив настоява, отбелязва Анадолската агенция.  Tурция може да започне военна операция в северозападната сирийска провинция Идлиб, ако на ситуацията в региона не бъде намерено незабавно решение, заяви по-късно турският президент Реджеп Тайип Ердоган, предаде Ройтерс. Изявлението на Ердоган идва в момент, в който настъплението на подкрепяните от Русия сили на сирийското правителство предизвикват опасения от нова бежанска вълна към Турция. В Анкара Ердоган каза, че Турция не може да се справи с нов бежански поток. Цитиран от ТАСС, Ердоган е казал пред телевизия Ен Ти Ви: \"Ако (ситуацията) в Идлиб не се нормализира, ние ще преминем към действия. Ние искрено желаем да постигнем стабилност в Сирия. Политическият процес трябва да бъде осъществен бързо и справедливо. Ние няма да се поколебаем да направим за тази цел всичко необходимо, включително и да приложим военна сила\". В сряда турският президент предупреди, че Анкара губи търпение и обвини Русия, че нарушава споразумението за прекратяване на въоръжения конфликт в Идлиб. ", "date": "2020.01.31", "title": "Ердоган: Йерусалим не е за продан"}
{"url": "https://www.24chasa.bg/novini/article/8134071", "text": "Криминалисти разследват смъртта на 84-годишен мъж от Тетевен, който е намерен мъртъв в дома си в четвъртък. \"24 часа\" научи, че вероятно се касае за убийство, но от прокуратурата отказаха да дадат информация. Служители на РУ-Тетевен и ОД МВР-Ловеч продължават работа по изясняване на всички обстоятелства около смъртта на стареца под надзора на Окръжна прокуратура -Ловеч. Образувано е досъдебно производство и са назначени експертизи.", "date": "2020.01.31", "title": "Разследват смъртта на старец в Тетевен"}
{"url": "https://www.24chasa.bg/novini/article/8134103", "text": "За пръв път от 1995 г. България е извън челната десетка по брой осъдителни решения на Европейския съд по правата на човека, съобщиха от пресцентъра на Министерството на правосъдието, позовавайки се на данните в годишния доклад на Съда, обявен публично вчера в Страсбург. Страната ни е слязла с три позиции в класацията от 8 на 11 място по брой осъдителни решения, в които Съдът е намерил поне едно нарушение на Конвенцията. В доклада се сочи, че ЕСПЧ е постановил 13 осъдителни решения срещу България, като за сравнение през 2018 г. те са били 27. Страната ни е с 497 висящи жалби пред Съда, като запазва тенденцията по намаляване на броя им, отбелязват още от правосъдното ведомство. Съгласно официалната статистическа информация на Секретариата на Съда за 2019 г., държавите членки с най-голям брой осъдителни решения, са Русия (186), Украйна (109), Турция (97), Румъния (56), Молдова (39) Унгария (36) и Гърция (23) Армения (18) Азербайджан - 18 . Общият брой на висящите жалби, разпределени на съдебен състав пред Съда за 2019 г., възлиза на 59 800 бр., като една четвърт от всички са срещу Русия. Следват: Турция 9250, Украйна 8850, Румъния 7900 и Италия 3050. Следват Азербайджан, Армения, Босна и Херцеговина, Сърбия и Полша. Останалите 37 държави формират 13 процента от висящите жалби или общо 7 900 бр.", "date": "2020.01.31", "title": "България излезе от челната десетка по осъдителни решения на съда в Страсбург"}
{"url": "https://www.24chasa.bg/novini/article/8134136", "text": "Кремъл заяви в сряда, че Владимир Путин няма мнение по предложението заеманият от него пост вече да се нарича \"върховен управник\", а не президент, след като руска правителствена комисия каза, че обмисля идеята. Промяната на наименованието на поста е една от възможните поправки в руската конституция, предложени от членовете на правителствена комисия, създадена по-рано този месец, след като Путин обяви, че иска промени в руския основен закон. Путин, който е на 67 години, направи свои собствени предложения за промяна на конституцията. Мнозина видяха в тях негов план да съхрани влиянието си след изтичането на сегашния му президентски мандат през 2024 г., въпреки неговите твърдения, че не е привърженик на практиката от съветската епоха лидерите да остават на власт до смъртта си. Конституционната реформа, която доведе до смяна на правителството, гарантира контрола на Путин върху преходния процес и някои я възприемат като опит за ограничаване на вътрешните противоборства до 2024 г., който в същото време дава на Путин възможността да демонстрира, че отговаря на общественото недоволство след годините на затягане на коланите. Държавната дума, долната камара на парламента, вече одобри реформата на Путин на първо четене. Правителствената комисия обмисля и други възможни промени. \"Има някои много любопитни предложения. Например, държавният глава вече да се нарича \"върховен управник\", заяви пред правителствения вестник \"Росийская газета\" Павел Крашенинников, съпредседател на правителствената комисия. Когато бе запитан за идеята в сряда, Кремъл отговори уклончиво и я нарече \"нова инициатива\" и едно от предложенията, които може да бъдат или да не бъдат приети. \"В момента всичко това е на етап дискусия. Президентът Путин няма мнение по въпроса\", каза пред журналисти говорителят на Кремъл Дмитрий Песков. Предложенията включват още формално признаване на статута на Русия на \"държава победителка\" във Втората световна война и обявяването на православното християнство за основна религия в страната, съобщи вестник \"Комерсант\". \"Естествено, част (от предложенията) ще отпаднат, някои ще бъдат приети и така ще се получи окончателният резултат от работата на комисията\", каза Песков пред журналисти. Руската информационна агенция ТАСС припомня, че лидерът на националистическата прокремълска партия ЛДПР Владимир Жириновски много пъти е предлагал държавният глава да се нарича \"върховен управник\", за да се избегне употребата на наименования на длъжността, идващи от чужди езици. (БТА)", "date": "2020.01.31", "title": "Путин върховен управник? Кремъл е\nуклончив за новото название на поста"}
{"url": "https://www.24chasa.bg/novini/article/8134135", "text": "Редуциране на разрешените водни обеми за питейно-битово водоснабдяване в съответствие с реално използваните през 2019 г. количества, установени от съответните Басейнови дирекции, се предвижда в новия график за ползването на водите от комплексните и значими язовири за месец февруари, изготвен от Министерство на околната среда и водите. За язовирите, водите от които се използват за питейно-битово водоснабдяване и са с наличен обем под 50% от общия, водоползвателите, включително и ВиК дружествата, са уведомени да предприемат мерки за водоснабдяване от алтернативни водоизточници – повърхностни и подземни, за които имат издадени разрешителни от съответните Басейнови дирекции. Целта е обезпечаване на питейно-битовото водоснабдяване на съответните населени места, съобщиха от МОСВ. За  , чийто процент на запълване 28,2%, разрешените обеми за питейно-битово водоснабдяване са редуцирани на 0,5 млн. м3, предвид ниския обем в язовира. Следва \"ВиК\" - Сливен да осигури останалото количество, необходимо за питейно-битово водоснабдяване от алтернативни водоизточници. „ВиК“ - Сливен е титуляр на 20 разрешителни за водовземане от подземни води, с общ разрешен годишен лимит – 14,9 млн. м3. Във връзка с ниския обем в  , който е с процент на запълване 35,5% и реално постъпващ незначителен приток, води за промишлено водоснабдяване не са разрешени. Промишлените предприятия са уведомени, че следва да се осигуряват от алтернативни водоизточници, съгласно издадените разрешителни за водовземане от повърхностни и подземни водни обекти. Води за питейно-битово водоснабдяване на промишлените предприятия ТЕЦ „Бобов дол” и „Ай Ви Пи Комършъл“ не се разрешават, докато не бъдат монтирани измервателни устройства за водите, които използват от предприятията за питейно-битови цели. Разрешените води за питейно-битовото водоснабдяване от язовир „Дяково“ са редуцирани в съответствие с реално използваното през 2019 г. За   са предприети действия за максимално ограничаване на водовземането от язовира, като се подават води единствено за питейно-битово водоснабдяване. Удовлетворена е заявката на ВиК Перник за месец февруари в размер на 752 000 м3. Поради системно подаване на неверни или манипулирани данни, на басейновите дирекции е възложено да извършат проверки за наличие на сертифицирани и заверени измервателни устройства на язовирите с основно предназначение за питейно-битово водоснабдяване – „Искър”, „Бели Искър”, „Среченска бара”, „Христо Смирненски”, „Йовковци”, „Тича”, „Камчия”, „Ясна Поляна”, „Асеновец”, „Боровица”, „Студена”, „Ястребино”, „Дяково”, „Калин” и „Карагьол”. При констатирано неизпълнение ще се направят предписания в едномесечен срок да бъдат монтирани сертифицирани измервателни устройства на посочените в разрешителните за водовземане места. На всички язовири, които се използват за питейно-битовото водоснабдяване, не се разрешава работа на ВЕЦ на енергиен режим. Графикът за месец февруари ще може да бъде изменян на по-кратки интервали, като ще могат да бъдат налагани допълнителни ограничителни мерки.", "date": "2020.01.31", "title": "През февруари се спира ползването на води от питейни язовири за промишлени цели"}
{"url": "https://www.24chasa.bg/novini/article/8134153", "text": "Не сме се събрали на протест, а на кафе. Покани ни един приятел и затова дойдохме. Възползваме се от хубавото време. Това казаха 50-тината души, които се намират пред Народното събрание в момента. Няма и фенски агитки, въпреки че признаха, че подкрепят столичния \"Левски\".  Мъжете стоят на групички от по няколко души, оградени от униформени. Прави впечатление, че сред множеството има внедрени цивилни полицаи. ", "date": "2020.01.31", "title": "Събралите се пред парламента фенове на \"Левски\": Не протестираме, пием кафе"}
{"url": "https://www.24chasa.bg/novini/article/8134169", "text": "До края на днешния ден е срокът за подаване на потвърждение, че  ще подадат обвързващи оферти. Това каза министърът на енергетиката Теменужка Петкова по време на днешния парламентарен контрол. В края на 2019 година се разбра, че продължават преговори \"Росатом\", Си Ен Ен Си, \"Корейска хидроатомна корпорация\", \"Фраматом\" и \"Дженерал Електрик\", предаде БТА. Процесът по лицензирането на АЕЦ \"Белене\" може да продължи от фазата на одобряването на техническия проект на съоръжението, допълни Петкова, позовавайки се на писмо от Агенцията за ядрено регулиране /АЯР/. Тя уточни, че проектът за изграждането на ядрената централа е изготвен и предоставен в АЯР, заедно с междинен отчет за анализ на безопасността през 2008 г. В продължение на няколко години са направени необходимите оценки, анализи и експертизи, добави енергийният министър. В писмото от АЯР е написано още, че при практическото подновяване на проекта в процеса на лицензиране би следвало да се отчетат извършените до момента действия. В рамките на същата процедура ще се направи нова оценка на проекта от гледна точка на действащите към момента изисквания. Такава актуализация може да бъде направена само от проектанта, изготвил техническия проект. До края на февруари в НЕК трябва бъде подписан договор, за да се продължи процедурата по лицензиране. Това лицензиране е необходимо в хода на преговорите с бъдещите инвеститорите, уточни Теменужка Петкова. Енергийният министър припомни, че вече е извършена огромна работа по процеса на лицензиране на проекта. Но тази работа е била спряла с решението за спиране на проекта. \"Ние сега ще довършим този процес, за да се направи всеобхватен анализ по отношение на нормативната уредба, която се е променила от тогава до настоящия момент, за да видим несъответствията спрямо нея\", уточни Теменужка Петкова. Площадката на АЕЦ \"Белене\" вече е лицензирана. Изградена е цялата необходима инфраструктура за реализацията на проекта, отбеляза министърът.", "date": "2020.01.31", "title": "Компаниите за изграждането на АЕЦ \"Белене\" трябва днес да подадат обвързващи оферти"}
{"url": "https://www.24chasa.bg/novini/article/8134240", "text": "\"Можем да потвърдим, че двама пациенти в Англия от едно семейство дадоха положителна проба\", каза началникът на английската здравна служба Крис Уити в комюнике, разпространено от министерството на здравеопазването. \"Националната здравна служба е много добре подготвена и има опит в справянето с инфекции. Вече издирваме хора, с които пациентите са контактували, за да предотвратим по-нататъшно разпространение\", добави Уити, цитиран от Ройтерс. Германия ще изпрати днес военен самолет в китайския град Ухан, откъдето плъзна заразата, за да репатрира над 100 свои граждани, съобщи външният министър Хайко Маас. Никой от тях за момента не проявява симптоми на болестта, предизвиквана от вируса, но всички те ще бъдат поставени под 15-дневна карантина при завръщането си в Германия, което е предвидено за утре. Министерството на външните работи на Германия съветва германците да отложат пътуванията си в Китай, ако не са крайно необходими, и особено в провинция Хубей, където се намира Ухан. Досега в Германия са потвърдени пет случая на 2019-nCOV, както официално се назовава вирусът. Всичките са служители на германски производител на авточасти, влезли в контакт с човек от Ухан, отбеляза Асошиейтед прес. Правителството на Италия ще обсъди дали да обяви национално извънредно положение, след като бяха потвърдени първите два случая на новия коронавирус на територията на страната. Заразените са двама китайски туристи, които са пристигнали в Италия преди няколко дни. Те са поставени в изолация в център за инфекциозни болести в Рим. Над 9800 са вече потвърдените случаи на заразени хора с новия коронавирус в Китай, заяви днес постоянният представител на страната в организациите на ООН във Виена, цитиран от Ройтерс. \"Има общо 9809 потвърдени случая. Сред тях има 1527 случая (на хора в) критично състояние, (плюс) 15 238 предполагаеми случая\", каза Ван Цюн чрез преводач пред репортери. Китайският дипломат потвърди данните на властите от днес, че в 213 човека са починали от новия вирус в страната.", "date": "2020.01.31", "title": "Първи случаи на коронавируса в Англия: Двама от едно семейство са заразени"}
{"url": "https://www.24chasa.bg/novini/article/8134269", "text": "Химически вещества от пластмасите се трупат в организмите на птиците и застрашават живота им, съобщиха Би Би Си и БТА. Учени от университета в Хокайдо, Япония, експериментирали, като давали на гнездящи птици пластмасови топчета в храната, за да изследват преките ефекти от пластмасите върху организмите. Химикалите се натрупвали в черния дроб и мастните тъкани на птиците до равнища няколко хиляди пъти над нормата. Наблюдения върху албатроси показали подобни резултати. Химическото замърсяване е повсеместна и нарастваща заплаха за морските птици на фона на факта, че 28 на сто от видовете са глобално застрашени и че почти половината от всички видове намаляват. \"Установеното е пряко доказателство за въздействието на пластмасите върху морските птици и подчертава ролята на поглъщането на отпадъци от морето като източник на химическо замърсяване\", написаха учените в сп.\"Кърънт байолъджи\".", "date": "2020.01.31", "title": "Химикали от пластмасите се трупат в морските птици"}
{"url": "https://www.24chasa.bg/novini/article/8134276", "text": "„Има огромен потенциал за студентски и академичен обмен между България и Канада, който трябва да оползотворим“, каза заместник-министърът на външните работи Георг Георгиев по време на среща със заместник-ректора на Университета на Британска Колумбия д-р Мурали Чандрашекаран. Това съобщиха от Министервтово на външните работи.  Георг Георгиев подчерта заинтересоваността на България към проектите, които университета предлага, включително програмите за обмен на студенти, както и сътрудничеството в общи проекти в областта на научните изследвания и разработки. „Образованието е един от основните приоритети на нашето правителство. България има добри традиции във висшето образование и бихме искали да разширим нашите хоризонти“, каза заместник-министър Георгиев. Георг Георгиев и д-р Чандрашекаран се съгласиха да обменят добрите практики в сферата на висшето образование. Ръководството на Университета на Британска Колумбия пое ангажимента да информира за различни програми, които предлага на своите студенти. От своя страна заместник-министър Георгиев допълни, че ще се допита до български университети, които биха имали интерес да сключат споразумение за сътрудничество с Университета на Британска Колумбия за обмяна на студенти. Университетът на Британска Колумбия е публичен университет с центрове във Ванкувър и Келоуна, Британска Колумбия. Създаден през 1908 г., това е най-старият университет в Британска Колумбия и се класира сред първите три университета в Канада. Университетът финансира над 8 000 проекта годишно. Трима канадски премиери, включително първата жена премиер на Канада Ким Кембъл и настоящият министър-председател Джъстин Трюдо, са получили образованите си в университета. Във Ванкувър заместник-министър Георгиев посети и иновативната канадска софтуерна кампания „УанКюБит“, където се запозна с работата на компанията и разговаря с главния изпълнителен директор Андрю Фърсман. „УанКюБит“ е създадена през 2012 г. от група предприемачи и изследователи. Компанията се занимава с разработка на технологията на квантови компютри. През последните четири години „УанКюБит“ става част от световно уважаван екип от експерти и продължава да привлича таланти от световен мащаб в областта на математиката, инженерството, физиката, химията, операционните изследвания и разработката на софтуер.", "date": "2020.01.31", "title": "Георг Георгиев посети Университета на Британска Колумбия"}
{"url": "https://www.24chasa.bg/novini/article/8134311", "text": "Шетима души загинаха при експлозия в завод за професионално оборудване в град Мценск, в Орловска област, Западна Русия, предадoха ТАСС и БТА, като се позовават на медицински служители. Петима работници са загинали на място, а техен колега, турски гражданин, е починал в местната болница. Пострадали са още трима работници от Турция, един от които ще бъде транспортиран с линейка в град Орел. Другите двама са в по-леко състояние и отказват настаняване в областната болница. Експлозията е станала при монтаж на оборудване в новостроящ се цех от предприятието, съобщи пред журналисти губернаторът на региона Андрей Кличков.", "date": "2020.01.31", "title": "Шестима загинаха при експлозия в  руски завод"}
{"url": "https://www.24chasa.bg/novini/article/8134592", "text": "Тримата българи от Ухан ще отпътуват утре от Китай, потвърди вицепремиерът и министър на външните работи Екатерина Захариева в отговор на журналистически въпрос днес, предаде БТА.  Трима български граждани, които живеят в Ухан, са изявили желание за извеждането от града. Двама са в списъка на пътниците в самолета, който излита от Франция, което е европейска мисия, обясни Захариева. В самолет, изпращан от Германия, ще лети българка, която е с двойно гражданство. Утре самолетите ще излетят от Ухан. Предприели сме всички мерки с Министерството на здравеопазването, за да бъде осигурен карантинен период, когато се приберат в България, обясни Захариева. Тримата българи в момента са в добро здравословно състояние.", "date": "2020.01.31", "title": "Захариева: Тримата българи от Ухан ще отпътуват утре"}
{"url": "https://www.24chasa.bg/novini/article/8134734", "text": "Белият лъв Чака пристигна от Франция в зоологическата градина в Скопие, съобщава в. \"Нова Македония\". Той ще се присъедини към лъвицата Бела, която пристигна преди няколко дни от Ходенхаген, Германия, предаде БТА. Бела и Чака ще живеят заедно в зоологическата градина в просторно пространство, адаптирано специално за техните нужди. В момента в света има около 300 бели лъвове, като те са най-разпространени в югозападната част на Южна Африка в природния резерват Санбона. Белите лъвове са една от най-редките разновидности в света и за съжаление са пред изчезване. ", "date": "2020.01.31", "title": "В зоологическата градина в Скопие пристигна бял лъв от Франция"}
{"url": "https://www.24chasa.bg/novini/article/8134624", "text": "\"Вчера бе цензуриран говорителят на главния прокурор, беше цензурирана прокуратурата. Повтарям, че прокуратурата знае срещу кого се изправя. Знае, че се е изправила срещу организация, която разполага с милиони, с които ще се опита да се защити и то чрез вас медиите\". Това заяви пред журналисти Сийка Милева, говорител на главния прокурор Иван Гешев. Тя не уточни за кои медии става дума и в какво се изразява \"цензурата\". От контекста на разговора обаче стана ясно, че се имат предвид материали на медии, свързани с издирвания бизнесмен Васил Божков.  Милева отрече  . \"Предметите се изземват по законоустановения ред в присъствието на най-добрите експерти в България\", заяви Милева. И добави: \"Това е една хибридна атака срещу прокуратурата от Божков и свързани с него лица, че предметите се изсипват. Няма такова нещо да се хвърлят в черни чували\". На въпрос \"Има ли в прокуратурата сигнали за изнасилвания от Васил Божков\", Милева отговори: В интерес на разследването този въпрос няма да го коментирам, защото нямам разрешение от наблюдаващите прокурори.  По-рано днес единият от братята Найденови - Цветомир, заяви в телевизиония ефир, че Божков бил замесен в изнасилвания. Найденов твърди, че знаел за \"три случая\".                                                                                                                                                                                                                                                                                                                                 ", "date": "2020.01.31", "title": "Сийка Милева: Медии цензурират прокуратурата"}
{"url": "https://www.24chasa.bg/novini/article/8134760", "text": "Привържениците на независимостта а Шотландия, мнозинството от които се противопоставят на Брекзит, \"са на път да спечелят\", каза днес шотландският първи министър Никола Стърджън, цитирана от Франс прес и БТА. Тя обеща да направи всичко, за да постигне организирането на нов референдум по въпроса, въпреки категоричната опозиция на Лондон. \"Днес е момент на истинска и дълбока тъга за мнозина от нас. Тази тъга ще бъде белязана от гняв\", каза Стърджън в изявление няколко часа преди Обединеното кралство да напусне Европейския съюз. На референдума през юни 2016 г. 62 процента от шотландците гласуваха срещу излизането от общността, в противовес на общите резултати от референдума, на който 52 на сто от британците се обявиха за напускане на съюза. Излизането на Обединеното кралство от ЕС възобновява битката за независимост на Шотландия. На референдум през 2014 г. 55 процента от шотландските гласоподаватели отхвърлиха отделянето на областта. Британският премиер Борис Джонсън категорично се противопостави на ново допитване в Шотландия и в средата на този месец официално отхвърли съответно искане на шотландското правителство. \"Ще направя всичко възможно, за да постигна референдум през тази година\", подчерта Стърджън. \"Консерваторите провокират Шотландия. Ние сме на път да спечелим и те го знаят\", допълни тя. Стърджън съобщи, че нейната Шотландска национална партия ще удвои бюджета си за кампания в подкрепа на независимостта и че не изключва отстояването пред съда на правото на организиране на референдум.", "date": "2020.01.31", "title": "Първият министър на Шотландия обеща нов референдум за независимост след Брекзит"}
{"url": "https://www.24chasa.bg/novini/article/8134766", "text": "1 кг злато е иззето от тартора на бандата телефонни измамници, която бе разкрита при акция на МВР и прокуратурата в разградските села Дряновец и Стражец и градовете Шумен и Русе.  Ценностите са намерени в жилище в Шумен. При претърсвания на общо 6 квартири са открити и 7 хил. евро. В групата, освен организатора, участвали двамата му синове, племенник и приятел на семейството. Те набелязвали самотни възрастни гърци и им се обаждали по телефона по старата схема \"катастрофа с пострадало дете\".  Двама от мъжете, които играли ролята на \"въртачи\", се престрували и плачели като жени, за да заблудят жертвите си и да ги убедят да си дадат парите. Те твърдели, че е станала катастрофа, при която е убито албанче, и спешно трябва да се дадат пари, за да се реши проблема.  Досега са известни 4 жертви на семейната банда. Имало и много опити за измами, при които хората не се поддали, обясни Христо Терзийски, шеф на Главна дирекция \"Национална полиция\". Последният случай е от 17 януари, когато измамниците успели да приберат 19 980 евро от възрастна гъркиня.  Телефонните измамници говорели на влашки, но двама от тях владеели много добре гръцки език, тъй ката са живели и учели там. Единият дори завършил колеж. Той изпълнявал ролята на мним полицай, който се обаждал на жертвата след \"плачещата й дъщеря\" или друга роднина.   Всеки член на групата е имал своя роля - организатор, муле, въртач (този, който се обажда по телефона и има за цел да заблуди жертвата). Ръководителят на бандата не участвал пряко в телефонните измами,  според разследващите той се е занимавал със сводничество. За по-малко от година това е четвърта реализация срещу група от телефонни измамимници. Тези престъпления рязко намаляха, благодарение на действията на МВР и прокуратурата. Заради тях последната група е била принудена да развива престъпната си дейност на територията  на съседна държава, каза Терзийски.  Очаквайте подробности.", "date": "2020.01.31", "title": "1 кг злато открито у тартор на банда телефонни измамници"}
{"url": "https://www.24chasa.bg/novini/article/8134782", "text": "Предстои връщане на контейнери с отпадъци в Италия, които са иззети след проверки в Батак и Варна. Това каза министърът на околната среда и водите Емил Димитров в отговор на депутатски въпрос в рамките на парламентарния контрол, цитиран от БТА. Той коментира и ситуацията с дружество \"Феникс\" в Плевен, където се води разследване. Ако се установи, че има нарушения на вносителя - отпадъците ще бъдат върнати в Италия, а ако нарушенията са извършени от приемащата българска фирма, ще бъде издадена заповед за екосъобразно третиране за сметка на дружеството, получател, отбеляза още той. Министърът посочи, че на площадката са правени четири допълнителни проверки, които са показали, че всичко е наред и документите от тези проверки са предадени на разследващите органи за последващи действия. Министърът каза, че е установено, че същата фирма, чиито действия по изхвърляне на отпадъци под мост на автомагистрала \"Струма\", предизвикаха пожар, продължава да трупа отпадъци в близост до моста. В случая ще бъде издадено предписание, по всяка вероятност ще бъде забранено дейността да се упражнява, докато не се отстранят всички неизправности, каза още министърът. Той посочи, че има тенденция навсякъде в страната, където хората знаят, че няма как да реализират вече внесени отпадъци, се опитват да ги изчистят и ги изхвърлят по деретата - има издадено писмо до областните управители и кметовете да наблюдават какво се случва и да не се допуска нерегламентирано съхранение и освобождаване от отпадъци където и да е на територията на страната. През миналата година от РИОСВ в страната са извършени общо 8868 проверки, за установените нарушения по сектор \"отпадъци\" са издадени 224 наказателни постановления на стойност 822 900 лева. Това не считаме, че е достатъчно и през тази година контролът трябва да продължи с още по-голяма сила и с повече санкции, защото обществената нетърпимост е изключително висока, каза министърът.", "date": "2020.01.31", "title": "Връщат в Италия на контейнери с отпадъци, иззети в Батак и Варна"}
{"url": "https://www.24chasa.bg/novini/article/8134761", "text": "С обинтована глава, в съзнание и под строга охрана 54-годишният Бисер Х. беше откаран с линейка. Той връхлетя в частната пловдивска болница \"Тримонциум\" малко след 11, 30 часа и тръгнал да се разправя със съпругата си, която работела на рецепцията. Пробол я с нож в бедрото и гръмнал във въздуха. Бисер Х. произвел два изстрела и към служител на реда. При задържането му се наложило да бъде усмирен с палка. По тази причина главата му е с бинт.  \"Изплашихме се до смърт. Пациентите, които чакаха за преглед, се разбягаха\", разказаха пред \"24 часа\" медицински сестри. Собственикът на болницата  Красимир Грудев каза, че рецепционистката е в съзнание и раната е повърхностна. Била й оказана помощ още на работното й място. Бисер е бивш служител в охранителна фирма и по тази причина имал палка. Според шефа на полицията Йордан Рогачев той осъждан за хулиганство, но е реабилитиран. По Коледа се разделил със съпругата си, която е на 58 г. Решил да отиде на работното й място да се разправи с нея.", "date": "2020.01.31", "title": "Ето го стрелеца, който нахлу с два пистолета в пловдивска болница и рани жена си"}
{"url": "https://www.24chasa.bg/novini/article/8134812", "text": "Национална здравна каса ще спести над 50 млн. лв. след провеждането на първия централизиран електронен търг за лекарства. Това заяви здравният министър Кирил Ананиев от кулоарите на парламента. Вчера в 17,30 ч завърши успешно първият електронен търг чрез електронната система за покупка на лекарствени продукти за българските лечени заведения на онкологични и онкохематологични лекарства, каза още Ананиев. В търга е имало общо 16 участници, а заявите са направени от 203 лечебни заведения. Интересът беше изключително голям Първоначално предвиждахме, че стойността на лекарствата ще достигне около 1,28 млн. лв., но бяха намалени тези средства на 57 млн. лв., похвали се за икономията Ананиев. В търга са направили заявка държавните и общинските болници. Желаем бъдеща промяна на закона, за да дадем възможност тези цени да се използват и от частните лечебни заведения, каза още Кирил Ананиев като подчерта, че целта на този вид търг е да се премахне възможността за злоупотреби с цените на лекарствата, за каквато сигнализира преди седмици шефът на Здравната каса. Вече е подготвен текст, който скоро да бъде част от закона, увери Ананиев. Предстоят 5 търга през февруари за останалите видове лекарства. Ананиев обясни каква е ситуацията с тримата българки, които се връщат от Китай и опасността от разпространение на опасния коронавирус. Те ще пристигнат утре. Две от жените ще са с френски авиолинии, а третата жена с немските. В самолетите ще има медицински екипи, а щом пристигнат са осигурени всички условия за приемането им в ВМА, каза още здравният министър.", "date": "2020.01.31", "title": "С първия е-търг за лекарства здравното министерство ще спести над 50 млн. лв на НЗОК"}
{"url": "https://www.24chasa.bg/novini/article/8134838", "text": "Тайланд потвърди първи случай на предаване на новия коронавирус от човек на човек в страната, предаде ДПА, цитирана от БТА. Министерството на здравеопазването съобщи, че заразеният е шофьор на такси, но не даде повече подробности. Общо 13 души са били поставени под карантина превантивно, след като заразеният е потърсил лекарска помощ. 19 човека са дали положителни тестове за новия коронавирус в Тайланд, а 12 от тях са все още под карантина. Иранският министър на здравеопазването Саид Намаки призова днес да бъде наложена забрана на влизането на пътници от Китай заради разпространението на коронавируса, предаде Ройтерс. \"В писмо до вицепрезидента (Есхак) Джахангири призовах правителството да забрани влизането на пътници от Китай по вода, земя и въздух. Също така иранските пристанища са поставени в състояние на пълна тревога\", написа Намаки в Туитър. Иранската полуофициална агенция Фарс съобщи, че здравният министър е призовал още в писмото правителството да отмени всички полети от Китай за Иран. Заместник-министърът на здравеопазването на Иран Алиреза Раиси каза, цитиран от агенция ИСНА, че туристическите пътувания от Китай до Иран са забранени, а бизнес пътуванията - ограничени. \"С помощта на иранското външно министерство 70 иранци, намиращи се в Ухан, Китай, ще се върнат обратно в Иран следващата седмица\" заяви Раиси. Сингапур обяви днес, че преустановява влизането в страната на пътници, които наскоро са пътували до Китай, и отменя визите за притежатели на китайски паспорти, за да спре разпространението на коронавируса, предаде Ройтерс. Забраната, влизаща в сила от утре, няма да засегне жителите на Сингапур и притежателите на разрешително за работа. Тя обаче ще важи пътниците, преминаващи транзитно през Сингапур, съобщи министерството на здравеопазването. Градът държава е натоварен глобален транспортен център.", "date": "2020.01.31", "title": "Тайланд потвърди първи случай на предаване на коронавируса от човек на човек"}
{"url": "https://www.24chasa.bg/novini/article/8134863", "text": "Американската подкрепа за Украйна остава непоколебима, заяви днес при посещение в Киев държавният секретар на САЩ Майк Помпейо, цитиран от Франс прес. \"Аз съм тук днес с едно ясно послание: Съединените щати смятат украинската битка за свобода, демокрация и просперитет за една смела битка. Нашата решимост да я подкрепим остава непоколебима\", каза Помпейо в присъствието на украинския президент Володимир Зеленски. Държавният секретар на САЩ направи изявлението си на фона на процеса по импийчмънт срещу президента Доналд Тръмп, който бе провокиран от негов телефонен разговор със Зеленски. Украйна е \"важна държава\" за САЩ, даде да се разбере Помпейо. Той подчерта, че за евентуално посещение на Зеленски в Белия дом не е поставено условие Украйна да започне разследване срещу сина на бившия американски вицепрезидент Джо Байдън, предаде Ройтерс. Киев и Вашингтон ще намерят време за организиране на визитата, допълни Помпейо. Украинският президент Володимир Зеленски отрече процесът по импийчмънт срещу американския му колега да е влошил отношенията между двете страни. Зеленски изрази готовност да посети САЩ за среща с Тръмп, но само в случай че двете страни са постигнали предварително конкретни договорки, предаде ТАСС. \"Изразих надежда, че Съединените щати ще вземат по-активно участие в мирния процес в Източна Украйна и по кримския въпрос\", каза украинският президент на съвместна пресконференция с държавния секретар на САЩ. Ние сме \"благодарни за личната Ви твърда позиция по въпроса за войната в Донбас и незаконната анексия на Крим\", заяви Зеленски на Помпейо. Украинският президент изрази надежда, че американски компании ще участват в разработването на петролните и газовите находища на украинския черноморски шелф. \"Каним големия американски бизнес да участва в построяването на инфраструктурата на Украйна, на нашите мостове и пътища, а също така и в добива на газ и нефт, в разработването на черноморския шелф\", каза Зеленски на пресконференцията с Помпейо.", "date": "2020.01.31", "title": "Помпейо: Американската подкрепа за Украйна остава непоколебима"}
{"url": "https://www.24chasa.bg/novini/article/8134844", "text": "Очаква се Обединеното кралство да напусне Европейския съюз на 31 януари 2020 г. в полунощ (брюкселско време). Страната ще престане да бъде държава - членка на Европейския съюз. Това е решение, за което ЕС изразява съжаление, но го зачита. ЕС и Обединеното кралство проведоха интензивни преговори за постигане на съгласие по условията за оттегляне на Обединеното кралство и за създаване на правна сигурност, след като правото на ЕС престане да се прилага по отношение на Обединеното кралство. Това се казва в съобщение на Еврокомисията. По време на тези преговори Европейската комисия осигуряваше приобщаващия характер на процеса, като организираше редовни срещи с 27-те държави - членки на ЕС, както и с Европейския парламент и с националните парламенти. По време на процеса допълнителната информация от консултативните органи на ЕС и от заинтересованите страни помогна на Европейската комисия да събере данни. Беше осигурена безпрецедентна прозрачност: Европейската комисия публикува на своя уебсайт преговорни документи и всички други релевантни документи. Резултатът от преговорите е Споразумението за оттеглянето на Обединеното кралство Великобритания и Северна Ирландия от Европейския съюз и Европейската общност за атомна енергия.  Днес то бе официално подписано от председателя на Европейския съвет Шарл Мишел и от председателя на Европейската комисия Урсула фон дер Лайен. Министър-председателят Борис Джонсън ще подпише Споразумението днес в Обединеното кралство. Това е една от последните стъпки в процеса на ратифициране на Споразумението за оттегляне, което ще бъде сключено от Съвета на 30 януари, след като Европейският парламент даде одобрението си на 29 януари. Какво ще се случи на 1 февруари 2020 г. Когато Обединеното кралство напусне Европейския съюз на 31 януари 2020 г. след пълна ратификация на Споразумението за оттегляне, ще започне да тече преходният период. Този ограничен във времето период бе договорен като част от Споразумението за оттегляне и ще продължи поне до 31 декември 2020 г. Дотогава няма да има промяна от сегашното положение за гражданите, потребителите, предприятията, инвеститорите, студентите и научните изследователи както в ЕС, така и в Обединеното кралство. Обединеното кралство вече няма да бъде представено в институциите, агенциите, органите и службите на Съюза, но правото на ЕС все още ще се прилага в Обединеното кралство до края на преходния период. ЕС и Обединеното кралство ще използват тези месеци, за да се споразумеят за ново и справедливо партньорство за бъдещето въз основа на Политическата декларация, договорена между ЕС и Обединеното кралство през октомври 2019 г. На 3 февруари Комисията ще приеме всеобхватен проект на указания за водене на преговорите. След това Съветът по общи въпроси трябва да одобри този мандат. После могат да започнат официалните преговори с Обединеното кралство. Колкото до структурата на преговорите, тя ще бъде договорена между ЕС и Обединеното кралство. В съответствие с Решението на Комисията от 22 октомври 2019 г. Работната група за отношенията с Обединеното кралство отговаря за подготовката и провеждането на преговорите относно бъдещите отношения с Обединеното кралство. Ръководител на Работната група е Мишел Барние. Работната група ще координира работата на Комисията по всички стратегически, оперативни, правни и финансови въпроси, свързани с отношенията с Обединеното кралство. Работната група ще продължи също да извършва координация с другите институции, а именно с Европейския парламент и Съвета, под прякото ръководство на председателя на Европейската комисия Урсула фон дер Лайен. Преходният период е ограничен във времето период, който започва да тече на 1 февруари 2020 г. Конкретните условия на преходния период са определени в четвърта част от Споразумението за оттегляне. Понастоящем се предвижда преходният период да приключи на 31 декември 2020 г. Той може да бъде удължен еднократно с не повече от една до две години. Решение за това трябва да бъде взето съвместно от ЕС и Обединеното кралство преди 1 юли 2020 г. Считано от 1 февруари 2020 г., Обединеното кралство вече няма да бъде държава - членка на Европейския съюз и на Европейската общност за атомна енергия. Като трета държава то вече няма да участва в процесите на вземане на решения в ЕС. По-специално: вече няма да участва в институциите на ЕС (като например Европейския парламент и Съвета), агенциите, службите или други органи на ЕС. През преходния период обаче всички институции, органи, служби и агенции на Европейския съюз продължават да разполагат с правомощията, предоставени им съгласно правото на ЕС по отношение на Обединеното кралство и на физическите и юридическите лица, пребиваващи или установени в Обединеното кралство. През преходния период Съдът на Европейския съюз продължава да има компетентност по отношение на Обединеното кралство. Това се отнася и за тълкуването и прилагането на Споразумението за оттегляне. Преходният период предоставя време на Обединеното кралство за договаряне на бъдещите отношения с ЕС. Накрая, през преходния период Обединеното кралство може да сключва международни споразумения с трети държави и международни организации дори в области от изключителната компетентност на ЕС, при условие че тези споразумения не се прилагат по време на преходния период. Цялото законодателство на ЕС, във всички области на политиката, ще продължи да се прилага по отношение на Обединеното кралство и на територията му, с изключение на разпоредбите на Договорите и актовете, които не са били обвързващи за и в Обединеното кралство преди влизането в сила на Споразумението за оттегляне. Същото се отнася и за актовете за изменение на тези актове. По-специално Обединеното кралство: ще остане в митническия съюз и в единния пазар на ЕС, като ще се прилагат четирите свободи и всички политики на ЕС; ще продължи да прилага политиката на ЕС в областта на правосъдието и вътрешните работи:[1]Обединеното кралство може да решава как да упражни правото си на участие/неучастие по отношение на мерки, които изменят, заместват или се основават на тези актове на ЕС, с които Обединеното кралство е било обвързано по време на членството си; ще бъде подчинено на механизмите на ЕС за правоприлагане, като например процедурите за нарушение; ще трябва да спазва всички международни споразумения, които ЕС е подписал, като то няма да може да прилага нови споразумения в области от изключителната компетентност на ЕС, освен ако ЕС не даде разрешение за това. Европейската обща външна политика и политика на сигурност (ОПСО) ще се прилага спрямо Обединеното кралство по време на преходния период. Например, Обединеното кралство ще продължи да има възможността да участва в мисии и операции по линия на ОПСО. Ограничителните мерки на ЕС ще продължат да се прилагат за и в Обединеното кралство. Винаги, когато е налице необходимост от координиране, Обединеното кралство ще бъде консултирано за всеки отделен случай.   Обединеното кралство ще бъде обвързано от общата политика на ЕС в областта на рибарството и от условията на съответните международни споразумения. Обединеното кралство ще може само да предприема мерки за подготовка и изготвяне на нови международни споразумения, включително в областите от изключителната компетентност на ЕС. Такива споразумения могат да влязат в сила или да започнат да се прилагат по време на преходния период единствено ако ЕС изрично е разрешил. Преходният период започва на 1 февруари 2020 г. и ще приключи на 31 декември 2020 г., освен ако преди 1 юли 2020 г. ЕС и Обединеното кралство не вземат решение за удължаването му по взаимно съгласие. Такова удължаване може да бъде решено само веднъж, и то за период от 1 или две години. Със Споразумението за оттегляне се установяват условията за оттеглянето на Обединеното кралство от ЕС. С него се гарантира, че оттеглянето ще се осъществи по организиран начин и се осигурява правна сигурност след като Договорите и законодателството на ЕС престанат да се прилагат по отношение на Обединеното кралство. Споразумението за оттегляне обхваща следните елементи: Общи разпоредби, с които се определят стандартни клаузи за правилното разбиране и функциониране на Споразумението за оттегляне. Права на гражданите, с които се защитава житейския избор на над 3 милиона граждани на ЕС в Обединеното кралство и на над 1 милион граждани на Обединеното кралство в държави на ЕС, като се защитава правото им на престой и се гарантира, че могат да продължат да допринасят за своите общности. Разпоредби по отношение на разделянето, с които се гарантира плавно преустановяване на сегашните механизми и се осигурява организирано оттегляне (напр. относно предоставянето на възможност стоките, пуснати на пазара преди края на преходния период, да стигнат до своята дестинация, защитата на съществуващите права върху интелектуална собственост, включително географските указания, плавното преустановяване на текущото полицейско и съдебно сътрудничество по наказателноправни въпроси и други административни и съдебни процедури, използването на данните и информацията, обменени преди края на преходния период, въпроси, свързани с Евратом, и други въпроси). Преходен период, през който ЕС ще третира Обединеното кралство като държава членка - с изключение на участието му в институциите и управленските структури на ЕС. Преходният период ще помогне по-специално на администрациите, предприятията и гражданите да се адаптират към оттеглянето на Обединеното кралство. Финансово споразумение, с което се гарантира, че Обединеното кралство и ЕС ще изпълнят всички финансови задължения, поети докато Обединеното кралство е било член на Съюза. Общата структура за управление на Споразумението за оттегляне, с която се гарантира ефективното управление, изпълнение и прилагане на Споразумението, включително подходящи механизми за уреждане на спорове. Приложимо от правна гледна точка решение, с което се избягва създаването на \"твърда\" граница на остров Ирландия, защитават се цялата икономика на острова и Споразумението от Разпети петък (Белфасткото споразумение) във всички негови измерения и се гарантира целостта на единния пазар на ЕС. Протокол за суверенните бази в Кипър, с който се защитават интересите на кипърските граждани, живеещи и работещи в зоните на суверенните бази, след оттеглянето на Обединеното кралство от Съюза. Протокол за Гибралтар, с който се предвижда тясно сътрудничество между Испания и Обединеното кралство по отношение на Гибралтар във връзка с прилагането на разпоредбите за правата на гражданите от Споразумението за оттегляне, и който засяга административното сътрудничество между компетентните органи в редица области на политиката. В тази част се определят необходимите клаузи за гарантиране на правилното разбиране, действие и тълкуване на Споразумението за оттегляне. Тя предоставя основата за правилното прилагане на Споразумението. От началото на преговорите ЕС придаде голямо значение на факта, че разпоредбите на Споразумението за оттегляне трябва по ясен начин да пораждат същите правни последици в Обединеното кралство като тези, които пораждат в ЕС и неговите държави членки. Споразумението изрично включва подобно изискване, което означава, че и двете страни следва да гарантират предимство и пряко действие в своя правен ред, както и тълкуване в съответствие със съдебната практика на Съда на Европейския съюз, постановена до края на преходния период. Прякото действие се споменава изрично във връзка с всички разпоредби на Споразумението за оттегляне, които отговарят на условията за пряко действие съгласно правото на Съюза. Това в общи линии означава, че съответните страни могат да се позовават на Споразумението за оттегляне пряко пред националните съдилища както в Обединеното кралство, така и в държавите - членки на ЕС. За целите на тълкуването на Споразумението е задължително също така да се използват методите и общите принципи на тълкуване, приложими в ЕС. Това обхваща например задължението понятията или разпоредбите на правото на Съюза, посочени в Споразумението за оттегляне, да се тълкуват по начин, който е в съответствие с Хартата на основните права. Освен това съдилищата на Обединеното кралство трябва да спазват принципа за тълкуване в съответствие с приложимата съдебна практика на Съда на Европейския съюз, постановена преди края на преходния период, както и надлежно да вземат предвид тази практика и след тази дата. Със Споразумението изрично се изисква Обединеното кралство да гарантира спазването на горепосоченото чрез първичното национално законодателство, по-специално като предостави на съдебните и административните си органи правомощия да не прилагат непоследователни или несъвместими национални разпоредби. Този раздел също така пояснява, че позоваването на правото на Съюза в Споразумението за оттегляне трябва да се разбира като включващо измененията, направени до последния ден на преходния период. Предвиждат се няколко изключения, по-специално за конкретни разпоредби на финансовото споразумение, с цел да се избегне налагането на допълнителни задължения на Обединеното кралство, както и за преходния период, по време на който правото на Съюза ще продължи да се прилага по динамичен начин за Обединеното кралство и в него. Те следва да се разбират също така като включващи актовете, с които се допълват или се прилагат посочените разпоредби. Накрая, в Споразумението се предвижда, че в края на преходния период Обединеното кралство ще престане да има право на достъп до всички бази данни и мрежи на ЕС, освен ако изрично не е предвидено друго.  Правото на всички граждани на ЕС и членовете на техните семейства да живеят, работят или учат в държава - членка на ЕС, е един от фундаментите на Европейския съюз. Много граждани на ЕС и на Обединеното кралство са направили своя житейски избор въз основа на правата, свързани със свободното движение съгласно правото на Съюза. Защитата на житейския избор на тези граждани и на членовете на техните семейства бе приоритет от началото на преговорите. Споразумението за оттегляне защитава правото на повече от 3 милиона граждани на ЕС в Обединеното кралство и 1 милион граждани на Обединеното кралство в държави от ЕС да останат и да продължат текущата си дейност. Споразумението за оттегляне защитава гражданите на ЕС, които пребивават в Обединеното кралство, и гражданите на Обединеното кралство, които пребивават в една от 27-те държави - членки на ЕС в края на преходния период, когато пребиваването е в съответствие с правото на ЕС относно свободното движение. Споразумението за оттегляне защитава също така членовете на семействата, на които са предоставени права съгласно правото на ЕС (настоящите съпруги/съпрузи и регистрираните партньори, родителите, бабите и дядовците, децата, внуците и лицата, с които гражданите имат трайна връзка) и които не живеят все още в същата приемна държава като съответния гражданин на ЕС или на Обединеното кралство, за да могат те да се присъединят към последните в бъдеще. Съгласно Споразумението за оттегляне децата ще се ползват със защита, независимо дали са родени преди или след оттеглянето на Обединеното кралство, или дали са родени във или извън приемащата държава, в която пребивава гражданинът на ЕС или на Обединеното кралство. Единственото предвидено изключение се отнася за децата, които са родени след оттеглянето на Обединеното кралство и спрямо които родителят, по отношение на когото не се прилага Споразумението за оттегляне, е единственият, който има право да упражнява родителските права съгласно приложимото семейно право. По отношение на социалната сигурност Споразумението за оттегляне защитава всички онези граждани на ЕС, които в края на преходния период са се намирали в положение, което засяга едновременно както Обединеното кралство, така и дадена държава членка. Членовете на техните семейства и преживелите ги лица също са защитени. Споразумението за оттегляне дава възможност на гражданите на ЕС и на Обединеното кралство, както и на членовете на техните семейства да продължат да упражняват своите права, произтичащи от правото на Съюза, на територията на другата страна до края на живота си, когато тези права се основават на житейски избор, направен преди края на преходния период. Гражданите на Съюза и на Обединеното кралство и членовете на техните семейства могат да продължат да живеят, работят или учат в приемащата държава, както в момента, при същите материалноправни условия както съгласно правото на Съюза, като се възползват в пълна степен от прилагането на забраната за дискриминация въз основа на националност и от правото на еднакво третиране с гражданите на приемащите държави. Единствените ограничения, които се прилагат, са тези, произтичащи от правото на Съюза или предвидени в Споразумението. Споразумението за оттегляне не възпрепятства Обединеното кралство или държавите членки да решат да предоставят по-благоприятни права. Права на пребиваване Материалноправните условия на пребиваване са и ще останат същите, като тези по силата на действащото законодателство на ЕС относно свободното движение. В случаите, при които приемащата държава е избрала задължителна система за регистриране, решенията за предоставянето на нов статут на пребиваване съгласно Споразумението за оттегляне ще бъдат вземани съгласно обективни критерии (т.е. без право на преценка) и въз основа на същите условия, посочени в Директивата за свободното движение (Директива 2004/38/ЕО): С членове 6 и 7 се предоставя право на пребиваване до пет години за лицата, които работят или разполагат с достатъчни финансови средства и здравна застраховка, а с членове 16- 18 се предоставя право на постоянно пребиваване за тези, които за пребивавали законно за период от пет години. По същество гражданите на ЕС и гражданите на Обединеното кралство отговарят на тези условия, ако са: работници или самостоятелно заети лица; или разполагат с достатъчно средства и здравна застраховка; или са членове на семейството на друго лице, което отговаря на тези условия; или вече са придобили право на постоянно пребиваване (което повече не зависи от никакви условия). Споразумението за оттегляне не изисква лицето да присъства физически в приемащата държава в края на преходния период - приемат се временни отсъствия, които не засягат правото на пребиваване, и по-продължителни отсъствия, които не засягат правото на постоянно пребиваване. Лицата, защитени със Споразумението за оттегляне, които все още не са придобили право на постоянно пребиваване - ако не са живели в приемащата държава поне пет години - ще бъдат изцяло защитени от Споразумението за оттегляне и ще могат да продължат да пребивават в приемащата държава и да придобият права на постоянно пребиваване и след оттеглянето на Обединеното кралство. Гражданите на ЕС и гражданите на Обединеното кралство, които пристигат в приемащата държава през преходния период, ще се ползват от същите права и задължения съгласно Споразумението за оттегляне, като лицата, пристигнали в приемащата държава преди 30 март 2019 г. Правата им също така ще подлежат на същите ограничения. Засегнатите лица ще престанат да бъдат бенефициери на Споразумението за оттегляне, ако не са живели в приемащата държава за период от повече от пет години. Права на работниците и на самостоятелно заетите лица и признаване на професионалните квалификации Лицата, обхванати от Споразумението за оттегляне, ще имат право да бъдат наемани на работа или да извършват икономическа дейност като самостоятелно заето лице. Те също така ще запазят всичките си трудови права, придобити въз основа на правото на Съюза. Така например, те ще продължат да се ползват от правото на недискриминация на основание гражданство по отношение на заетостта, трудовото възнаграждение и другите условия на труд и заетост; правото на достъп до и упражняване на дейност в съответствие с правилата, приложими по отношение на гражданите на приемащата държава, правото на помощ за намиране на работа при същите условия като гражданите на приемащата държава, правото на равно третиране по отношение на условията за наемане и условията на труд, правото на социални и данъчни предимства, колективните права и правото децата им да имат достъп до образование. Със Споразумението за оттегляне ще бъдат защитени правата на пограничните работници и на самостоятелно заетите погранични работници в държавите, в които те работят. Освен това когато лице, което е обхванато от Споразумението за оттегляне, е получило признаване на професионалните си квалификации в държавата (държава - членка на ЕС, или Обединеното кралство), където живее понастоящем, а ако е пограничен работник - където работи, то ще може да продължи да разчита на решението за признаване за целите на извършването на професионалните дейности, свързани с използването на тези професионални квалификации. Ако лицето вече е подало заявление за признаване на неговите професионални квалификации преди края на преходния период, заявлението му ще бъде обработено в страната в съответствие с правилата на ЕС, приложими към момента на подаването на заявлението. Социална сигурност В Споразумението за оттегляне са предвидени правила относно координацията на системите за социална сигурност във връзка с бенефициерите на частта от Споразумението за оттегляне, отнасяща се до гражданите, както и във връзка с другите лица, чието положение в края на преходния период засяга както Обединеното кралство, така и дадена държава членка от гледна точка на координацията на системите за социална сигурност. Тези лица ще запазят правото си на здравни грижи, пенсии и други социалноосигурителни обезщетения, и ако имат право на парични обезщетения в дадена държава, те ще могат да ги получават дори и ако живеят в друга държава. Разпоредбите на Споразумението за оттегляне, отнасящи се до координацията на системите за социална сигурност, уреждат правата на гражданите на ЕС и на гражданите на Обединеното кралство в случаи в областта на социалната сигурност, които имат трансграничен аспект и засягат Обединеното кралство и (поне) една държава членка в края на преходния период. Тези разпоредби могат да бъдат разширени, за да обхванат тристранни случаи с трансграничен аспект, засягащи държава членка (или няколко държави членки), Обединеното кралство и държава от ЕАСТ (Исландия, Лихтенщайн, Норвегия и Швейцария). Това ще позволи да се защитят правата на гражданите на ЕС и на Обединеното кралство, както и на гражданите на държава от ЕАСТ в този вид тристранни случаи. За да може тази схема да функционира, е необходимо да се прилагат три различни договорености: член от Споразумението за оттегляне, осигуряващ защита на гражданите на държавите от ЕАСТ, разпоредби за защита на гражданите на ЕС, включени в съответни споразумения между Обединеното кралство и държавите от ЕАСТ и разпоредби за защита на гражданите на Обединеното кралство, включени в съответни споразумения между ЕС и държавите от ЕАСТ. Членът от Споразумението за оттегляне, осигуряващ защита на гражданите на ЕАСТ, ще се прилага само ако бъдат сключени и се прилагат двете последни договорености. Решението относно приложимостта на този член ще бъде взето от Съвместния комитет, създаден със Споразумението за оттегляне. Приложими процедури В Споразумението за оттегляне на приемащата държава се предоставя избор дали да изисква или не задължително заявление като условие за упражняването на правата по Споразумението за оттегляне. Обединеното кралство вече изрази намерението си да прилага система за задължително регистриране за бенефициерите на Споразумението за оттегляне. Лицата, отговарящи на условията, ще получат документ за пребиваване (който може да бъде и в цифров формат). Някои от държавите - членки на ЕС, са посочили, че също ще прилагат система за задължително регистриране (т.нар. \"учредителна система\"). В други държави членки обаче гражданите на Обединеното кралство, отговарящи на посочените в Споразумението условия, автоматично ще стават бенефициери по Споразумението за оттегляне (т.нар. \"декларативна система\"). В последния случай гражданите на Обединеното кралство ще имат право да изискват приемащата държава да им издаде документ, удостоверяващ, че са бенефициери по Споразумението за оттегляне. ЕС придаде особена важност на наличието на безпрепятствени и прости административни процедури, позволяващи на гражданите, обхванати от Споразумението, да упражняват правата си. Може да се изисква само това, което е абсолютно необходимо и пропорционално за определяне дали са изпълнени критериите за законно пребиваване, като се избягват всички ненужни административни тежести. Тези изисквания са от особено значение, ако приемащата държава членка избере да въведе система за задължителна регистрация. Разходите за подаване на такива заявления не трябва да превишават разходите, наложени на гражданите на съответната държава за издаване на подобни документи. Лицата, които вече притежават документ за постоянно пребиваване, ще могат в замяна да получат безплатно \" специалния статут\". Административните процедури за кандидатстване за \"специален статут\", които Обединеното кралство или държавите членки ще въведат съгласно Споразумението за оттегляне, трябва също да отговарят на горепосочените изисквания. По отношение на възникналите при подаването на заявлението грешки, неволни пропуски или неспазване на крайния срок трябва да се прилага пропорционален подход. Общата цел е да се гарантира, че процесът е възможно най-ясен, прост и небюрократичен за засегнатите граждани. Прилагане и мониторинг на частта от Споразумението за оттегляне, отнасяща се до правата на гражданите Текстът на Споразумението за оттегляне относно правата на гражданите е много точно формулиран, за да може гражданите на ЕС да се позовават пряко на него пред британските съдилища, а гражданите на Обединеното кралство - пред съдилищата на държавите членки. Всички разпоредби на националното право, които не са в съответствие с разпоредбите на Споразумението за оттегляне, ще трябва да престанат да се прилагат. Съдилищата на Обединеното кралство ще могат да отправят преюдициални запитвания до Съда на ЕС относно тълкуването на частта за правата на гражданите от Споразумението за оттегляне за период от осем години след края на преходния период. За въпросите, свързани със заявлението за получаване на статут на уседналост в Обединеното кралство, този осемгодишен период започна да тече от 30 март 2019 г. Упражняването и прилагането на правата на гражданите в ЕС ще се следи от Комисията, която действа в съответствие с Договорите на Съюза. В Обединеното кралство тази роля ще се изпълнява от независим национален орган. На този орган ще бъдат предоставени еквивалентни правомощия като тези на Европейската комисия, за да получава и разглежда жалби от граждани на Съюза и членове на техните семейства, да провежда разследвания по собствена инициатива, както и да завежда дела в съдилища на Обединеното кралство относно предполагаемо неспазване от страна на административните органи на Обединеното кралство на задълженията им съгласно частта от Споразумението за оттегляне, отнасяща се до правата на гражданите. Органът и Европейската комисия следва ежегодно да се уведомяват взаимно чрез Съвместния комитет, създаден със Споразумението за оттегляне, относно предприетите мерки за упражняване и прилагане на правата на гражданите съгласно Споразумението. Такава информация следва да включва по-специално броя и естеството на разгледаните жалби, както и предприетите последващи правни действия. В съответствие с насоките на Европейския съвет (член 50) Споразумението за оттегляне има за цел, когато е необходимо, да се осигури организирано оттегляне и да се предвидят подробни разпоредби, които са необходими за плавното преустановяване на текущите процеси и механизми в редица области на политиката. Стоки, пуснати на пазара В Споразумението за оттегляне се предвижда стоките, които са пуснати законно на пазара в ЕС или в Обединеното кралство преди края на преходния период, да може да продължат да се движат свободно между тези два пазара и да достигнат до крайните потребители, без да са необходими промени или повторно етикетиране на продуктите. Това означава, че стоките, които ще бъдат все още във веригата на дистрибуция в края на преходния период, ще могат да достигнат до крайните потребители в ЕС или в Обединеното кралство, без да е необходимо да се спазват допълнителни изисквания по отношение на продукта. Такива стоки могат също така да бъдат въведени в експлоатация (когато това е предвидено в приложимите разпоредби на правото на Съюза) и ще бъдат обект на постоянен надзор от страна на органите за надзор на пазара в държавите членки и на Обединеното кралство. По изключение движението на живи животни и животински продукти между пазара на Съюза и пазара на Обединеното кралство след изтичането на преходния период ще подлежи на приложимите правила на страните за вноса и санитарния контрол на границата, независимо дали са пуснати на пазара преди края на преходния период. Това е необходимо предвид високите санитарни рискове, свързани с тези продукти, както и необходимостта от ефективни ветеринарни проверки, когато тези продукти, както и живи животни, влизат на пазара на ЕС или на Обединеното кралство. Свеждане до минимум на смущенията във веригите на дистрибуция в края на преходния период Със Споразумението за оттегляне се гарантира, че дадена стока, която вече е била пусната на пазара, може да продължи да се предлага на пазара на Обединеното кралство и на единния пазар на ЕС след края на преходния период. Това се прилага за всички стоки в обхвата на свободното движение на стоки, както е определено в Договора за функционирането на Европейския съюз, като например: селскостопански продукти, потребителски стоки (като играчки, текстил, козметика), здравни продукти (фармацевтични продукти, медицински изделия) и промишлени продукти, като моторни превозни средства, морско оборудване, машини, подемни съоръжения, електрическо оборудване, строителни продукти и химикали. След изтичането на преходния период обаче живите животни и животинските продукти, като например хранителни продукти от животински произход, ще трябва да отговарят на правилата съответно на ЕС или на Обединеното кралство за вноса от трети държави. Текущо движение на стоки от митническа гледна точка По причини, свързани с митническото обработване, ДДС и акцизите, със Споразумението за оттегляне се гарантира, че движението на стоки, започнало преди оттеглянето на Обединеното кралство от митническия съюз на ЕС, следва да може да приключи съгласно правилата на Съюза, които са действали при започването на движението. След края на преходния период правилата на ЕС ще продължат да се прилагат за трансгранични операции, започнали преди края на преходния период, по отношение на правата и задълженията на данъчно задължените лица по ДДС, например задължения за подаване на декларации, плащане и възстановяване на ДДС. Същият подход се прилага и за текущото административно сътрудничество, което заедно с обмена на информация, започнал преди оттеглянето, следва да бъде завършено съгласно приложимите правила на ЕС. Защита на правата върху интелектуалната собственост Съгласно Споразумението за оттегляне се запазва защитата, предоставяна на територията на Обединеното кралство за съществуващите права на ЕС върху интелектуалната собственост с единен характер (марки, права върху регистриран промишлен дизайн, права на закрила на сортове растения и др.). Всички защитени права от тези видове ще трябва да бъдат защитени от Обединеното кралство като национални права върху интелектуалната собственост. Превръщането на правото на ЕС в право на Обединеното кралство с цел защита в Обединеното кралство ще бъде автоматично, безплатно и без повторна оценка. Така ще се гарантира зачитането на съществуващите права на собственост в Обединеното кралство и ще се осигури необходимата сигурност по отношение на ползвателите и носителите на права. ЕС и Обединеното кралство се договориха също така, че съществуващите географски указания (ГУ), одобрени от ЕС, ще се ползват с правна защита съгласно Споразумението за оттегляне, освен ако и докато не бъде сключено ново споразумение, приложимо за географските указания, в контекста на бъдещите отношения. Тези географски указания понастоящем са съществуващи права на интелектуална собственост в Обединеното кралство и в ЕС. Обединеното кралство ще гарантира най-малко същото равнище на защита за съществуващите географски указания, като приложимото понастоящем в рамките на ЕС. Тази защита ще се реализира чрез националното законодателство на Обединеното кралство. Одобрените от ЕС географски указания с названия за произход от Обединеното кралство (напр. \"Welsh Lamb\") остават незасегнати в рамките на ЕС и следователно продължават да се ползват със защита в ЕС. Над 3 000 географски указания следва да продължат да бъдат защитени в Обединеното кралство Над 3 000 географски указания, като пармска шунка, шампанско, баварска бира, сирене \"Feta\", токайско вино, сладкиш \" Pastel de Tent?gal\", херески оцет, понастоящем са защитени съгласно правото на ЕС като sui generis права върху интелектуалната собственост в целия ЕС, включително Обединеното кралство. Оттеглянето на Обединеното кралство от Европейския съюз няма да доведе до загуба на тези права върху интелектуалната собственост. Споразумението относно географските указания обхваща защитените наименования за произход, защитените географски указания, храните с традиционно специфичен характер и традиционните наименования за вина. Това споразумение ще бъде от полза и за географските указания, носещи название за произход от Обединеното кралство (напр. \"Welsh lamb\"): те също ще получат защита на територията на Обединеното кралство по силата на неговото законодателство и ще продължат да се ползват от защита в ЕС съгласно законодателството на ЕС. Географските указания имат голяма стойност за местните общности, както от икономическа, така и от културна гледна точка. Всяко защитено в ЕС указание е селскостопански продукт, храна или напитка с дълбоки местни корени, чиято защита съгласно правото на ЕС е генерирала значителна стойност за съответните производители и местна общност. Качеството, репутацията и характеристиките на продуктите се отдават на техния географски произход. Защитата на тези продукти спомага да се съхрани тяхната автентичност и подпомага развитието на селските райони и възможностите за работа в областта на производството, преработката и други свързани услуги. Текущо полицейско и съдебно сътрудничество по наказателноправни въпроси В Споразумението за оттегляне се предвиждат правила за постепенното приключване на текущите полицейски и съдебни производства по наказателноправни въпроси, в които участва Обединеното кралство. Всички производства от този вид следва да бъдат приключени според същите правила на ЕС. Престъпник, арестуван от органите на Обединеното кралство въз основа на европейска заповед за арест, следва да бъде предаден на държавата членка, издирваща въпросното лице. Аналогично, съвместен екип за разследване, сформиран от Обединеното кралство и други държави членки въз основа на правилата на ЕС, следва да продължи своите разследвания. В случай че орган на държава - членка на ЕС, получи искане от Обединеното кралство за конфискация на облагите от престъпна дейност преди края на преходния период, това искане следва да бъде изпълнено в съответствие с приложимите норми на ЕС. Текущо съдебно сътрудничество по гражданскоправни и търговскоправни въпроси В Споразумението за оттегляне се предвижда правото на ЕС относно международната компетентност при трансгранични граждански спорове да продължи да се прилага за съдебните производства, образувани преди края на преходния период, както и че съответното право на ЕС относно признаването и изпълнението на съдебни решения ще продължи да се прилага за решенията по тези производства. Да вземем следния пример: в края на преходния период може да има висящ съдебен спор между нидерландско дружество и дружество от Обединеното кралство пред съд в Обединеното кралство.  Компетентността на съда на Обединеното кралство да разгледа делото е определена от правото на ЕС. Съгласно Споразумението за оттегляне след края на преходния период съдът на Обединеното кралство остава компетентен да разгледа делото въз основа на правото на ЕС. Друг пример: в края на преходния период дадено дружество може да е страна по съдебно производство пред френски съд срещу дружество от Обединеното кралство. Съгласно Споразумението за оттегляне след края на преходния период правото на ЕС относно признаването и изпълнението на съдебни решения продължава да се прилага по отношение на признаването и изпълнението в Обединеното кралство на решението, постановено от френския съд. Използване на данни и информация, обменени преди края на преходния период По време на членството в ЕС частни организации и публични органи в Обединеното кралство са получили лични данни от дружества и администрации в други държави членки. В Споразумението за оттегляне се предвижда, че след края на преходния период Обединеното кралство трябва да продължи да прилага правилата на ЕС за защита на данните спрямо тези лични данни, докато Комисията не установи посредством официално решение относно адекватното ниво на защита, че режимът за защита на личните данни на Обединеното кралство предоставя гаранции за защита на данните, които \"по същество са равностойни\" на тези в ЕС. Официалното решение на Комисията относно адекватното ниво на защита трябва да бъде предшествано от оценка на приложимия в Обединеното кралство режим на защита на данните. Ако решението относно адекватното ниво на защита бъде анулирано или отменено, Обединеното кралство ще трябва да гарантира, че спрямо получените данни ще продължи да се прилага същият стандарт за \"равностойна по същество\" защита като този съгласно правилата на ЕС за защита на данните. Текущи процедури за възлагане на обществени поръчки Споразумението за оттегляне осигурява правна сигурност във връзка с процедурите за възлагане на обществени поръчки, които още са в ход към края на преходния период: те следва да бъдат приключени в съответствие с правото на ЕС, т.е. съгласно същите процесуални и материалноправни норми като тези, съгласно които са започнали. Евратом Съгласно Споразумението за оттегляне и във връзка с оттеглянето от Евратом и контрола на сигурността, който то налага, Обединеното кралство прие да носи цялата отговорност за понататъшното извършване на контрола на сигурността на ядрените материали и международния си ангажимент относно бъдещ режим, който да е с обхват и ефективност, равностойни на съществуващите механизми на Евратом. Евратом ще прехвърли на Обединеното кралство собствеността на оборудването и друго имущество в Обединеното кралство, свързани с контрола на сигурността, като ще бъде компенсиран за тях съгласно счетоводната им стойност. Съюзът отбелязва също, че оттеглянето означава, че международните споразумения, по които Евратом е страна, вече няма да се прилагат за Обединеното кралство и че то трябва да се ангажира с международните партньори в този контекст. Правото на собственост върху специалните делящи се материали, държани в Обединеното кралство от образувания от Обединеното кралство, ще бъде прехвърлено от Евратом на Обединеното кралство. По отношение на специалния делящ се материал, съхраняван в Обединеното кралство от предприятия на ЕС-27, Обединеното кралство е приело, че свързаните с Евратом права следва да продължат да действат (напр. правото да се одобрява бъдеща продажба или прехвърляне на тези материали). И двете страни са съгласни, че крайната отговорност за отработено гориво и радиоактивни отпадъци се носи от държавата, в която те са били генерирани, в съответствие с международните конвенции и законодателството на Европейската общност за атомна енергия. Текущи съдебни и административни производства на Съюза Съгласно Споразумението за оттегляне Съдът на Европейския съюз (Съдът на ЕС) ще продължи да бъде компетентен по съдебните производства, свързани с Обединеното кралство, регистрирани в Съда на ЕС преди края на преходния период, като тези производства следва да продължат до постановяването на окончателно обвързващо решение в съответствие с правилата на Съюза. Това се отнася за всички етапи на производствата, включително обжалване или връщане в Общия съд. Така ще се даде възможност за надлежното приключване на висящите дела. Докато с горното се решава въпросът за висящите дела, освен това ще бъде възможно пред Съда на ЕС да се завеждат определени дела, свързани с Обединеното кралство, след края на преходния период с оглед на решаването им съгласно правилата на Съюза. В Споразумението се предвижда, че в рамките на четири години след края на преходния период Комисията може да завежда пред Съда на ЕС нови производства за установяване на нарушение срещу Обединеното кралство във връзка с нарушения на правото на Съюза, извършени преди края на преходния период. В същия период пред Съда на ЕС може да се завеждат и дела срещу Обединеното кралство за неспазване на дадено административно решение на институция или орган на Съюза, издадено преди края на преходния период или - за определени процедури, изрично посочени в Споразумението - след края на преходния период. Компетентността на Съда на ЕС за тези нови дела е в съответствие с принципа, че прекратяването на Договор не засяга правата, задълженията или правното положение на страните, създадени преди неговото прекратяване. По този начин се гарантират правна сигурност и равни условия между държавите - членки на ЕС, и Обединеното кралство по отношение на ситуации, възникнали по време, когато Обединеното кралство е имало задължения по силата на правото на Съюза. Що се отнася до административните производства, Споразумението за оттегляне предвижда, че започналите процедури, продължават да се разглеждат в съответствие с правилата на Съюза. Това се отнася до производствата по въпроси като конкуренцията и държавната помощ, които са били започнати преди края на преходния период от институциите, службите и агенциите на Съюза и които се отнасят до Обединеното кралство или за физически или юридически лица от Обединеното кралство. По отношение на помощ, предоставена преди края на преходния период, за срок от 4 години след края на преходния период Европейската комисия е компетентна да започва нови административни процедури в областта на държавната помощ по отношение на Обединеното кралство. След изтичането на 4-годишния срок Европейската комисия е компетентна по процедурите, започнати преди изтичането на този срок. За срок от 4 години след края на преходния период Европейската служба за борба с измамите (OLAF) е компетентна да започва нови разследвания по отношение на факти, настъпили преди края на преходния период, или митническите задължения, възникнали след края на преходния период. Възможността за започване на подобни нови административни производства е в съответствие с идеята, че Обединеното кралство остава изцяло обвързано от правото на Съюза до края на преходния период и че поради това през целия период следва да се осигуряват спазване на правилата и равнопоставени условия с другите държави членки. Функциониране на институциите, агенциите и органите на Съюза Съгласно Споразумението за оттегляне сегашните привилегии и имунитети на Съюза следва да продължат да се прилагат за дейностите, извършени преди края на преходния период. И двете страни ще продължат да гарантират спазването на задълженията за опазване на професионална тайна. Класифицираната информация и другите документи, получени докато Обединеното кралство е било държава членка, следва да останат със същата степен на защита, както преди края на преходния период. В насоките на Европейския съвет от 29 април 2017 г. бе отправено искане за единно финансово споразумение, обхващащо бюджета на ЕС, прекратяването на членството на Обединеното кралство във всички органи или институции, създадени съгласно Договорите, и участието на Обединеното кралство в конкретни фондове и инструменти, свързани с политиките на Съюза. С финансовото споразумение се обхващат всички тези точки и се уреждат сметките. Съгласно Споразумението за оттегляне Обединеното кралство ще спази ангажиментите си по своя дял от финансирането на всички задължения, поети по време на членството в Съюза, по отношение на бюджета на ЕС (и по-конкретно многогодишната финансова рамка за периода 2014-2020 г., включително плащанията, които ще бъдат извършени след края на преходния период във връзка с приключването на програмите), Европейската инвестиционна банка, Европейската централна банка, Механизма за бежанците в Турция, доверителните фондове на ЕС, агенциите на Съвета и Европейския фонд за развитие. В тази връзка преговарящите от името на Комисията и на Обединеното кралство се споразумяха за справедлива методика за изчисляване на задълженията на Обединеното кралство в контекста на неговото оттегляне от ЕС. В основата на договорената методика са залегнали следните принципи: никоя държава членка не следва да плаща повече или да получава по-малко поради оттеглянето на Обединеното кралство от Съюза; Обединеното кралство следва да плати своя дял от ангажиментите, поети по време на членството му; както и Обединеното кралство не следва да плаща повече, нито по-рано, отколкото ако беше останало държава членка. Това означава по-специално, че Обединеното кралство следва да плаща, като се изхожда от действителното изпълнение на бюджета, т.е. при отчитане на корекциите при изпълнението му. Колко следва да плати Обединеното кралство? Целта на преговорите бе да се уредят всички задължения, съществуващи към датата на оттеглянето на Обединеното кралство от Европейския съюз. Ето защо в Споразумението не се разглежда размерът на финансовите задължения на Обединеното кралство, а методиката за изчисляването му. Двете страни се споразумяха за обективна методика, която позволява спазването на всички съвместни поети задължения по отношение на бюджета на Съюза (за периода 2014-2020 г.), в това число неизпълнените поети задължения към края на 2020 г. (\"Reste ? liquider\") и задълженията, които не се покриват от активите. Обединеното кралство също така ще продължи да гарантира заемите, отпуснати от Съюза преди оттеглянето му, и ще получи обратно своя дял от неизползваните гаранции и събраните впоследствие суми след задействането на гаранциите по такива заеми. Освен това Обединеното кралство се съгласи да изпълни всички неизпълнени поети задължения по отношение на доверителните фондове на ЕС и Механизма за бежанците в Турция. Обединеното кралство ще остане страна по Европейския фонд за развитие и ще продължи да прави вноски за плащанията, необходими, за да се спазят всички поети задължения, свързани с текущия 11-ти ЕФР, както и с предишните фондове. Внесеният капитал на Обединеното кралство в Европейската централна банка (ЕЦБ) ще бъде възстановен на Bank of England и Обединеното кралство повече няма да бъде член на ЕЦБ. Що се отнася до Европейската инвестиционна банка (ЕИБ), внесеният капитал на Обединеното кралство ще бъде възстановен с дванадесет годишни вноски, но ще бъде заменен с (допълнителна) гаранция, която може да бъде активирана. Обединеното кралство ще продължи да гарантира и по отношение на неприключените операции на ЕИБ от датата на оттегляне до края на тяхната амортизация. Обединеното кралство ще запази също така привилегиите и имунитетите на ЕИБ (Протоколи щ 5 и 7 към Договора) за операциите, съществуващи към датата на оттегляне. Всички проекти и програми на ЕС ще бъдат финансирани съгласно предвиденото в сега действащата многогодишна финансова рамка (2014-2 020 г.). Това дава сигурност на всички бенефициери по програми на ЕС, включително бенефициерите от Обединеното кралство, които ще продължат да се възползват от програмите на ЕС до тяхното приключване, но не и от финансовите инструменти, одобрени след оттеглянето. Как се изчислява делът на Обединеното кралство? Обединеното кралство ще допринесе за бюджета за 2019 г. и 2020 г., като делът му ще бъде процент, изчислен така, сякаш то продължава да е държава членка. Що се отнася до задълженията след 2020 г., делът ще бъде определен като съотношение между собствените ресурси, предоставени от Обединеното кралство в периода 2014-2020 г., и собствените ресурси, предоставени от всички държави членки (включително Обединеното кралство) през същия период. Това означава, че отстъпката за Обединеното кралство е включена в неговия дял. Какъв е делът на Обединеното кралство от богатството на ЕС (активи - сгради и пари в брой)? Активите на ЕС принадлежат на ЕС, тъй като ЕС има собствена правосубектност. Никоя държава членка няма права върху активите на ЕС. При все това частта на Обединеното кралство от пасивите на ЕС ще бъде намалена със съответните активи, тъй като няма нужда от финансови пасиви, които са покрити с активи, и следователно не е необходимо Обединеното кралство да ги финансира.  Обединеното кралство ще плаща до погасяването на последното дългосрочно задължение. От Обединеното кралство няма да се изисква да плаща по-рано, отколкото ако беше останало държава членка. Обединеното кралство ще плати своя дял от финансирането на пенсиите и на други обезщетения на служители, натрупани до края на 2020 г. Това плащане ще бъде извършено, когато стане дължимо, както за останалите държави членки. По време на евентуално удължаване на преходния период Обединеното кралство ще се третира като трета държава за целите на бъдещата многогодишна финансова рамка от 2021 г. нататък. В случай на удължаване на преходния период обаче ще се изисква справедлив финансов принос на Обединеното кралство в бюджета на ЕС, за който ще трябва да се вземе решение от Съвместния комитет, създаден с цел управление на Споразумението за оттегляне. Това отразява факта, че едно удължаване на преходния период означава, че Обединеното кралство продължава да участва пълноценно в единния пазар с всички ползи, произтичащи от това. Споразумението за оттегляне съдържа институционални договорености, имащи за цел да се гарантират ефективно управление, изпълнение и прилагане на Споразумението, включително подходящи механизми за уреждане на спорове. ЕС и Обединеното кралство се договориха за прякото действие и предимството на цялото Споразумение за оттегляне при същите условия като тези, приложими в правото на Съюза, както и относно факта, че Съдът на Европейския съюз (Съдът на ЕС) е крайният арбитър по въпроси, свързани с правото на ЕС или понятия от това право. Тази гаранция е необходима, за да се осигури последователното прилагане на законодателството на Съюза. Важни части от Споразумението за оттегляне се основават на правото на Съюза, което се използва, за да се гарантира, че оттеглянето става по организиран начин. Предвид това е още по-важно да се прилагат същите правни последици, методи и принципи на тълкуване както за правото на Съюза. В случай на спор относно тълкуването на Споразумението за оттегляне, в рамките на Съвместен комитет се провеждат първоначални политически консултации. Ако не бъде намерено решение, всяка от страните може да отнесе спора до правнообвързващ арбитраж. Тогава, когато спорът засяга въпрос, свързан с правото на ЕС, арбитражният състав има задължението да отнесе въпроса до Съда на ЕС, който да се произнесе с решение, имащо задължителна сила. Освен това всяка от страните може да поиска от арбитражния състав да отнесе въпрос до Съда на ЕС. В такива случаи арбитражният състав трябва да отнесе въпроса до Съда на ЕС, освен ако счете, че спорът в действителност не засяга правото на ЕС. Той трябва да мотивира своята преценка, а страните могат да поискат преразглеждане на тази преценка. Решението на арбитражния състав има задължителна сила за Съюза и Обединеното кралство. В случай на неизпълнение на решение арбитражният състав може да наложи плащането на еднократно платима сума или периодична имуществена санкция в полза на засегнатата страна. И накрая, ако въпреки това продължи да е налице неизпълнение, Споразумението позволява на страните да спрат пропорционално прилагането на самото Споразумение за оттегляне, с изключение на правата на гражданите, или части от други споразумения между Съюза и Обединеното кралство. Подобно спиране подлежи на преглед от арбитражния комитет. Протоколът за Ирландия/Северна Ирландия е изцяло приложимо от правна гледна точка решение, с което се избягва установяването на \" твърда\" граница на остров Ирландия, защитават се цялата икономика на острова и Споразумението от Разпети петък (Белфасткото споразумение) във всички негови измерения и се гарантира целостта на единния пазар. Той ще започне да се прилага в края на преходния период. МИТНИЧЕСКИ И НОРМАТИВНИ АКТОВЕ Северна Ирландия ще продължи да спазва ограничен набор от правила, свързани с единния пазар на ЕС, с цел да се избегне \" твърда\" граница: законодателството относно стоките, санитарните правила за ветеринарния контрол, правилата за производството/пускането на пазара на селскостопански продукти, ДДС и акцизите на стоките и правилата за държавната помощ. Северна Ирландия продължава да е част от митническата територия на Обединеното кралство. Затова тя ще трябва да може да се възползва от бъдещите споразумения за свободна търговия (ССТ), които Обединеното кралство може да сключи с трети държави. В бъдещите ССТ, сключени от Обединеното кралство, може да се предвижда, че произведени в Северна Ирландия стоки имат достъп до трети държави при същите условия като стоките, произведени в други части на Обединеното кралство. Митническият кодекс на ЕС ще се прилага за всички стоки, влизащи в Северна Ирландия. Така ще се избегнат митнически проверки и контрол на остров Ирландия. По отношение на митата, тези на ЕС ще се прилагат за стоки, които влизат в Северна Ирландия, ако е налице риск тези стоки да влязат в единния пазар на ЕС. Няма да се дължат мита обаче, ако няма риск стоките, влизащи в Северна Ирландия от останалата част на Обединеното кралство, да влязат в единния пазар на ЕС. Това се прилага за всички стоки, които не подлежат на допълнителна преработка и които отговарят на критериите, които Съвместният комитет ще изготви с цел да се определи рискът от по-нататъшно придвижване на тази стока, като се вземат предвид специфичните обстоятелства в Северна Ирландия. За стоки от трети държави, за които не се счита, че е налице риск, приложимите в Северна Ирландия мита ще бъдат същите като в останалите части на Обединеното кралство. До края на преходния период Съвместният комитет ще определи критериите за горепосочените оценки на риска и ще може да променя критериите по време на прилагането им. Тези критерии следва да вземат предвид въпроси като крайната дестинация и стойност на стоките и рисковете от контрабанда. Обединеното кралство може да възстановява мита, наложени в съответствие с правото на Съюза, в случай че митото на Обединеното кралство е по-ниско, при прилагане на правилата на ЕС за държавните помощи. Няма да се плащат мита в редица конкретни случаи, като например преместване на лично имущество, пратки с незначителна стойност или които са изпратени от едно лице на друго.  Протоколът за Ирландия/Северна Ирландия е изцяло приложимо от правна гледна точка решение, с което се избягва установяването на \" твърда\" граница на остров Ирландия, защитават се цялата икономика на острова и Споразумението от Разпети петък (Белфасткото споразумение) във всички негови измерения и се гарантира целостта на единния пазар. Северна Ирландия ще продължи да прилага Митническия кодекс на Съюза и ще продължи да спазва съответните правила на единния пазар, необходими, за да се избегне установяването на \"твърда\" граница на остров Ирландия. Необходимите проверки и контрол ще се извършват за стоки, влизащи в Северна Ирландия от останалата част на Обединеното кралство, като това ще включва например гранични инспекционни пунктове, които да гарантират, че се извършват необходимите санитарни и фитосанитарни (\"СФС\") проверки. Органите на Обединеното кралство ще въведат и прилагат разпоредбите на правото на ЕС, които Протоколът прави приложими в Обединеното кралство по отношение на Северна Ирландия. Затова всички проверки ще се извършват от органите на Обединеното кралство с подходящи надзорни механизми и механизми за правоприлагане за ЕС. Северна Ирландия ще продължи да е част от митническата територия на Обединеното кралство. Нищо в Протокола за Ирландия/Северна Ирландия не пречи на Обединеното кралство да включва Северна Ирландия в териториалния обхват на възможните си бъдещи споразумения за свободна търговия, при условие че тези споразумения не засягат прилагането на Протокола. Това означава, че Северна Ирландия и занапред ще може да се възползва от бъдещи ССТ, сключени от Обединеното кралство, например в областта на услугите и инвестициите, но също и на достъпа на нейните стоки до пазарите на трети държави. Северна Ирландия ще може да се възползва от вноса на стоки, за които няма риск да влязат в единния пазар на ЕС като отделни стоки или след като са преминали търговска преработка. С цел да се избегне създаването на \"твърда\" граница на остров Ирландия, като същевременно се запази целостта на единния пазар, правилата на ЕС за ДДС за стоките ще продължат да се прилагат в Северна Ирландия. Кралската данъчна и митническа служба на правителството на Обединеното кралство ще продължи да отговаря за прилагането на законодателството за ДДС, включително за събирането на ДДС и за определянето на ставките на ДДС. Обединеното кралство ще запази приходите си от този данък. Освен това освобождаванията от ДДС и намалените ставки, прилагани за Ирландия, също може да бъдат прилагани в Северна Ирландия. ЕС и Обединеното кралство се договориха да създадат нов механизъм за \"съгласие\", с който на Събранието на Северна Ирландия да се даде решаващ глас относно дългосрочното прилагане на съответното законодателство на ЕС в Северна Ирландия, въз основа на интензивни дискусии между Ирландия и Обединеното кралство. Комисията беше в постоянна и тясна връзка с ирландското правителство по този въпрос. Този механизъм за съгласие се отнася до съществените въпроси, засягащи регулаторната хармонизация в областта на стоките и митниците, единния пазар за електроенергия, ДДС и държавната помощ. На практика това означава, че четири години след края на преходния период Събранието може с обикновено мнозинство да даде съгласие за продължаване на прилагането на съответното законодателство на ЕС или да гласува за спиране на прилагането му, в който случай Обединеното кралство ще уведоми ЕС. В такъв случай Протоколът ще престане да се прилага две години по-късно. На всеки четири години след това Събранието може да гласува относно продължаването на прилагането на съответното законодателство на Съюза. В случай че при гласуването в Събранието бъде дадена междуобщностна подкрепа за продължаване на прилагането на съответното законодателство на ЕС, следващото гласуване може да се проведе не по-рано от 8 години след това. За разлика от предишни версии одобреният през октомври 2019 г. Протокол, който понастоящем представлява част от Споразумението за оттегляне, не е предпазен механизъм. Той беше замислен като стабилно и трайно решение. Затова трябва да се очаква, че Протоколът ще се прилага успоредно с всяко споразумение относно бъдещите отношения. Въпреки това е ясно, че условията на бъдещите търговски отношения между ЕС и Обединеното кралство - по отношение на споделената амбиция за нулеви мита и квоти между ЕС и Обединеното кралство, ще имат известно отражение върху прилагането на практика на Протокола.   Както се подчертава в съвместното изявление от 19 юни 2018 г., и ЕС, и Обединеното кралство са поели ангажимент за установяване на подходящи договорености за зоните на суверенните бази, \" по-специално с цел да се защитят интересите на кипърските граждани, които живеят и работят в зоните на суверенните бази, след оттеглянето на Обединеното кралство от Съюза, при пълно зачитане на правата и задълженията по Договора за създаването\". ЕС и Обединеното кралство са договорили условията за протокол, приложен към Споразумението за оттегляне, по силата на който това ще се осъществи. Целта на протокола е да гарантира, че правото на ЕС, в зоните, посочени в Протокол 3 към Акта за присъединяване на Кипър, ще продължи да се прилага в зоните на суверенните бази без прекъсване или загуба на права по-специално за близо 11 000 кипърски граждани, които живеят и работят в района на зоните на суверенните бази. Това се отнася до редица области на политика, като данъчното облагане, стоките, селското стопанство, рибарството и ветеринарните и фитосанитарните правила. С протокола на Република Кипър се поверява отговорността за прилагането и изпълнението на правото на Съюза по отношение на повечето от обхванатите области, с изключение на сигурността и военните дела. Създава се също специализиран комитет, който да следи за прилагането на Протокола. В насоките на Европейския съвет от 29 април 2017 г. се посочва, че спрямо територията на Гибралтар няма да е възможно да се прилага никакво споразумение между ЕС и Обединеното кралство без споразумение между Кралство Испания и Обединеното кралство. Двустранните преговори между Испания и Обединеното кралство вече са приключени. Към Споразумението за оттегляне е приложен протокол относно тези двустранни договорености. Протоколът е част от пакет от двустранни меморандуми за разбирателство между Испания и Обединеното кралство във връзка с Гибралтар. Става въпрос за двустранно сътрудничество във връзка с правата на гражданите, тютюна и други продукти, околната среда, полицейски и митнически въпроси, както и двустранно споразумение във връзка с данъчното облагане и защитата на финансовите интереси. По отношение на правата на гражданите с протокола се създава основата за административно сътрудничество между компетентните органи за прилагане на оттеглянето по отношение на хората, които живеят в района на Гибралтар, и по-специално пограничните работници. По отношение на законодателството в областта на въздушния транспорт в него се предвижда възможност, в случай че Испания и Обединеното кралство постигнат споразумение относно използването на летището в Гибралтар, законодателството на ЕС, което преди това не е било приложимо за Гибралтар, да се прилага по време на прехода. По отношение на фискалните въпроси и защитата на финансовите интереси с протокола се създава основата за административно сътрудничество между компетентните органи за постигане на пълна прозрачност в областта на данъчното облагане, борбата с измамите, контрабандата и изпирането на пари. Обединеното кралство се ангажира също така в Гибралтар да се прилагат международните стандарти в тази област. Във връзка с тютюневите изделия Обединеното кралство се ангажира да ратифицира някои конвенции по отношение на Гибралтар и да въведе преди 30 юни 2020 г. система за проследимост и защитни мерки по отношение на цигарите. Във връзка с алкохола и бензина Обединеното кралство се ангажира да гарантира, че в Гибралтар е в сила данъчна система, която цели да предотврати измамите. По отношение на опазването на околната среда и риболова и сътрудничеството по полицейските и митническите въпроси с протокола се създава основата за административно сътрудничество между компетентните органи.", "date": "2020.01.31", "title": "Водещи въпроси и отговори след оттеглянето\nна Великобритания от ЕС"}
{"url": "https://www.24chasa.bg/novini/article/8134894", "text": "От 1 януари 2020 г. хората, които сами внасят задължителните си здравни вноски (например трайно безработни, които не получават обезщетение за безработица и не се осигуряват от държавата и др.) и не са регистрирани като самоосигуряващи се по смисъла на Кодекса за социално осигуряване, дължат месечно по 24,40 лева. Промяната е свързана с увеличението на минималния осигурителен доход от началото на тази година, който вече е 610 лв. Според Закона за здравното осигуряване, неосигурените на друго основание се осигуряват върху доход, не по-малък от половината от минималния месечен доход за самоосигуряващите се лица. Така, здравноосигурителната вноска за тях се изчислява в размер на 8% върху не по-малко от 305 лв. и не повече от 3000 лв. месечно. От НАП напомнят, че срокът за внасяне на тези вноски е до 25-то число на месеца, следващ месеца, за който се отнасят. Здравната вноска за месец януари 2020 г. трябва да се внесе най-късно до 25 февруари 2020 г. Всички, за които възниква задължение сами да внасят здравноосигурителните си вноски, подават в НАП декларация Образец 7., припомнят още от приходната агенция. Тя се подава в офиса на агенцията по постоянен адрес, в срок до 25-то число на месеца, следващ месеца, за който е възникнало задължението за внасяне на здравноосигурителните вноски. Тоест, ако от 1 януари 2020 г. трябва сами да внасяте здравноосигурителни вноски, то следва да подадете декларация Образец 7 до 25 февруари. Санкцията за неподаване на тази декларация е от 500 до 1000 лева. Здравноосигурителните права на гражданите, които се осигуряват за своя сметка, се прекъсват, ако не са внесени повече от три дължими месечни вноски за период от 36 месеца. Периодът се брои до началото на месеца, предхождащ месеца, в който лицето потърси медицинска помощ, платена от Националната здравноосигурителна каса. Здравноосигурителните права на гражданите, които са с прекъснати здравноосигурителни права се възстановяват, при условие, че заплатят всички дължими здравноосигурителни вноски за последните 60 месеца. Правата се възстановяват от датата на заплащане на всички дължими здравноосигурителни вноски за този период. Гражданите могат да направят справка за здравноосигурителния си статус, както и да проверят периодите, за които им липсват здравноосигурителни вноски, чрез електронната услуга на НАП на www.nap.bg. Справка за здравния статус клиентите на администрацията могат да направят и по телефона на 0700 18 700 /на цена, съгласно тарифата на Вашия оператор/. Услугата е автоматична и изисква само въвеждане на ЕГН чрез клавиатурата на телефона. Освен това системата дава данни и за всички месеци и години, за които не са платени задължителните здравноосигурителни вноски. Справката за здравен статус по телефона работи 7 дни в седмицата, 24 часа на ден.", "date": "2020.01.31", "title": "Здравната вноска за безработните става 24,40 лв. месечно"}
{"url": "https://www.24chasa.bg/novini/article/8134569", "text": "Тази сутрин по бТВ и Нова телевизия войната между съдружниците Васил Божков и Цветомир Найденов, навлезе в много остра фаза. Преди десетина дни стана ясно, че спецпрокуратурата е започнала досъдебно производство за изнудване след получен сигнал, свързан с хазартната дейност на Васил Божков. От съобщението на прокуратурата се разбира, че още миналата година в началото на декември е подаден сигнал от бившите съдружници на Божков братята Цветомир и Боян Найденови и техния баща Стефан Найденов заради конфликт, свързан с бизнеса и марката Efbet. Тази сутрин Найденов отправи страшни обвинения срещу Божков - от хазарта през секса до поръчкови убийства. Божков му отвърна подобаващо. Какво си казаха задочно двамата съдружници? : От 90-а година познавам Божков. Не сме в един бизнес оттогава. Той ми беше клиент в кафето, където бяхме развили бизнес с \"Еврофутбол\". През 1993 г. станахме съдружници. Решихме да обединим усилия в този бизнес със спортните залагания. Нашият капитал - на нашето семейство, като почнахме с \"Еврофутбола\", беше 9000 долара, с малко бели листи, фулмастри, една елка и така започнахме. И също от ден 1 с игрални автомати.  Ние си имаме едно съдружие с Васил в \"Еврофутбол\", останалият бизнес, който си имаме, си е наш. Той си има други негови бизнеси и така. Васил Божков не ни е дал нищо. \"Еврофутболът\" си го имахме 3 години, преди да се появи той въобще\". Той поясни, че въпреки това \"Еврофутбол\" се е свързвал най-вече с Божков, \"защото през 1993 г., когато се разбрахме, се договорихме за 60/40 за него. Сега към момента в \"Еврофутбола\" сме с 16%, но не получаваме пари, откакто ни заплаши, че ще ни убива\". Запитан дали продължават да бъдат съдружници, Найденов отговори: \"На хартия да, имаме 16%, той има 51% и контролира фирмата. Божков контролира \"Еврофутбол\" от 93-та г. насам. Така се разбрахме в началото - 60/40 - той го предложи и ние се съгласихме в името на това да развиваме компанията. Още повече ние си бяхме направили пунктове по различни градове и после ги доразвихме след 1993 г. заедно с него и други двама по-малки съдружници\". \"51%, като имаш в едно ООД, ти контролираш ситуацията. На нас парите са ни спрени от лятото\", обясни той. \"Нито съм искал да се занимавам с моменти лотарии. Единствената фирма, която имаме лиценз за моментни лотарии, е с Васил Божков - 51/49 - той пак контролира фирмата. Бяхме тръгнали да правим тази фирма, бях назначил един човек и той лично ме спря, защото в главата му е да има монопол и да е монополист само той. И затова не допуска дълги години да има нормална конкуренция в сектора - защото е корумпирал всичко по пътя си - Комисията по хазарта примерно. Всичко е предадено в прокуратура и полиция. Щом има арестувани, щом следствия, значи съм предал нещо. Много често има и осъдени и излежали присъди\", каза още той. \"30 години имам бизнес, който е свързан с хазарта, но не съм хазартен бос, а хазартен оператор в България и други европейски страни. Лицето Васил Божков има хазартен бизнес само в България и в нито една друга членка на Европейския съюз, защото е в \"блек листата\" и за Щатите - не може да прави хазарт\", обясни той. Той отново обясни, че е залашван с убийство, разказа как се охранява, каза, че всички шефове на Комисията по хазарта са били едва ли не постоянно при Божков и пр.   \"Стигна се до разрива, понеже ми дължат доста големи суми, които попитах кога ще ги връщат. Те казаха, че нито дължат, нито ще връщат и са отишли да се оплачат, както често се случва в България. Но все пак едни 900 000 вече си получихме през съда и си водим дела и за останалите. Аз не виждам защо трябва да ги заплашвам, като парите си ги получих през съда. Предявили сме иск, водим дела, 900 000 вече получихме, блокирани са им сметките. Може би става въпрос за милиони, не мога да ви кажа точно, трябва да видя в счетоводството\", заяви Васил Божков. \"Има закон, той е много строго регулиран в този бизнес и ако изпълняваш условията, няма как да не получиш лиценз. Каква корупция? Естествено, че не са идвали членове на Комисията по хазарта в офиса ми. Аз съм се виждал с някои от председателите в Комисия и не знам даже от колко време не сме се виждали. Делим бизнес - какво мислят да правят, какви регулации\", отговори той относно твърденията на Найденов, че е пречил на бизнеса му и категорично отрече да се е опитвал да корумпира членове или председател на Комисията по хазарта. \"Всеки ден по 10 000 лева - значи това ми е била основната работа - всеки ден да ходя да предлагам подкуп. Мислите ли, че е сериозно? Все пак прокуратурата завежда дела, има съд, това ще се решава в съда. Всеки ден да ходя в Комисията... нека съдът да решава тези неща\", каза Божков по повод изнесените данни от прокуратурата, че е давал по 10 000 лева на член от Комисията по хазарта, за да се отнемат лицензи. : \"Този е сериен изнасилвач. Най-големият насилник в историята на България. Изнасилил е стотици жени, включително непълнолетни. Информацията е публична, има подадени жалби за това, но вижте дали не са потулени и укрити. За първи път ли го чувате това - обиколете нощните заведения, където ходи този господин. И това ли го чувате за първи път? Ето казвам ви го. И аз се поразрових. Знам го от скоро, казал съм го, където трябва. Подробности не могат да се изнасят, защото текат следствия, аз също съм разпитван. Това същото лице разправя наляво-надясно, че ви е купило. Не твърдя, че съм знаел, когато съм ги разбрал, тогава съм отишъл и съм сигнализирал - когато съм подал жалбите в специализираните органи. Ние сме партньори в една фирма\". : Това може ли да се коментира въобще? Това е ново понятие. Мисля да не го коментирам въобще. Цветомир Найденов не заслужава да бъде коментиран изобщо. Сега чувам за жалбите, не коментирам тези глупости, това въобще не ми го побира главата. За първи път чувам за такива случки. Това не е нещо, което мога да коментирам, това е болестно състояние. Създават се ситуации измислени и може нещо да решат да пришият. Всичко могат да пришият в тази измислена държава. Много сериозно питате за тях - естествено това е смешно. И другото за кибертероризъм. С какво друго ще ме свържат? Сигурно и с опита за убийство на папата?\". : Един вътрешен министър, когато застреляха Манол Велев - нито откри убийците, нито поръчителя и е личен приятел на Васил Божков. Кой? Румен Петков. Беше вътрешен министър, когато застреляха Манол Велев\". На въпрос дали знае кои са убийците на Манол Велев той отговори: \"Тече разследване\". : \"Това са глупости естествено, как може да питате даже. Специално с него (ред. бел. Цветомир Найденов) никога не съм бил в съдружие, бил съм с баща му. Той казва, че е от 30 години в бизнеса, а на колко години беше преди 30 години той? На 17, а брат му е бил на 13-14. Те са създали хазартния бизнес. Да, непълнолетните ме поканиха във фирмата. Нали има регистри, всичко се знае. Баща им не ме е поканил във фирмата, аз го намерих пиян на улицата и го направих човек\". \"Нито някой е заплашвал някого. Това са глупости, страшни простотии. Изглежда ли ви г-н Найденов нормален въобще? Аз мога да кажа утре, че Вие сте ме заплашили с убийство. Дали ще е сериозно и трябва да го коментираме пред цяла България ли?\", коментира Божков относно твърденията, че е отправял заплахи за убийство към Цветомир Найденов и брат му и категорично заяви, че не е заплашвал нито тях, нито членове на техните семейства.", "date": "2020.01.31", "title": "Войната между съдружниците - от хазарта през секса до Манол Велев"}
{"url": "https://www.24chasa.bg/novini/article/8134903", "text": "Перник, остана без парно заради авария в основно съоръжение в ТЕЦ \"Република\", предаде  Работи се по отстраняването ѝ, съобщиха от местната топлофикация. Очаква се нормалният режим на работа да бъде възстановен в края на деня. От дружеството се извиняват на абонатите за причинените неудобства. По-рано днес бе съобщено, че перничани ще могат да следят какво се гори в пещите на ТЕЦ „Република“.", "date": "2020.01.31", "title": "Перник без парно заради авария в ТЕЦ \"Република\""}
{"url": "https://www.24chasa.bg/novini/article/8134895", "text": "Председателят на парламентарната Комисия по културата и медиите Вежди Рашидов предложи днес България и съседните държави да обединят усилия и Балканите да се превърнат в най-интересната дестинация за културен туризъм. Това стана по време на срещата – дискусия в София, организирана от Министерството на туризма, на която присъстваха министър Николина Ангелкова и гостуващият у нас гръцки министър на туризма Хари Теохарис. Вежди Рашидов бе гост на форума и подкрепи усилията на българската страна за реализирания ръст в туризма. Това съобщиха от Комисията по култура към Народното събрание. „Сигурен съм, че с общи усилия можем да направим Балканите най-привлекателната дестинация за културен туризъм, защото нашият район е с изключително богато наследство, земя на древни цивилизации. Защо да не направим своеобразен триъгълник – например от Анталия през Атина до Варна и заедно да покажем на туристите уникалните паметници на трите държави.”, заяви Вежди Рашидов. Той е убеден, че сътрудничеството между България и Гърция ще спомогне за разкриването на безценното ни наследство пред още по-голям брой туристи.", "date": "2020.01.31", "title": "Рашидов: Да направим Балканите най интересната дестинация за културен туризъм"}
{"url": "https://www.24chasa.bg/novini/article/8134940", "text": "\"Създава се Оперативен център за контрол на транграничния превоз на отпадъците в МОСВ, в който ще се получава информация в реално време за всеки отделен превоз, преминаващ през границата на България.\" Това заяви министърът на околната среда и водите Емил Димитров по време на парламентарния контрол в отговор на въпрос на депутатът от ГЕРБ Ивелина Василева относно предприемане на мерки от страна на МОСВ за недопускане на нарушения в областта на законодателството по управление на отпадъците. Информацията ще се разпределя към съответното РИОСВ, като ще бъде изпращана на МВР всеки ден след получаването и. По неговите думи ще бъдат проверени всички площадки, които през миналата година са получили повече от две системни или две големи нарушения, а след това предстои закриване и отнемане на разрешенията им. „Във връзка със засиления контрол на дейността с отпадъци и съвместните проверки на държавните институции, регионални инспекции, органите на МВР, ДАНС и други, зачестиха случаите на установено нерегламентирано съхранение на отпадъци на територията на страната. Нарушителите на нормативните изисквания извършват опити за освобождаване от тези отпадъци и изхвърлянето им на неразрешени за целта места“, коментира министърът. Той обясни, че констатираните нарушения са при превози на отпадъци, предмет на общи информационни изисквания от т.нар. \"Зелен списък\", които съгласно европейското и действащото в България законодателство не подлежат на предварително нотифициране и съгласие. \"Ние сме длъжни да ги приемем, както те приемат нашите.\" заяви той. Министърът подчерта, че повечето от огласените случаи се касаят за смесени отпадъци с битов произход, като са представени отпадъци от пластмаса и каучук, с цел да се избегне процедура по педварителна нотификация и съгласие и допълни, че преобладаващите нарушения са отпадъци са за пластмаса и каучук, горивни отпадъци, RDF модифицирани горива, получени от отпадъци и други отпадъци, включително смеси от материали от механично третиране на отпадъци. По неговите думи се въвежда извършване на 100 % физически контрол на границите на съюза и на страните от органите на Главна дирекция „Гранична полиция“ и на звената „Пътна полиция“. Разработени са и предстои приемането на инструкции за взаимодействие между Агенция „Митници“ ,МОСВ и МВР, „Гранична полиция“ и на звената „Пътна полиция“ в областните дирекции на МВР, както и МОСВ за повишавне ефективността на контрола върху транграничния превоз на отпадъците. Министър Димитров заяви, че се въвежда и уведомителен режим най-малко три работни дни преди началото на всеки превоз или веждането на територията на страната за превозите на отпадъците от Зеления списък. \"Подготвят се законодателни промени, свързани с въвеждането на банкови гаранции за всички площадки, на които се извършват дейности с отпадъци, както и за търговците и брокерите на отпадъци, които до този момент с много минимална сума можеха да регистрират дружества, и на практика остават безнаказани, в случай, че бъдат заловени, откъм финансови санкции \" съобщи още Димитров.", "date": "2020.01.31", "title": "Създават оперативен център за контрол на транграничния превоз на отпадъците в МОСВ"}
{"url": "https://www.24chasa.bg/novini/article/8134956", "text": "Тричленен състав на Върховния административен съд е отменил текстове от Методиката за прилагане на отправните точки на оценка на трайно намалената работоспособност /вида и степента на увреждането/ в проценти, която е част от Наредбата за медицинската експертиза, съобщиха от пресцентъра на съда. Решението обаче не е окончателно и може да се обжалва пред петчеленен състав на ВАС, предаде БТА. Отменената разпоредба гласи: \"Когато са налице няколко увреждания, независимо дали са за заболявания от общ характер, или за заболявания с причинна връзка, за всяко от които в отправните точки за оценка на трайно намалената работоспособност /вид и степен на увреждане е посочен отделен процент, оценката на трайно намалената работоспособност/вид и степен на увреждане се определя, като се взема най-високият процент по съответната отправна точка на най-тежкото увреждане. Останалите проценти за съпътстващите увреждания не се вземат предвид при оценката, но се изписват в мотивната част на експертното решение.\" Върховните съдии са констатирали, че в доклада при приемането на разпоредбата липсва конкретика и яснота, статистически данни и процентно съотношение на хората с увреждания по категории: с множество увреждания, тежки по своя характер, и други. Не е спазено и задължителното условие на Закона за нормативните актове, императивно изискващ анализ за съответствие с правото на Европейския съюз. Според съдиите нарушенията на административнопроизводствените правила са съществени, защото са довели до нарушаване на основни принципи на административното производство - законност, равенство, достъпност, публичност и прозрачност.", "date": "2020.01.31", "title": "ВАС отмени текстове от методиката за изчисляване  на трайна неработоспособност"}
{"url": "https://www.24chasa.bg/novini/article/8134982", "text": "Покривът на спортен и концертен комплекс в Санкт Петербург падна по време на демонтаж, съобщи ТАСС, цитирана от  Има пострадали, като броят им се уточнява. Очаквайте подробности.                                                                                                                                                                                                                                                                                                                                ", "date": "2020.01.31", "title": "Срути се покрив на спортен комплекс в Санкт Петербург (Видео)"}
{"url": "https://www.24chasa.bg/novini/article/8135281", "text": "Българка бе избрана за член на командния състав на 306-метров пътнически кораб. Сelebrity Edge е плаващ дворец – в него ще пътуват 2918 пасажери, а екипажът се състои от 1320 души, съобщи bg-voice. Биляна Великова ще е „Директор храни и напитки“ и всъщност ще е част от първия в света офицерски състав, съставен само от жени. Българката бе избрана за историческото плаване от компанията – собственик на кораба, базираната в Маями „Сelebrity Сruises“. Оттам обясниха, че формирането на командния състав е усилие за намаляване на половото неравенство в морската индустрия. Не е случайна и датата на отплаването на огромния кораб – 8 март. Капитан на кораба ще бъде превърналата се буквално в звезда Кейт МакКю. 26-те жени в офицерския състав, с който ще работи, са от 17 държави. акКю работи като капитан на круизен кораб от около 13 години. Тя е и първият капитан от женски пол на круизен кораб в Америка. „Всеки има изградена собствена стереотипна представа за капитан. На мен ми липсват няколко килограма. Нямам сива коса, нито брада или папагал, но мисля, че когато посрещам гостите, те са приятно изненадани“, обясни тя преди време пред CBS. МакКю си мечтае да бъде капитан на круизен кораб, откакто е на около 12 години. По пътя към мечтите става кадет в Калифорнийската морска академия през 1996 г. Днес тя е един капитан нетрадиционалист. Докато някои от колегите й предпочитат да спазват дистанция от пътниците, тя се отказва от „капитанската маса“ и общува с всеки, който пожелае. МакКю има над 60 000 последователи, които следят приключенията й в морето. Нейният Instagram профил е пълен с невероятни снимки от работата й, личния й живот и разбира се – на Bug Naked. Едва 2% са жените от всички 1,2 милиона моряци в световен мащаб. 94% от тях са заети в круизната индустрия, става ясно покрай формирането на първия женски команден състав. „Сelebrity Сruises“ съобщиха, че от 2015 г. насам са увеличили до 22% заетите от жени позиции. През 2018 г. Celebrity Edge е получил приз за най-добър нов пътнически кораб.", "date": "2020.01.31", "title": "Българка избрана в командния състав на 306-метров US кораб (Видео)"}
{"url": "https://www.24chasa.bg/novini/article/8135220", "text": "В Русия бяха потвърдени два случая на заразени хора с новия коронавирус. И двамата са граждани на Китай, съобщи руският вицепремиер Татяна Голикова, цитирана от ТАСС. \"Службите на Роспотребнадзор на територията на Русия са потвърдили за двама заразени от новия коронавирус - в Забайкалския край и в Тюменска област. Те се намират под строго наблюдение, изолирани са и им се оказва необходимата помощ. И двамата са граждани на Китай\", каза Голикова, която е председател на щаба за предотвратяване на разпространението на вируса на територията на Русия, съобщи БТА. Руското правителство подготвя проект за временно спиране на издаване на работни визи за китайски граждани, заяви още тя пред журналисти след заседание на оперативния щаб за контрол и предотвратяване на разпространението на новия коронавирус в Русия. \"Подготвяме проект за правителствено постановление за временна забрана за издаване на работни визи за граждани на Китай\", каза Голикова и добави:\"Започваме евакуация на нашите граждани от Ухан и Хубей. До края на днешния ден ще изясним, колко руски граждани се намират там. По предварителни данни в Ухан се намират 300 души, а в провинция Хубей те са 341.\"", "date": "2020.01.31", "title": "В Русия бяха потвърдени два случая на заразени с коронавирус"}
{"url": "https://www.24chasa.bg/novini/article/8135101", "text": "Германия възприема Брекзит като \"разцепление на Европа\", заяви днес говорителят на германското правителство Щефен Зайберт, цитиран от Франс прес. \"Няма никакво съмнение, че днешното излизане на Великобритания от Европейския съюз е разцепление на Европа\", каза Зайберт на редовна пресконференция, предаде БТА. Правителственият говорител отново изрази съжалението на Германия заради Брекзит. \"Разчитаме, че Великобритания и в бъдеще ще остане наш близък партньор и приятел\", изтъкна Зайберт. \"Европейският съюз ни гарантира силен глас в един свят, който постоянно се променя, и ние сме решени да продължим успешната история на Европа заедно с оставащите 26 страни членки\", подчерта говорителят на германското правителство. Великобритания ще стане днес първата държава, напуснала Европейския съюз, слагайки край на 47-годишното си членство, отбелязва Франс прес.", "date": "2020.01.31", "title": "Германското правителство: Брекзит е разцепление на Европа"}
{"url": "https://www.24chasa.bg/novini/article/8135306", "text": "Незапомненият екшън стана малко преди обяд в МБАЛ \"Тримонциум\" в центъра на града. Пациенти и персонал се разбягаха, уплашени до смърт. След като влязъл в здравното заведение, нападателят Бисер Х. гръмнал с газово оръжие във въздуха. Веднага се спуснал към регистратурата, където работела 58-годишната му жена Савка. Двамата били разделени от Коледа насам. Започнал да крещи, да я бута и да я налага с юмруци по главата пред очите на чакащи болни и персонал. Измъкнал от дрехите си нож и го забил в бедрото на половинката си. \"Светкавично на място са пристигнали служители на Четвърто районно управление. Благодарение на тяхната намеса не се е стигнало до ескалация на инцидента\", заяви заместник-районният прокурор Атанас Илиев. Той уточни, че Бисер Х. е стрелял два пъти срещу униформен от близко разстояние, който не е пострадал. По тази причина се наложило да бъде употребена сила спрямо извършителя. Той е ударен с палка по главата, но е контактен. \"Такова нещо досега не се е случвало в пловдивска болница. Разбрахме, че става нещо от пациенти. Те влетяха уплашено с думите \"Крийте се, стреля се\", описа фармацевтката Стела Начева, чиято аптека е до входа на МБАЛ \"Тримонциум\". Тя е шокирана от инцидента. \"До вчера носихме грипни маски, а от днес - вече каски\", коментира Начева. По думите й пострадалата рецепционистка е била в съзнание, но окървавена, когато я изнасяли с линейка. Транспортирана е до УМБАЛ \"Свети Георги\". Два часа по-късно там бе откаран отново с реанимобил и нападателят Бисер Х. Изкарването му от МБАЛ \"Тримонциум\", където бе задържан, се превърна почти в атракция. Първоначално линейката паркира така, че да няма видимост към входа. Униформените пък наредиха паравани до самия реанимобил. Едва тогава извършителят беше изваден на носилка с обинтована глава. Часове районът пред болницата остана отцепен. На място беше Криминалистична лаборатория, няколко патрулни коли и цял взвод униформени, начело с шефа на \"Охранителна полиция\" комисар Виктор Празов. \"Убийство ли е станало\", питаха изумени минувачи и шофьори. \"Нападателят Бисер Х. е имал криминални прояви за закана за убийство и хулиганство. Осъден е през 2000 г., но впоследствие е реабилитиран\", обясни директорът на областната полиция в Пловдив Йордан Рогачев. Той уточни, че стрелецът не е регистрирал газовия си пистолет, а палката я имал от времето, когато бил служител в частна охранителна фирма. По време на нападението е бил въоръжен и с пневматичен пистолет. Собственикът на МБАЛ \"Тримонциум\" Красимир Грудев през цялото време беше до полицаите. \"Изключително неприятен случай. Савка е силно уплашена. Има наранявания по главата и прободна рана в задната част на лявото бедро. При нас работи от 4-5 години. Не съм знаел, че има семейни проблеми\", заяви Грудев. Според него заради бързата реакция на полицията не е имало паника сред болните. \"За мен това е битов инцидент на наша територия\", каза той. Медицински сестри обаче дълго време не можеха да се съвземат от стрес. \"От входа до регистратурата разстоянието е няколко крачки и едва ли някой е могъл да го спре по някакъв начин. По принцип достъпът в болницата е свободен. Няма охрана, а само паник бутон на регистратурата. Не е ясно обаче дали Савка е успяла да го натисне\", коментираха от персонала. Колко изстрела е произвел Бисер и какви заплахи е отправил, тепърва разследването ще изяснява. Засега досъдебното производство е образувано за закани за убийство и нанасяне на телесна повреда. Видът й ще бъде уточняван след експертиза\", обясни зам.-районният прокурор Атанас Илиев. По първото обвинение се предвижда до 6 години лишаване от свобода, а по второто - до 3 г., ако се касае за лека телесна повреда. Вероятно нападателят ще бъде привлечен към наказателна отговорност и за заплахи към длъжностно лице. Болницата остана под полицейска охрана за 24 часа. Разследващите ще разпитат пострадалата Савка и съпруга й, след като състоянието им позволи.", "date": "2020.01.31", "title": "Изоставен съпруг нахлу в болница с два\nпистолета - стреля и намушка жена си (Обзор)"}
{"url": "https://www.24chasa.bg/novini/article/8135435", "text": "С пропуски, на които пише \"бързо преминаване\", шофьори на камиони откараха бързо 560-тонна доставка от дезинфекционни средства от Източен Китай до Ухан - изолирания град с 11 милиона население, който е в центъра на огромните усилия за овладяване на новото вирусно заболяване. Извън този голям град в централен Китай товарът беше прехвърлен на местни камиони с шофьори с маски и защитно облекло, част от силно контролирания поток от храна и други доставки през контролно-пропускателни пунктове, които от 23 януари блокираха до голяма степен достъпа до Ухан. Докато тревогата в света от новия вирус нараства, властите блокираха 50 милиона души, които не могат да напускат Ухан и близките градове в центъра на огнището на болестта. Това обаче изисква мощни усилия те да бъдат снабдявани с храна и други стоки от първа необходимост. \"Ухан не е изолиран остров\", заяви държавният вестник \"Янцзъ дейли\". Единици са правителствата, които мога да се заемат с такива драстични ограничения спрямо население, по-голямо от това на Южна Корея или Австралия. Те стават възможни благодарение на широкия контрол на управляващата комунистическа партия върху обществото и опита от борбата с епидемията от ТОРС (Тежък остър респираторен синдром) през 2002-2003 г. Някои камиони имат позволение да напускат 17-е изолирани градове, за да събират храна. Снимки в държавни медии ги показват подредени на контролно-пропускателни пунктове, а шофьорите им са с медицински маски. Полицаи, покрити с бели защитни костюми, проверяват шофьорите дали нямат издайническата треска на вируса. Тези, които нямат пропуски, са връщани обратно. Училищата, киносалоните и ресторантите в Ухан са затворени. Той е промишлен център с население 1 1/2 пъти по-голямо от това на Ню Йорк. За да задържат хората по домовете им и да намалят риска от заразяване, метрото и автобусните превози са спрени, а частни автомобили не се допускат в централната част. Властите в провинция Хубей, където са разположени всички тези градове, обещаха достатъчни доставки на зеленчуци, ориз, месо и медицински продукти. Те казаха, че работят с търговците на дребно, за да се доставя храна чак от югозападната провинция Юнан и от остров Хайнан в Южнокитайско море. След като цените на храните скочиха, бяха обявени сурови мерки срещу складирането им и надуването на цени. \"Моля, не изпадайте в паника и не складирайте, за да не се събират отпадъци\", се казва в правителствено съобщение. Днес Китай съобщи за 9 692 потвърдени случая на вируса, който може да причини пневмония и други остри дихателни симптоми. Досега са починали 213 души. Доставката на дезинфектант миналата събота беше направена от шофьори от две компании за товарни превози в източната провинция Цзянсу, според мениджъра на една от компаниите. С официални пропуски, 18-те екипи от шофьори съкращават обичайно 20-часовото пътуване на 15 часа, каза той. Правителството не съобщи подробности как налага ограничения върху пътуванията по второкласни пътища и в селата в покрайнините на обширния изолиран район. Жители казаха по телефона, че в повечето супермаркети все още има достатъчно хранителни стоки. Жителите са предпазливи в разговорите си с журналисти, след като властите казаха, че осем лекари са били наказани през декември, защото предупреждавали за появата на вируса. Властите могат да се възползват от широката мрежа за наблюдение, която включва хиляди видеокамери, проследяване на смартфони, наблюдение на социалните медии и друга технология, разработена с помощта на западни технологични компании за защита на монопола на управляващата партия. Болниците се мъчат да се справят с хиляди пациенти, носители на вируса, докато лекарите лекуват и други заболявания. Държавните медии казват, че полицаи в защитни облекла са разположени в болниците, за да разделят хора, които пристигат с треска и други възможни симптоми на вируса, от други пациенти. Жуй Чжун, която е от Ухан, но живее във Вашингтон, каза, че възрастен братовчед на майка й починал там през последните 10 дни, след като линейката се забавила. 73-годишният мъж, който имал белодробен проблем, починал на път за болницата, каза Жуй. Ухан бърза да построи болница с 1000 легла за пациенти с вируса. Тя трябва да бъде отворена в понеделник, 10 дни след началото на строителството. Втора болница с 1500 легла трябва да отвори малко след това. Родители казаха по телефона, че техните деца, принудени да си стоят у дома, си пишат домашните и гледат телевизия. Полицаи в Цзинчжоу спираха пешеходци по улиците, за да измерват температурата им и да ги питат къде живеят. Лю Сяожан, студентка по журналистика в университета в Ухан, каза, че тя и родителите й са седнали на вечеря по случай Лунната нова година, най-важното семейно събитие в Китай за цялата година, а роднините им са общували с тях по WeChat (УиЧат) - популярна интернет платформа за изпращане на съобщения. Тя каза, че дядо й и баба й отказват да излязат от вкъщи или да приемат гости. Други градове налагат свой контрол върху пътуванията. Някои жилищни комплекси в Пекин не допускат в тях да влиза никой, освен живеещите там. Хората в две села в покрайнините на китайската столица казват, че са поставили собствени бариери, за да попречат на външни лица да влизат. Властите в Шанхай - световен бизнес център с 25 милиона жители - удължиха празника за Лунната нова година с 10 дни до 9 февруари, за да насърчат хората да си стоят у дома и да се избегне разпространяването на заразата. В Ухан на държавните училища беше наредено от 10 февруари да започнат да преподават онлайн, след като вторият срок беше отложен. Университетът в Ухан организира онлайн лекции. (От БТА)", "date": "2020.01.31", "title": "Китай изолира 50 милиона души и трябва да им осигурява храна"}
{"url": "https://www.24chasa.bg/novini/article/8135463", "text": "Премиерата на филма \"Идва Дебелия Дракон\" в Китай ще е с видеострийминг в събота, след като представянето му в кината е невъзможно заради епидемията от новия коронавирус, съобщи Ройтерс. Това ще е вторият филм с дебют в интернет заради коронавируса след решението на създателите на комедията \"Изгубени в Русия\" тя да бъде излъчена на онлайн платформите на Байтденс Нетуърк преди Лунната нова година. Тогава това предизвика недоволство сред китайските киносалони и филмови студиа, пише БТА. Празничната седмица за Лунната нова година, която започна на 25 януари, обикновено е време за масово струпване на китайците в киносалоните. Заради настъплението на коронавируса обаче разпространителите отложиха премиерите на поне седем филма.", "date": "2020.01.31", "title": "Втори китайски филм с дебют в интернет заради коронавируса"}
{"url": "https://www.24chasa.bg/novini/article/8134735", "text": "България и Гърция започват работа по съвместно представяне като обща туристическа дестинация на далечни пазари. Първата цел е САЩ. Това стана известно на съвместната пресконференция на министрите на туризма на двете страни Николина Ангелкова и Харис Теохарис. Днес те подписаха Програма за съвместни действия в областта на туризма. Двамата министри обсъдиха създаване на съвместни продукти и общи маркетингови дейности на далечни и перспективни пазари, съобщиха от Министерството на туризма. За пазар САЩ нямаме ограничение по отношение на визите, тъй като има директни полети от Атина и от Солун, първата дестинация ще бъде Гърция, след което ще обсъдим колко дни ще е престоят в България, обясни министър Ангелкова. Тя съобщи още, че в понеделник ще бъдат уточнени експертите от двете министерства, които ще участват в работната група, която се създава по споразумението, за да се обсъдят всички детайли на съвместния продукт. Започваме с културно-историческия, балнео- и спа туризма, за да може да се тестват тези туристически продукти, след което експертите ще дадат предложения за общи маркетингови дейности, за да рекламираме този съвместен продукт, допълни Ангекова. Тя уточни, че следваща стъпка е свързана с интеграцията на туристическия сектор, който ще осъществява този продукт. Министърът изтъкна, че след другите обсъждани пазари са Китай, Япония и Южна Корея. Тя напомни, че за миналата година, въпреки големите трудности, страната са посетили над 9,3 млн. чуждестранни туристи, което, по думите й, е опровергало негативизма. Гърция традиционно е в Топ 3 на важните за България пазари, а за миналата година е била на второ място по брой посещения на чуждестранни туристи, като над 1,130 млн. гърци са посели България за целогодишен туризъм. Само за последните четири години 12 на сто е отчетеният ръст на гръцките туристи, които посещават България, допълни министър Ангелкова. Българите, които посещават Гърция, са над 1,4 млн. По думите на министъра това показва изключително сходни цифри във взаимните посещение на двете страни и дава основание за фокусиране върху усилията за предлагане на България и Гърция като съвместна туристическа дестинация за далечни пазари. Министърът на туризма на Гърция Харис Теохарис изтъкна, че туризмът е универсалният посланик на приятелството и допълни, че с подписването на споразумението ще се задълбочи стратегическото сътрудничество между двете държави. \"Независимо от факта, че туристическият сектор е по-важен за гръцката икономика, отколкото за българската, той си остава много важен фактор за благосъстоянието на двете страни\", допълни гостът. Той отбеляза, че всяка година Гърция посреща много български туристи, а България приема много гръцки туристи, особено в ски курортите, като по брой туристи страната ни е в Топ 3 за Гърция. Гръцкият министър изрази надеждата, че двете страни ще положат съвместни усилия, за да може преминаването през граничните пунктове да стане по-добро, каквото е искането на бизнеса. В отговор на въпрос за Наредба Н-18 министър Ангелкова напомни, че ролята на ведомството е на медиатор между компетентните институции и допълни, че има решение за нейното отлагане с шест месеца, за да се търсят варианти, с които да се отчетат спецификите на сектора на хотелиерите и ресторантьорите. По-късно днес министрите на туризма на България и Гърция участваха и в среща между гръцката делегация и представители на туристическия бизнес, местната власт, депутати и ръководители на браншови организации в туризма. В отворената дискусия се включиха Вежди Рашидов, председател на парламентарната Комисия за културата и медиите, Даниела Савеклиева, зам.-председател на Комисията по икономическа политика и туризъм в Народното събрание, Цветан Симеонов, председател на УС на БТПП, и др. Вежди Рашидов се спря подробно върху предимствата на България като страна с много богато наследство от миналото и очерта ползата от бъдеща обща стратегия на балканските държави за дългосрочно развитие на туризма, включително и на културния туризъм, за да се представят по-успешно като дестинации с богатото си историческо наследство пред останалия свят, а така да привличат и повече посетители.", "date": "2020.01.31", "title": "България и Гърция с обща туристическа дестинация за далечни пазари - първа цел САЩ (Обновена)"}
{"url": "https://www.24chasa.bg/novini/article/8135429", "text": "", "date": "2020.01.31", "title": "Весела Лечева отказа да коментира твърдения, че Божков може да е замесен в стрелбата срещу Манол Велев"}
{"url": "https://www.24chasa.bg/novini/article/8135490", "text": "До средата на февруари се ограничава движението по 1,2-километров участък от третокласния път III-1801 Големо Бучино - Перник заради изграждането на водопровода на Перник, съобщиха от пресцентъра на АПИ. За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци. Обходният маршрут е АМ „Струма“ - общински път до с. Люлин – път III-802 Дивотино - Перник.", "date": "2020.01.31", "title": "Ограничават движението по пътя Големо Бучино - Перник заради водопровода"}
{"url": "https://www.24chasa.bg/novini/article/8135509", "text": "Турските власти ще съдят гръцкия евродепутат Янис Лагос, който по време на изявление в ЕП наскоро скъса лист хартия със снимка на флага на Турция, предаде Анадолската агенция. Прокурори в столицата Анкара посочиха, че срещу Лагос ще се води разследване за засягане на суверенитета на държавата по член 300 от турския Наказателен кодекс. По време на изявлението си в Брюксел Лагос обвини Турция в организиране на преминаването на нелегални мигранти в Европа и критикува турския президент Реджеп Тайип Ердоган заради заплахите му да отвори границите на страната (за мигрантите). По време на речта си Лагос скъса лист хартия със снимка на флага на Турция, допълва БТА. Гръцкият евродепутат е един от най-известните членове на крайнодясната формация Златна зора. През 2019 г. той бе признат за виновен за нападение срещу център за прием на бежанци в Атина, отбелязва Анадолската агенция.", "date": "2020.01.31", "title": "Турция съди гръцки евродепутат, скъсал снимка с флага на страната (Видео)"}
{"url": "https://www.24chasa.bg/novini/article/8135596", "text": "На 31 януари 2020 г. в 23 ч. (01 ч. на 1 февруари, българско време) Великобритания напуска Европейския съюз – решение, за което България съжалява, но уважава. Въпреки това връзките на страните-членки от ЕС, включително на България, с Великобритания няма да бъдат нарушени, съобщава външното ни министерство. На 1 февруари 2020 г. започва т.нар. Преходен период, по време на който трябва да бъдат договорени съдържанието и параметрите на бъдещите отношения с Лондон. Той трябва да приключи на 31 декември 2020 г., но може да бъде удължен с до две години, ако за това има общо съгласие между ЕС и Великобритания. Правилата за пътуване остават непроменени в рамките на Преходния период. Гражданите на ЕС ще могат да влизат във Великобритания с лична карта или със задграничен паспорт. Съветваме сънародниците ни да се снабдят с международен паспорт с биометрични данни, ако планират пътуване до Обединеното кралство след 1 януари 2021 г., тъй като тогава правилата може да бъдат променени. Срокът за подаване на документи за Статут на уседналост във Великобритания е до 30 юни 2021 г. Според последната официална статистика на МВР на Великобритания общият брой на подадените заявления от български граждани за получаване на Статут на уседналост/Временен статут на уседналост е 139 000. България е на първо място по брой кандидатствали по схемата спрямо размера на българската общност в Обединеното кралство. България зае тези предни позиции още в самото начало на процеса, благодарение на интензивна разяснителна кампания, осъществена от МВнР и посолството ни в Лондон от края на 2018 г. и през цялата 2019 г. Мисията ни проведе срещи в над 30 града в Обединеното кралство, като поддържаше непрекъснат контакт с гражданите и им оказваше съдействие. До края на Преходния период няма да има промени в правата на българските граждани във Великобритания, както и на британските граждани у нас. Условията и правилата за работа, търговия, бизнес, обучение, туризъм и др. до неговия край остават непроменени. Европейските здравни карти ще продължат да бъдат валидни до края на Преходния период. Действащата в момента схема, позната като „Roam like at home”, може да продължи да бъде прилагана само, ако има сключени споразумения между българските и британските мобилни оператори. В рамките на Преходния период правилата за банкиране ще останат същите, както досега. По въпроса за таксите съветваме сънародниците ни да се обърнат към банката, с която работят, тъй като условията за теглене могат да се различават в зависимост от сключения договор.", "date": "2020.01.31", "title": "Великобритания напуска Европейския съюз. Какво трябва да знаем"}
{"url": "https://www.24chasa.bg/novini/article/8135615", "text": "Нищо от колекциите на Васил Божков не е изнасяно, камо ли в найлонови торбички. Има си специални процедури, например за картина първо отива реставратор. Това обясни културният министър Боил Банов на брифинг в Министерството на културата.  Поводът за думите му бяха реплики на Божков, който в момента е издирван като лидер на престъпна група, че изнасят антиките му в найлонови пликчета.  Процедурата за изнасяне е една и съща както в България, така и във Франция и САЩ, обясни министърът.  След като пристигнат в Министерството на културата картините и антиките ще бъдат съхранявани в депата на Националната художествена галерия. \"Там има уреди за регулиране и измерване на влагата, температурата, светлината и всичко, за да бъде съхранено културното наследство, обясни министърът. Той добави, че колекция от 2700 предмета, собственост на фондацията на Божков, не е идентифицирана и регистрирана, но формално нарушение няма. Причината е, че собственикът на \"Нове холдинг\" е подал заявление за регистрация през 2010 г. и отказал да заплати необходимата такса. Тя е в размер от 30 лева на артефакт, а няма срок за завършване на регистрацията. През 2009 г. Божков е приключил процедурата за други 212 артефакта. Готови сме да станем собственици на всички незаконни картини, а нашето становище е ако може всички криминални типове да ги приберат в затворите, отговори Банов на въпрос на \"24 часа\" готово ли е министерството на културата да стане собственик на колекцията на Божков. Той посочи, че всичко, което стане собственост на министерството, ще бъде изложено в музей.                                                                                                                                                                                                                                                                                                                                 ", "date": "2020.01.31", "title": "Боил Банов: Колекции на Божков не са изнасяни, не е регистрирал 2700 предмета"}
{"url": "https://www.24chasa.bg/novini/article/8135633", "text": "Република Турция е наш важен съюзник и партньор и, преди всичко, важен и добър съсед, каза президентът Румен Радев в началото на срещата си с турския външен министър Мевлют Чавушоглу, който е на посещение в България, предаде БТА. \"Затова стабилността и продуктивността на двустранните отношения е от важно значение и приоритет във външната ни политика. В тази политика имаме много ясни принципи - добросъседство, взаимно уважение, ненамеса във вътрешните работи\", отбеляза президентът Радев. Той открои продуктивното сътрудничество в областта на миграцията, борбата с тероризма, контрабандата. \"Резултатите от съвместните ни действия са от огромно значение за сигурността и стабилността в цяла Европа\", добави Радев Президентът благодари за усилията на турската страна за спазване на съвместното изявление между ЕС и Турция от 2016 г. за борба с нелегалната миграция. \"От не по-малко значение е и сътрудничеството ни в областта на енергетиката, където се предоставят нови възможности за диверсификация на доставките на енергийни ресурси за цяла Европа\", посочи президентът Румен Радев. Той изрази и удовлетворение от увеличаването на двустранното икономическо, инвестиционно и търговско сътрудничество. \"Убеден съм, че визитата ви ще даде допълнителен импулс за развитието на двустранните ни отношения в тази позитивна посока\", каза още президентът Румен Радев. Министър Мевлют Чавушоглу отбеляза, че България и Турция са не просто съседни страни, а приятелски държави, които са партньори и имат добро сътрудничество във всички области. С това посещение още веднъж декларираме нашата воля двустранните отношения във всяка област да отидат още по-далеч, посочи той. Убедени сме, че бихме могли да направим повече в областта на инвестициите, търговията, транспорта, допълни турският външен министър. По отношение на енергетиката България и Турция са страни, които са енергийни хъбове в региона, а нашата обща борба с нелегалната миграция е пример и ние заедно даваме своя принос за стабилността на Балканите, каза Чавушоглу, като отбеляза, че този принос не е значим само от гледна точка на Балканите и Югоизточна Европа, а и на цяла Европа.", "date": "2020.01.31", "title": "Радев пред Чавушоглу: Турция е наш важен съюзник, партньор и добър съсед"}
{"url": "https://www.24chasa.bg/novini/article/8135638", "text": "Възложено е изработването на проект за организация на движение за пътна връзка „Генералово“ – автомагистрала „Марица“ към път I-8, която ще даде възможност при необходимост тежкотоварните автомобили да се пренасочват и да изчакват на първокласния път, без да пречат на останалите пътни превозни средства на АМ „Марица“, и ще допринесе за подобряване на пътната обстановка по магистралата. Това съобщи министърът на регионалното развитие и благоустройството Петя Аврамова в отговор на въпрос за построяване на паркинг за тирове на ГКПП „Капитан Андреево“ при участието си в днешния парламентарен контрол, цитирана от пресцентъра на МРРБ. Регионалният министър каза още, че участъкът от първокласния път – от връзката с автомагистралата до пътен възел „Капитан Андреево“, където моторните превозни средства се включват обратно в АМ „Марица“, е с дължина 2 км и е с трилентов габарит. Той е в добро състояние и ако през зимния период се установят компрометирани места по настилката, те своевременно ще бъдат ремонтирани. В него има съдове за смет и два частни паркинга със заведения към тях, които са оборудвани със санитарни възли. Проектът е съгласуван в Агенция „Пътна инфраструктура“ и в началото на декември 2019 г. е внесен за разглеждане в Сектор „Пътна полиция“ при ОД на МВР Хасково. След съгласуването му ще бъдат монтирани необходимите пътни знаци, а хоризонталната маркировка ще бъде приведена в съответствие с проекта. Петя Аврамова обърна внимание, че изграждането на зона за изчакване с достатъчно паркоместа за тежкотоварни автомобили в близост до пункта е в компетентността на повече от едно ведомство, като МРРБ и АПИ са готови да се включат в решаването на този проблем. Агенцията също така съдейства на частни инвеститори при реализацията на проектите им за изграждане на крайпътни обслужващи комплекси и на пътни връзки към тях при постъпване на заявление като издава разрешения за специално ползване на пътищата. Приветстваме такива частни инвестиционни намерения за изграждане на паркинги, на обслужващи зони в тях, включително оборудвани със санитарни възли и със заведения за хранене. Ще подпомогнем всеки инвеститор, който има желание да изгради такъв паркинг, каза още министърът. През втората половина на 2020 г. се предвижда да започнат реалните строителни дейности за укрепване на участък при км 164 на първокласния път „Габрово – Шипка – Казанлък“, където има пропадане на пътното платно в частта на банкета заради преовлажняване на пътния насип през последните години и динамичното натоварване от преминаващите моторни превозни средства, съобщи още министър Аврамова. За да се осигури пътната безопасност в момента, е изградена преграда от чували с пясък, поставени са бализи и предпазна лента, монтирана е съответната сигнализация. Движението на МПС над 12 т в отсечката е забранено целогодишно. Трайното укрепване на пътя ще бъде изпълнено по договор между агенцията и „Автомагистрали“ ЕАД. Утвърдено е задание за проектиране. След приключване на проучвателно-проектантските работи ще се изготви технически проект, на базата на който ще бъдат извършени укрепителни дейности и превантивни мерки по републиканския път с оглед осигуряване на условия за безопасност на движението. След одобрението му и въз основа на комплексен доклад за оценка на съответствието и издаване на разрешение за строеж ще започнат строително-монтажни работи за трайното укрепване на пропадането. Предстои да бъде обявена процедура за изпълнение на строителен надзор. За изпълнението на обекта са осигурени близо 8 млн. лв. от бюджета на АПИ. Общата стойност на обекта е 7 938 000.00 лв. с ДДС. Средствата са предвидени в бюджета на Агенция „Пътна инфраструктура“ по програма „Аварийни ремонти“. Възложено е изработването на технологичен проект за извършване на превантивен ремонт на 22.2 км от третокласния път Русе – Иваново – Две могили – Бяла в участъка от гр. Русе до разклона за с. Червен. Предвижда се да бъдат изпълнени ремонт на пътната настилка, отводнителни мероприятия, ландшафтно оформяне, ремонт на повредени или поставяне на нови пътни знаци и ограничителни системи, полагане на нова хоризонтална маркировка, информира също Петя Аврамова. След изготвянето и съгласуването на технологичния проект и осигуряването на финансов ресурс ще се премине към неговото изпълнение. Ще бъдат разгледани както възможностите за включване на обекта в програма „Текущ ремонт и поддържане“ на агенцията, в зависимост от финансовата рамка на програмата, така и чрез целево финансиране от държавния бюджет.", "date": "2020.01.31", "title": "Тировете ще изчакват извън трасето на „Марица“ преди ГКПП „Капитан Андреево“"}
{"url": "https://www.24chasa.bg/novini/article/8135686", "text": "Сърбия не вижда възможен вариант за решение на косовския конфликт, но е готова да води диалог с Прищина след отмяна на 100-процентовите мита за сръбски стоки. Това заяви днес сръбският президент Александър Вучич по време на съвместна пресконференция с върховния представител на ЕС по външната политика Жозеп Борел, предаде ТАСС, цитирана от БТА. Приятни и леки новини няма. Г-н Борел повтори това, което ЕС казваше многократно: без решение в диалога с Прищина европейската перспектива на Сърбия във всички случаи няма да бъде безспорна. И хората в Сърбия трябва да знаят това, затова ние трябва да работим и да опитваме да работим над компромисни решения. Казах на г-н Борел откровено, съвършено приятелски, че е възможно да сме имали шанс за решение преди няколко години, но вече \"почти всяка идея за компромисно решение е почти убита\", каза Вучич. Аз даже не виждам как би могъл да изглежда този компромис в бъдеще, но ние сме готови веднага след отмяна на митата да седнем на масата за преговори и да говорим за всички съществени въпроси между Белград и Прищина, заяви сръбският лидер. Диалогът между Белград и Прищина с посредничеството на ЕС бе замразен след въвеждането на 21 ноември 2018 г. от властите в Прищина на мита в размер на 100 процента за стоките от Сърбия и от Босна и Херцеговина.", "date": "2020.01.31", "title": "Вучич: Сърбия не вижда вариант за решение на косовския конфликт"}
{"url": "https://www.24chasa.bg/novini/article/8135701", "text": "Агенцията на ООН за подпомагане на палестинските бежанци и трудоустрояването им изрази днес загриженост, че планът за Близкия изток на американската администрация ще предизвика по-нататъшно насилие, предаде Ройтерс. Ръководителят на агенцията Кристиан Сондърс каза, че правото на завръщане на палестинските бежанци е заложено в международното право и в много резолюции на ООН. Сериозно загрижени сме, че планът ще доведе до засилване на сблъсъците, до насилие, каза Сондърс на брифинг в Женева, където е централата на агенцията, съобщава БТА. Той допълни, че Агенцията на ООН за палестинските бежанци е разработила спешни мерки за защита и помощ в окупираните територии. Агенцията осигурява базисни услуги за общо 5,6 милиона палестински бежанци в Близкия изток, включително на Западния бряг и в ивицата Газа. Тя призова донори да осигурят 1,4 милиарда долара за дейността й тази година.", "date": "2020.01.31", "title": "ООН: Планът на Тръмп за Близкия изток ще породи насилие"}
{"url": "https://www.24chasa.bg/novini/article/8135767", "text": "Печалбата на банковата система към 31 декември 2019 г. е 1675 млн. лв., като размерът й e с 3 млн. лв. (0.2 на сто) по-малък спрямо отчетения в края на декември 2018 г., съобщава Българската народна банка. В края на 2019 г. балансовият капитал на банковата система възлиза на 14.4 млрд. лв. и в рамките на последното тримесечие нараства с 66 млн. лв. (0.5 на сто), което се дължи главно на повишената печалба. В края на декември 2019 г. активите на банковата система достигат 114.2 млрд. лв., или с 2.7 млрд. лв. (2.4 на сто) повече спрямо края на септември. Влияние върху динамиката на балансовите позиции през четвъртото тримесечие на 2019 г. оказва процесът на консолидация в банковия сектор, посочват от БНБ. В края на 2019 г. делът на балансовата сума на кредитите и авансите е 65.8 на сто, този на парите, паричните салда при централни банки и други депозити на виждане - 15.9 на сто, а на портфейлите с ценни книжа - 13.0 на сто. Делът на петте най-големи банки в активите на банковата система достига 62.1 процента. Отношението на ликвидно покритие към 31 декември е 269.9 процента (при 264.0 процента в края на септември). В края на годината ликвидният буфер е 30.9 млрд. лв., а нетните изходящи ликвидни потоци - 11.5 млрд. лева. Брутните кредити и аванси в края на декември са 94.4 млрд. лв., като през последното тримесечие на годината отбелязват растеж с 1.4 млрд. лв. (1.5 на сто). Брутният кредитен портфейл на банковата система нараства през последното тримесечие на миналата година с 1.7 млрд. лв. (2.6 на сто), като в това число се увеличават вземанията от други финансови предприятия (с 923 млн. лв., 25.2 на сто), от домакинства (с 532 млн. лв., 2.2 на сто), от нефинансови предприятия (със 120 млн. лв., 0.3 на сто) и от сектор държавно управление (със 128 млн. лв., 15.9 на сто). В края на декември брутният размер на необслужваните кредити и аванси е 6.1 млрд. лв. (при 6.9 млрд. лв. в края на септември), а делът им в общата сума на брутните кредити и аванси намалява до 6.5 на сто (при 7.4 на сто три месеца по-рано). Нетната стойност на необслужваните кредити и аванси (след приспадане на присъщата за тази класификационна категория обезценка) също намалява - до 3.2 млрд. лв. към 31 декември 2019 г., а делът й в общата нетна стойност на кредитите и авансите е 3.5 на сто (при 3.9 на сто в края на септември). Депозитите в банковата система в края на годината възлизат на 97.2 млрд. лв., като през последното тримесечие нарастват с 2.7 млрд. лв. (2.8 на сто). Увеличават се депозитите на домакинства (с 1.8 млрд. лв., 3.2 на сто), тези на нефинансови предприятия (с 878 млн. лв., 3.2 на сто) и на сектор държавно управление (с 379 млн. лв., 16.6 процента). Намаление има при средствата на кредитни институции (с 359 млн. лв., 6.3 на сто) и на други финансови предприятия (с 6 млн. лв., 0.2 на сто). Разходите за обезценка на финансови активи, които не се отчитат по справедлива стойност в печалбата или загубата, в края на декември 2019 г. са 431 млн. лв. (при 479 млн. лв. година по-рано). Към края на декември 2019 г. нивата на показателите за възвръщаемост на активите (ROA) и за възвръщаемост на балансовия капитал (ROE) са съответно 1.47 на сто и 11.63 на сто.", "date": "2020.01.31", "title": "Печалбата на банковата система за 2019 г. е 1675 млн. лв., с 3 млн. лв. по-малко от 2018 г."}
{"url": "https://www.24chasa.bg/novini/article/8135684", "text": "\"Грозно внушение. Дълбоко невярно и непочтено. Това означава ли, че Бойко Борисов като главен секретар на МВР е укривал по 25 поръчкови убийства годишно, включително и на Илия Павлов? Това е абсурд!\" Така лидерът на АБВ Румен Петков коментира пред \"24 часа\" изказването на Цветомир Найденов, който заяви пред Би Ти Ви следното: \"Един вътрешен министър, когато застреляха Манол Велев - нито откри убийците, нито поръчителя и е личен приятел на Васил Божков. Румен Петков беше вътрешен министър тогава\". След това уточни, че не знае кои са убийците, но сега тече разследване за това. \"През 2007 г. аз предложих да се затворят безмитните магазини. Васил Божков имаше участие в тях като съдружник в \"Трансимпекс\". Беше потърпевш. Не ми се е обаждал да пита защо му затваряме бизнеса. Не знам да е търсил когото и да е от парламента и изпълнителната власт\", казва още Румен Петков. Той отказва да коментира действията на прокуратурата по казуса с Васил Божков. Посочва обаче, че на сайта на Държавната комисия по хазарта има образци, които се попълват всеки месец от операторите и тези образци са изготвени от финансовия министър. \"Нека да видим кой създаде предпоставките. Защото това, което Божков е попълвал е утвърждавано от държавата, от неин орган. Така със стара дата можем да вкараме половин България в затвора\", казва Румен Петков. Категоричен е, че няма отношение към хазарта. Играл е тото два пъти в началото на 80-те години на миналия век. И се връща на скандалните изявления на бившия съдружник на Васил Божсков Цветомир Найденов: \"Той определи американския посланик като разследващ орган. Настояваше да бъде поканен в студиото и да каже истината за Божков. Този човек не е отишъл в телевизията на своя глава. Част от нещата, които говори, някой му ги е обяснил. И е важно каква ще бъде реакцията на американското посолство. Защото едно е да ръкопляскаш на изгонването на руски дипломати, друго е да даваш акъл кой как да бъде арестуван някъде зад кулисите, трето е да разпореждаш чрез помощника на заместника купуването на самолети, които се произвеждат в завод, който още не е готов, и четвърто е действително да кажеш: \"Ние обичаме и уважаваме България като наш равноправен партньор.\"", "date": "2020.01.31", "title": "Румен Петков: Аз предложих да затворим  безмитните магазини на Васил Божков"}
{"url": "https://www.24chasa.bg/novini/article/8136738", "text": "Фискалният резерв се е стопил с над 1,7 милиарда лева само за месец. Това сочат данните на финансовото министерство за декември, в края на който резервът е в размер на 8,8 млрд. лева. За сравнение - през ноември е бил над 10,5 млрд. лева, предава \" \". 2019 година завършва с дефицит от 1,1 млрд. лева на касова основа, въпреки че има преизпълнение на събираемостта в хазната. Направените разходи обаче са 95% от планираните за миналата година. Прогнозните данни за състоянието на хазната през януари са за излишък от 800 млн. лева.", "date": "2020.01.31", "title": "Фискалният резерв се е стопил с над 1,7 млрд. лв. за месец"}
{"url": "https://www.24chasa.bg/novini/article/8136762", "text": "Предметите от колекцията на Васил Божков се изземват в присъствието на най-добрите експерти в България и при спазване на законноустановения ред, предвиден по НПК, обясни Сийка Милева, говорител на главния прокурор Иван Гешев. Повод за изявлението ѝ бяха твърдения на фондацията на издирвания бизнесмен, че в чували са изнасяни “крехки и уникални произведения на изкуството” . Сийка Милева обяви това за хибридна атака срещу прокуратурата от Божков и свързани с него лица. “Предметите не се хвърлят в черни чували, както излезе в някои медии”, каза говорителят на обвинението. Сийка Милева заяви още, че е била цензурирана от някои медии. “Цензуриран беше не само говорителят на главния прокурор, цензурирана беше и прокуратурата. Няма да коментирам повече. Ще повторя само, че прокуратурата знае срещу кого се изправя. Знае, че се е изправила срещу организация, която разполага с милиони, с които ще се опита да се защити и чрез вас, медиите.” Неофициално се разбра, че става дума за Би Ти Ви, където при отразяването на позиция на прокуратурата бил спестен важен акцент. Името на тази частна телевизия бе споменато още веднъж рано сутринта по Нова телевизия и от бившия съдружник на Васил Божков Цветомир Найденов. Той обясни, че предоставил на Би Ти Ви документи за нарушения на Националната лотария още през декември на шефа на новините Венелин Петков. Бил записан и от сайта “Дневник” и седмичника “Капитал”, които са собственост на Иво Прокопиев, но нищо не се появило в тези медии. Сайтът ПИК прибави към тези две медии и издателя на “24 часа” Венелина Гочева, като настоя “час по-скоро” те да отговорят пред разследващите защо защитават Божков. Венелин Петков разказа, че новините в Би Ти Ви са пуснали част от пресконференцията - т.нар. синхрон, и вероятно са отрязали фраза, която е свързана с опити на Васил Божков да повлияе върху общественото мнение. “Очевидно прокуратурата е очаквала, че ще пуснем всичко. Нелепо е да ни подозират в цензура - в една емисия има много теми, различни гледни точки и няма как да отделим 10 минути за едно изявление”, каза още Петков. Галя Прокопиева, главният редактор на “Капитал”, потвърди, че преди време Цветомир Найденов е потърсил медията и е дал освен документи и свое изявление, като очевидно е очаквал то да бъде публикувано в пълния му вид. “Старателно разработихме темата, като потърсихме гледните точки от Комисията по хазарта, от Васил Божков и всички засегнати страни”, обясни съпругата на Иво Прокопиев. По повод на друга тема, повдигната от Цветомир Найденов по Нова телевизия - изнасилвания, с които бил свързан издирваният бизнесмен, прокурор Милева отговори: “В интерес на разследването този въпрос няма да го коментирам, защото няма разрешение от наблюдаващите прокурори”.", "date": "2020.01.31", "title": "Прокуратурата: Изправяме се срещу организация, която разполага с милиони, медии ни цензурираха"}
