{"url": "https://www.24chasa.bg/novini/article/7563444", "text": "Руски съд уважи искането на следствените органи и удължи днес с още три месеца задържането на всичките 24 украински моряци, арестувани след морски инцидент в Керченския проток през ноември, предаде Франс прес, цитирана от БТА. Московският съд в Лефортово удължи до 24 октомври задържането на 24-ата моряци, смятани за \"военнопленници\" и обвинявани от Русия в незаконно навлизане на нейна територия. Моряците бяха доведени в съдебната зала от въоръжени и маскирани полицаи и аплодирани от около 40 свои близки. На съдебното заседание присъстваха украинската представителка по правата на човека Светлана Денисова и украински и европейски консулски служители, съобщи ТАСС. Разследването по наказателното дело вече е завършило и обвиняемите и адвокатите са започнали да се запознават с материалите по делото.", "date": "2019.07.17", "title": "Руски съд удължи с 3 месеца ареста на 24-те пленени украински моряци (Обновена)"}
{"url": "https://www.24chasa.bg/novini/article/7564123", "text": "Тежка гума от камион или трактор затисна 8-годишно момче в късния следобед във великотърновския парк \"Дружба\", предаде БГНЕС. На място веднага са пристигнали екипи на пожарната и на Спешна помощ. Хора от парка успели да извадят пострадалото момче изпод тежката гума и на свой ред го сложили внимателно на носилката, която пък била поета от линейката, посочи комисар Красимир Кръстев, директор на РЗПБЗН. Инцидентът станал в дъното на централния парк, на площадката за фитнес. Гумата е свободен компонент от самата площадка, на която тренират фитнес маниаците. За инцидента потвърди заместник-кметът проф. Георги Камарашев. „Свързах се с ръководството на болницата, момчето е докарано в съзнание, и контактно. Правят му се изследвания на корема и гръдния кош, за да се види дали има някакви други травми”, съобщи Камарашев. Той допълни, че има и яснота от Районното управление на полицията за инцидента. „Става въпрос за седем-десетгодишни момчета, които отишли на специализираната площадка, видели гумата и започнали да я тътрят. Тя обаче затиснала едното от тях”, каза още Камарашев. Заместник-кметът на Велико Търново не скри и възмущението си от липсата на отговорност от страна на родителите. „Аз не мога да си обясня защо тези деца са оставени без надзор от родителите си през ваканцията. Лично аз утре ще издиря кои са родителите на това дете, тъй като те все пак носят отговорност за случилото се”, заяви той.", "date": "2019.07.17", "title": "Тежка гума падна върху дете на площадка за фитнес във Велико Търново"}
{"url": "https://www.24chasa.bg/novini/article/7564036", "text": "Руските власти са отказали визи на учители в Англо-американското училище в Москва, в което се обучават деца на дипломати. Това съобщи днес посланикът на САЩ в Русия Джон Хънтсман, цитиран от Асошиейтед прес и БТА. По думите му не са издадени визи на 30 учители, които трябва да пристигнат следващия месец преди началото на учебната година. \"Децата не бива да бъдат използвани като пионки в дипломатически спорове\", каза посланикът и добави, че ако не разполага с достатъчно учители, училището може да бъде принудено да освободи някои новоприети и продължаващи обучението си ученици. Руското външно министерство нарече твърденията за отказани визи на учители от САЩ \"откровена лъжа\" и каза, че посланикът \"крие фактите\", предаде ТАСС. Според министерството учителите в американското училище пристигат в Русия с дипломатически паспорти в качеството си на служители на посолството, въпреки че училището действа като търговско предприятие с ценоразпис. \"Тоест учителят е американски дипломат, който работи в търговска структура и притежава дипломатически привилегии. Абсурд!\", се казва в изявлението. В него се подчертава, че Москва в продължение на много години е настоявала за преговори с американската страна за правния статут на учебното заведение. \"Вместо нормален диалог има перчене и провокации. Както и днес\", се казва в изявление на руското външно министерство. Говорителката на руското външно министерство Мария Захарова обвини Вашингтон, че е започнал визова война с Русия още преди две години и това усложнява ротацията на руските дипломати в САЩ. Освен това, каза тя, отказва да издава същия вид визи за руски учители, работещи в училището, намиращо се на територията на руското посолство във Вашингтон, съобщи Ройтерс. В Англо-американското училище, което има филиал в Санкт Петербург, се обучават около 1100 ученици от над 60 страни, сред които и деца на богати руснаци. Основаното през 1949 г. учебно заведение се ръководи от посолствата на САЩ, Великобритания и Канада. През 2016 г. руското външно министерство опровергава съобщение на Си Ен Ен, че Москва планирала да закрие училището. Скоро след това президентът Владимир Путин покани деца на дипломати на новогодишните тържества в Кремъл.", "date": "2019.07.17", "title": "САЩ и Русия се обвиняват във водене на визова война"}
{"url": "https://www.24chasa.bg/novini/article/7563931", "text": "“Българите сте изключително умни, бързи и изобретателни. Впечатленията ми са перфектни”, заяви Урсула фон дер Лайен пред Нова телевизия минути след като бе избрана за председател на Еврокомисията. Германката подчерта, че фактът, че България е излъчила три жени еврокомисари, е чудесен. Тя бе одобрена за най-важния пост в ЕС късно във вторник с 383 гласа в Европарламента в Страсбург. “Oще като министър изградих добри отношения със страните от Източна Европа. И вас ви познавам добре, както и региона. Мисля, че е важно да реализираме икономическо развитие по пътя на енергийния преход и промените в климата и да работим на най-високо ниво”, каза Лайен пред Нова тв. Урсула фон дер Лайен наследява Жан-Клод Юнкер от 1 ноември. Новата шефка на ЕК благодари в туитър на всички 24 езика на страните членки, като на първо място написа на български “Благодаря”. За избирането на Фон дер Лайен начело на ЕК бяха необходими най-малко 374 гласа. От общо 733 евродепутати 383 дадоха подкрепата си за нейната кандидатура и така тя си осигури поста с едва 9 гласа над минимума. Победата ѝ обаче е безславна, пише френският в. “Либерасион”. Наистина тя ще стане първата жена, избирана на този пост, но победата ѝ е далеч от 422-та гласа, които получи Жан-Клод Юнкер през 2014 г. Против нейната кандидатура гласуваха 327 депутати, 22-ма се въздържаха, а 1 глас е недействителен. Малко след избирането си германката, много близка с канцлерката Меркел, призна, че последните две седмици били най-натоварените в политическия ѝ живот. Тя уточни, че дори не се е надявала събитията да завършат така успешно. “Да, да, да, Урсула!”. С това заглавие на първа страница в. “Билд” приветства избирането на Фон дер Лайен. Меркел определи съпартийката си като “отдаден и убеден европеец”. На първата си пресконференция Урсула фон дер Лайен призова държавите в ЕС да ѝ предложат възможно най-добрите кандидати за еврокомисари. Изслушванията на предложените за еврокомисари ще бъдат вероятно от 30 септември до 8 октомври. Целият състав на ЕК ще бъде гласуван между 21 и 24 октомври. “Зелените” в ЕП искат 4 поста на комисари, за да работят с Фон дер Лайен, обяви съпредседателят на групата Филип Ламбертс. “Не трябва да разчитат на “Зелените” за гарантиране на мнозинство в парламента, ако не сме в ЕК. Щом ни искат - плащат”, заяви той. В поздравителна телеграма президентът Владимир Путин потвърди, че “Русия е готова за конструктивен диалог с ЕС по актуални въпроси на политическия, икономическия и хуманитарния дневен ред”. Шефът на НАТО Йенс Столтенберг написа в туитър, че познанията на Фон дер Лайен за НАТО като бивш военен министър на Германия ще бъдат благоприятни за развитието на отношенията между Европа и САЩ. Новата председателка на Европейската комисия е получила сигурни 9 гласа от България - точно толкова, колкото са ѝ били нужни, за да надскочи минималния изискуем праг, научи “24 часа”. За Урсула фон дер Лайен са гласували 6-имата евродепутати от ГЕРБ/ЕНП и 3-мата от ДПС/“Обнови Европа”. Четирима български евродепутати обаче не са подкрепили германката. Иво Христов от БСП/ПЕС предупреди във фейсбук, че ще гласува против Фон дер Лайен. Недоволство в профила си в социалните мрежи изрази и Радан Кънев от “Демократична България”/ЕНП. Ангел Джамбазки и Андрей Слабаков от ВМРО/ЕКР също не са поддръжници на Урсула фон дер Лайен. “Имам удовлетворението, че цифровизацията продължава да стои високо в европейския дневен ред”, заяви еврокомисарката Мария Габриел пред БНТ по повод избора на Урсула фон дер Лайен за председател на Европейската комисия. Габриел призова за повече неща, свързани с бюджета на съюза, както и със Западните Балкани. Според нея следващият ресор на българския еврокомисар трябва да има силни аспекти. Дошъл е моментът да надграждаме, посочи Мария Габриел.", "date": "2019.07.17", "title": "Урсула фон дер Лайен: Българите сте много умни (Обзор)"}
{"url": "https://www.24chasa.bg/novini/article/7564075", "text": "На свое заседание тази вечер Изпълнителната комисия на ГЕРБ определи състава на Етичната комисия на партията. Това съобщиха от пресцентъра на партията. За председател на Етичната комисия бе избран народният представител Валентин Радев, а за членове – народните представители Ивелина Василева и Красимир Ципов. По време на заседанието Изпълнителната комисия утвърди също вътрешни правила за работа на Етичната комисия. Според тях Етичната комисия ще докладва всички разгледани сигнали и извършената работа по тях на Изпълнителната комисия. Tази вечер Изпълнителната комисия на ГЕРБ утвърди и нови диференцирани ставки за членския внос, който ще заплащат членовете на партията.", "date": "2019.07.17", "title": "Валентин Радев ще е председател на Етичната комисия на ГЕРБ"}
{"url": "https://www.24chasa.bg/novini/article/7564095", "text": "Президентът на Русия Владимир Путин увеличи броя на украинските граждани, които могат да получат руско гражданство с опростена процедура. Съответстващият указ на държавния глава е публикуван на официалния портал за правова информация, съобщи ТАСС, цитирана от  Изрично се уточнява, че гражданство чрез опростена процедура могат да получат всички жители на Донецка и Луганска области на Украйна, а не само онези, които живеят в \"отделните райони на Донецка и Луганска области на Украйна\" - т.е. ДНР и ЛНР. Агенцията припомня, че на 24 април Путин подписа указ, който позволява на жителите на непризнатите Донецка и Луганска народни републики да получат руско гражданство по опростен начин. В документа се отбелязва, че това решение е взето с намерението да се защитят правата и свободите на гражданите въз основа на общоприети принципи и норми на международното право. След това на териториите на републиките в Донбас бяха открити пунктове за приемане на документи за получаване на руски паспорти. Първите паспорти, издадени по новите правила, бяха предадени на 14 юни в пунктовете в Ростовска област. На 20 юни държавният глава по време на директната линия обеща да либерализира процеса на получаване на руско гражданство за гражданите на Украйна във възможно най-голяма степен. Той припомни, че указът, подписан в края на април, и редица други нормативни актове позволяват на гражданите на Украйна, които се намират в Русия, да получат руско гражданство по опростен начин. В същото време, Путин призна, че има проблеми, произтичащи от това, че от граждани на Украйна се изискват документи, които те могат да получат само в Украйна. Президентът обеща да види какви корекции трябва да се правят в регулаторната рамка, така че въпросът да бъде решен по същество, а \"не според листчета хартия, които не могат да бъдат изпълнени\". По-късно той инструктира Министерството на вътрешните работи на Русия да подготви предложения за предоставяне на допълнителни преференции на гражданите на Украйна, които желаят да получат руско гражданство. ТАСС отбелязва, че \"след насилственото отстраняване от властта през февруари 2014 г. на украинския президент Виктор Янукович\" в източната част на страната, където доминира рускоговорящото население, започнаха масови протести. В началото на април с.г. на територията на Донецка и Луганска области бяха обявени едноименните народни републики. В отговор няколко дни по-късно властите в Киев обявиха началото на военна операция в Донбас, която доведе до мащабна хуманитарна катастрофа в региона и до смъртта на хиляди хора. Едва през февруари 2015 г., благодарение на усилията на лидерите на страните от Нормандската четворка, стана възможно спирането на огъня и започване на мирния процес. В момента територията на Донбас се пресича от разделителна линия или, както се нарича, контактната линия на страните. Тя разделя териториите на ДНР и ЛНР от останалите територии на Донецк и Луганск, контролирани от Киев.", "date": "2019.07.17", "title": "Путин опрости получаването на руско гражданство в Източна Украйна"}
{"url": "https://www.24chasa.bg/novini/article/7564109", "text": "Проливните мусонни дъждове през последните дни отнеха живота на повече от 270 души в Южна Азия и засегнаха милиони жители, според новите данни на властите в пострадалите държави, предаде Франс прес, цитирана от БТА. Активен в периода от юни до септември, влажният мусонен вятър е от съществено значение за напояването на засяваните култури и попълването на водните запаси на този субконтинент, където живее една пета от световното население. Всяка година обаче поройните дъждове, които носят мусоните, със съпътствани от жертви и разрушения. В Индия близо 100 души загинаха в наводнения и срутвания на сгради в различни райони в северната част на страната. Повече от половината жертви са регистрирани в щатите Бихар и Асам, а десетки хиляди индийци са напуснали домовете си. \"Вече петнадесети ден целият район е наводнен\", каза пред АФП жител на Асам. \"Причинените щети са ужасни. Добитъкът също е засегнат. Всичко е унищожено\". Индийската армия беше извикана на помощ в този голям североизточен щат, докато горските стражари в националния парк Казиранга помагаха на животните да се измъкнат от водата. В Бангладеш, където близо една трета от територията е под вода, най-новата равносметка е 59 загинали, 10 от които в огромните бежански лагери на малцинството рохинга. \"През последните дни валеше, земните свличания повредиха много къщи и много хора страдат\", каза Санджида Бегум - жителка на югоизточния регион Кокс Базар, където са настанени близо милион рохинги. В Непал наводненията отнеха живота на поне 83 души и принудиха 17 000 семейства да напуснат домовете си. Но с оттеглянето на водата жителите започнаха да се връщат, каза говорител на вътрешното министерство. В Пакистан властите съобщават за 30 жертви, седем от които са от едно семейство, загинали при срутване на покрива на къщата им в село близо до Лахор.", "date": "2019.07.17", "title": "Мусонните дъждове взеха 270 жертви в Южна Азия (Снимки)"}
{"url": "https://www.24chasa.bg/novini/article/7564006", "text": "След поредица от спирания на тока в Куба тази седмица и няколко дни мълчание на властите министърът на енергетиката обяви, че причината са аварии в електроцентрали, предаде Асошиейтед прес, цитирана от БТА. Министърът на енергетиката и минната промишленост Раул Гарсия Барейро каза по държавните медии, че прекъсването на електрозахранването в големи и малки градове в цялата страна се дължи на механични проблеми в три електроцентрали, докато други две са затворени за ремонт. Той обеща проблемът да бъде решен до събота. Изявлението беше направено, след като кубинци започнаха да съобщават в Туитър за колко време, кога и къде е имало спиране на тока. Това беше пример, че правителството вече няма монопол върху информацията, след като тази година се увеличи достъпът до мобилен интернет в Куба, посочва АП.", "date": "2019.07.17", "title": "Хавана мълчи с дни за спиране на тока, после призна заради Туитър"}
{"url": "https://www.24chasa.bg/novini/article/7564002", "text": "Русия не може да приеме едностранната политика на санкции на ЕС по отношение на Турция, заяви днес на брифинг говорителката на руското външно министерство Мария Захарова, цитирана от ТАСС и БТА. \"Разбира се, това е въпрос на Турция и на ЕС. Ние изхождаме от това, че натискът, оказван чрез санкции, който за съжаление вече е фактор в международните отношения, със сигурност не е от арсенала на дипломацията. Това със сигурност не трябва да стои в основата на международната политика. Това води до много плачевни последици /.../, като начин за агресивен натиск за реализиране на собствените интереси, ние естествено не можем да приемем такава политика\", каза тя. На 15 юли външните министри от Европейския съюз одобриха въвеждането на санкции срещу Турция заради сондажите в шелфа на Кипър, което според ЕС е незаконно. Министрите решиха да отменят срещите на високо равнище, да прекратят преговорите по споразумение за въздушни превози с Турция, да намалят финансовата подкрепа за Анкара като кандидат за членство в ЕС и да ограничат кредитите от Европейската инвестиционна банка.", "date": "2019.07.17", "title": "Мария Захарова: Русия не приема натиска чрез санкции на ЕС върху Турция"}
{"url": "https://www.24chasa.bg/novini/article/7564020", "text": "Най-малко 5000 идентифицирани извършители на военни престъпления в Босна и Херцеговина още са на свобода, заяви ръководителят на мисията на Организацията за сигурност и сътрудничество в Европа /ОССЕ/ в Сараево Брус Бъртън в интервю за в. \"Ослободжение\", цитирано от БТА. Той изтъкна, че ако делата продължат да се обработват със същия темп като досега, на правосъдието ще му трябват поне десет години да ги приключи. \"Процентът на осъдителните присъди в делата за военни престъпления в съда на Босна и Херцеговина спада с тревожна скорост и е последица от некачествените разследвания и обвинения, които повдига прокуратурата на Босна и Херцеговина\", каза Бъртън. Според него прокуратурата, оглавявана от Гордана Тадич, не използва пълния си капацитет в разследванията и съдебното преследване на най-сложните дела за военни престъпления, разхищава ресурсите, с които разполага, и придвижва много бавно делата за военни престъпления. Последният публикуван анализ на ОССЕ показа, че в прокуратурата на Босна и Херцеговина има 800 нерешени дела за военни престъпления, които се отнасят за около 5000 извършители.", "date": "2019.07.17", "title": "Най-малко 5000 военнопрестъпници \nот Босна и Херцеговина са още на свобода"}
{"url": "https://www.24chasa.bg/novini/article/7564018", "text": "Група от 12 израелски туристи бе арестувана по подозрения в изнасилване на 19-годишно момиче в курорта Агия Напа в Кипър, съобщиха местни медии, цитирани от ДПА. Дванайсетимата ще се явят пред съда утре, предаде Кипърската новинарска агенция (КНА), позовавайки се на полицията. Разследването и съдебно-медицинските действия по случая продължават, информира кипърската държавна телевизия. Говорител на израелското външно министерство потвърди ареста на 12 израелци. Консулът на Израел в Никозия е запознат със случая и е в контакт със задържаните.", "date": "2019.07.17", "title": "Задържаха 12 израелски туристи в Кипър, заподозрени в изнасилване на 19-годишна"}
{"url": "https://www.24chasa.bg/novini/article/7563925", "text": "Турският президент Реджеп Тайип Ердоган осъди днес нападението над служители на турското консулство в северния иракски град Ербил, предаде ТАСС. \"Осъждам нападението над нашите консулски служители в Ербил. Продължаваме да полагаме усилия заедно с иракските власти престъпниците да бъдат заловени в най-кратък срок\", написа турският лидер на своята страница в Туитър. Според информация от турското външно министерство въоръженото нападение срещу служителите на турското консулство е било извършено в ресторант в града. Най-малко двама души, включително турски дипломат, бяха застреляни при атаката. Един човек е ранен, съобщи службата за вътрешна сигурност на Иракски Кюрдистан. По данни на телевизия Скай нюз - Арабия нападателите са били двама. Според очевидец, цитиран от Ройтерс, въоръжен нападател е нахлул в ресторанта и е открил огън, след което избягал с очакваща го пред заведението кола. Това е първи случай на нападение над дипломати в Ербил, отбелязва ТАСС, цитирана от БТА. Засега никой не е поел отговорност за нападението, което бе осъдено също от иракските кюрдски сили за сигурност и от външното министерство на Ирак. Главен враг на Турция в Северен Ирак е Кюрдската работническа партия (ПКК), която води въоръжена борба срещу турската държава от 1984 г. и е призната за терористична организация от Анкара, ЕС и САЩ. Турски изтребители редовно бомбардират позиции на ПКК в Северен Ирак, напомня ДПА.", "date": "2019.07.17", "title": "Ердоган осъди нападението в Ербил, при което бе убит турски дипломат"}
{"url": "https://www.24chasa.bg/novini/article/7563936", "text": "Пробивът в системата на НАП не е за подценяване и е необходимо спешно да бъде създадена държавна организация, занимаваща се с въпросите на киберсигурността. Това каза в „Лице в лице” по   бившият шеф на ДАНС и бивш вътрешен министър Цветлин Йовчев. „Защо трябва да е държавна – това е нещо, което застрашава националната сигурност с оглед на мащаба на броя на хората, които могат да бъдат засегнати. При наличие на един такъв масив с несложни софтуерни инструменти може примерно да извлечете и да имате целия списъчен състав на ДАНС в момента, защото ще се види кой им плаща заплатите, откъде им се плащат заплатите”, посочи Йовчев. Аналогична, по думите му, е и ситуацията с биометричните данни на документите, които се съдържат в системите на МВР – тоест, при пробив тези данни могат да бъдат използвани за фалшифициране на документи. Тол системата също би могла да се окаже потенциално оръжие в грешните ръце – всички автомобили се разпознават, а оттам може да се проследят и маршрутите им. Към момента все още няма действаща система за киберсигурност, отбеляза бившият вътрешен министър. Той обаче подчерта, че в последните години бяха направени стъпки, които не бива да бъдат омаловажавани – през 2015 г. е приета стратегия за киберсигурност, а от 2018 г. има и закон. „Според този закон там трябва в кратки срокове да се приеме наредба, с която държавна Агенция за електронно управление да определи минималните изисквания за мрежова и информационна сигурност. Това е важен документ за основа и рамка”, поясни Йовчев.", "date": "2019.07.17", "title": "Цветлин Йовчев: Изтичането на данни може да уязви ДАНС и тол системата"}
{"url": "https://www.24chasa.bg/novini/article/7563942", "text": "Външният министър на Северна Македония Никола Димитров и кипърският му колега Никос Христодулидис договориха днес дата за установяване на дипломатически отношения между двете страни, предаде агенция МИА, цитирана от БТА. Димитров и Христодулидис се срещнаха в рамките на бизнес конференция на Икономист, която се провежда вчера и днес в Атина. Договорът за установяване на дипломатическите отношения с Кипър ще бъде подписан на 29 август, по време на среща на външните министри от ЕС във Финландия, съобщи гръцкият в. \"Катимерини\".", "date": "2019.07.17", "title": "Скопие и Никозия договориха дата за установяване на дипломатически отношения"}
{"url": "https://www.24chasa.bg/novini/article/7563946", "text": "122723 лв. от заплати е получил президентът Румен Радев през 2018 г. 12006 лв. е получила съпругата му Десислава. Това се разбира от декларацията по публичния регистър на държавния глава за миналата година, публикувана в сайта на комисията за противодействие на корупцията КПКОНПИ. 20500 лв. влог в банка има президентът. и 5486 лв. в пенсионни фондове или инвестиции.  Наличните му средства от запати, декларирани през м.г. са 8 хиляди лв. Съпругата му има 3200 лв. от спестявания, декларирани през м.г. Десислава си е купила и шкода за 7 000 лв., които са от заплатата на президента.", "date": "2019.07.17", "title": "Президентът взел над 122 хил. лв. заплати, съпругата му - 12 хил."}
{"url": "https://www.24chasa.bg/novini/article/7563943", "text": "Дружеството \"Варнафарма\", управлявано от Светлана Марешка, съпруга на лидера на партия \"Воля\" е получило разрешение от общинската администрация във Варна да превърне два от етажите на Пощенската палата в града в хотел. Документът е бил издаден в последния ден на май т.г. Сградите на БТК във Варна бяха придобити от \"Варнафарма\" през 2010 г., като сред тях е и тази на кръстовището на булевардите \"Владислав Варненчик\" и \"Съборни\", където и в момента се намира Централната поща. При покупката Веселин Марешки обяви, че тя е на стойност 20 млн. лв., съобщава  В същата сделка компанията, управлявана от съпругата на Марешки, придоби и бизнес център на стойност 16 млн. лв. в непосредствена близост до пощата. След продажбата БТК запази само големия многофункционален салон на първия етаж на старата сграда и взе под наем от \"Варнафарма\" още няколко съседни помещения с отделен вход. Веднага след сделката Марешки обяви, че възнамерява да превърне част от нея в медицински център, но тази идея така и не беше реализирана. В момента Веселин Марешки формално няма собственост във \"Варнафарма\". Дяловете в компанията са поделени между 75-годишната му майка Веска Марешка и акционерното дружество \"Марешки холд\". Сградата на варненската Централна поща е паметник на културата. Според информацията, поместена в общинския сайт visit.varna.bg, тя е строена 5 години по проект на арх. Ангел Момов. Основният камък е положен на 18 април 1930 г., а официално й откриване е станало на 18 април 1935 година. Двуетажната сграда е впечатлявала с вътрешната си архитектурна украса, дело на украинския скулптор Михайло Парасчук. През 1967 г. обаче сградата е надстроена с още един етаж, а по късно и разширена. По време на това преустройство вътрешната украса е била напълно разрушена.", "date": "2019.07.17", "title": "Съпругата на Веселин Марешки превръща в хотел част от Централната поща във Варна"}
{"url": "https://www.24chasa.bg/novini/article/7563896", "text": "Над седемстотин хиляди стръка канабис са били иззети при операция в югоизточния турски окръг Диарбекир, предаде турската частна телевизия НТВ. Според изявление на местното валийство насажденията са били открити при операция, насочена срещу Кюрдската работническа партия (ПКК). Акцията е започнала вечерта на 15 юли с участието на специални части на полицията и жандармерията и е приключила снощи, предава БТА. При действията на властите на десет различни места в района са били открити 723 860 стръка канабис, които са унищожени. Нивите с насажденията са били оборудвани с напоителна система, отбелязва телевизионният канал. При последните четири операции на силите за сигурност в града са били открити общо над 9,5 милиона стръка индийски коноп, посочва телевизията. Търговията с наркотици е сред основните източници за финансиране на групировката ПКК. Кюрдската работническа партия, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ. ", "date": "2019.07.17", "title": "Заловиха над 700 000 стръка канабис при операция в Диарбекир"}
{"url": "https://www.24chasa.bg/novini/article/7563899", "text": "Истанбул е най-добрият град за живеене в Турция според класация на сп. \"Форбс\", информира частната турска телевизия НТВ. Градът е поставен на първо място в класацията с 68,9 точки въз основа на условията за живот и работа, които предлага на жителите си. На второ място е столицата Анкара с индекс 66,13 точки, а на трето Измир с индекс 62,39 точки, предава БТА. \"Форбс\" прави класацията от пет години на базата на критерии като модернизация, достъп до услуги, производствен потенциал, възможности за търговия и пр. Морската столица на Турция - Анталия, е поставена на шеста позиция след градовете Текирдаг (на четвърто място) и Коджаели (на пето място). Граничещият с България Одрин е на 18 място в списъка на \"Форбс\" с индекс от 50,99 точки.", "date": "2019.07.17", "title": "Класация на \"Форбс\": Истанбул е най-добрият град за живеене в Турция"}
{"url": "https://www.24chasa.bg/novini/article/7563901", "text": "Мексиканският наркобос Хоакин (Ел Чапо) Гусман бе осъден днес на доживотен затвор в САЩ без право на помилване, предаде Асошиейтед прес, цитирана от БТА. Присъдата бе произнесена от федерален съдия в Бруклин пет месеца, след като 62-годишният бос на картела \"Синалоа\" бе признат за виновен по обвинения в наркотрафик за САЩ, отвличания, изтезания и убийства. Пред съда днес Гусман се оплака от лошите условия в предварителния арест и заяви, че процесът срещу него не е бил справедлив. След като бе екстрадиран от Мексико през 2017 г., Ел Чапо бе лишен до голяма степен от контакти с външния свят и вероятно днешните му думи в съдебната зала ще бъдат последните, произнесени публично. Гусман благодари на семейството си, което му е дало сили, както той се изрази - \"да изтърпи изтезанията\", на които е бил подложен през последните 30 месеца. Обезпокоени от успешните му бягства от мексикански затвори, до произнасянето на присъдата американските власти го държаха в единична килия в строгоохраняван сектор на затвор в Манхатън. По време на заседанията в съда в Бруклин плътно до Гусман стояха надзиратели. Експерти, цитирани от АП, твърдят, че мексиканецът вероятно ще излежи присъдата си във федералния затвор \"Супермакс\" във Флорънс, Колорадо. Повечето от обитателите му имат правото да гледат телевизия, но реалният им досег с външния свят е ограничен от един прозорец. Те имат минимален контакт с други хора и се хранят в килиите си.", "date": "2019.07.17", "title": "Мексиканският наркобос Ел Чапо получи доживотна присъда в САЩ"}
{"url": "https://www.24chasa.bg/novini/article/7563913", "text": "І. МЕТЕОРОЛОГИЧНА ОБСТАНОВКА: Ще е предимно слънчево, след обяд ще има временни увеличения на облачността, но само на отделни места ще превали краткотрайно. Ще духа слаб, в Източна България - до умерен вятър от север-североизток, а привечер ще се ориентира от изток-югоизток. Топло с максимални температури предимно между 27° и 32°. В планините ще е предимно слънчево. След обяд в масивите от Западна и Централна България ще има временни увеличения на облачността, но само на отделни места краткотрайно ще превали. Ще духа умерен до силен вятър от северната четвърт. Максималната температура на височина 1200 метра ще е около 20°, на 2000 метра - около 14°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София. АМ „Струма“: в събота от 10 ч. до 14 ч. само в посока от п. в. „Даскалово“ до ГКПП „Кулата“. АМ „Марица“: в неделя от 16 ч. до 20 ч. само в посока от Свиленград до АМ „Тракия“. също така и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; • път I-1 Благоевград – ГКПП „Кулата“ в двете посоки; • път I-5 Русе – Велико Търново в двете посоки; • път I-9 Варна – Бургас в двете посоки; • път II-99 Бургас – Царево в двете посоки. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; Движението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; Движението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. Област Бургас: Движението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. ОПУ Шумен: Движението в участъка Каспичан – граница с област Варна от км 362+600 до км 375+800 се осъществява с повишено внимание поради косене на тревни площи. Участъкът е сигнализиран с пътни знаци. Срок до 19.07.2019 г. Област Варна: Движението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; Движението в участъка от км 425+500 до км 422+800 посока София се осъществява с повишено внимание поради ръчно и машинно косене. Участъкът е сигнализиран с пътни знаци. Срок до 19.07.2019 г.; Движението в участъка от км 425+500 до км 416+000 посока София се осъществява с повишено внимание поради косене на тревни площи. Участъкът е сигнализиран с пътни знаци. Срок до 19.07.2019 г.; Движението от км 380+000 до км 389+000 посока Варна се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 18.07.2019 г. АМ „Марица“: няма ограничения. АМ „Черно море“: няма ограничения. АМ „Струма“: Област Благоевград: Движението в участъка Дупница - Благоевград в района на с. Зелен дол при км 89+100 и в двете посоки се осъществява в едната лента за движение поради изграждане на електронна система за ТОЛ. Водачите да се движат с повишено внимание и съобразена скорост, съобразно създадената организация на движение. Срок до 18.07.2019 г.; Временно движението в участъка Дупница - Благоевград в района на с. Зелен дол при км 89+100 е ограничено поради изграждане на електронна система за ТОЛ. Срок от 23:00 до 24:00 часа на 18.07.2019 – 19.07.2019 г. Обходен маршрут: АМ Струма, ПВ „Кочериново”, път I-1, ПВ „Благоевград Юг” и обратно. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението от км 7+560 до км 7+635 в участъка Граница Румъния – Димово временно се осъществява в дясната лента, като движението се пропуска последователно в лявата лента, поради оборудване на съществуваща АУЗПТ нуждите на електронната система за събиране на такси за времето от 9,00 до 18,00 часа на 18.07.2019 г. Област София: Въвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 – за Сряда и Четвъртък /18.07.2019 г./ се обособяват две ленти в посока София за времето от 06:00 до 10:00 часа Срок 18.07.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. Област Шумен: Движението в участъка Каспичан – Шумен от км 123+700 до км 124+360 се осъществява с повишено внимание поради монтаж на сензори за тегло. Срок до 19.07.2019 г. - път І-3 Гара Бяла-Плевен-Луковит-Коритна-Ябланица-Ботевград: Област Ловеч: Движението по път Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Срок до 19.07.2019 г.; Движението по път Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Водачите да се движат със съобразена скорост. Срок 19.07.2019 г. Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението по път Коритна – Севлиево в участъка п.в Коритна - Сопот от км 00+000 до км 51+500 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 19.07.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; Движението по път I-4 Търговище – Шумен от км 231+000 до 250+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 19.07.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Пловдив: Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; Област Бургас: Движението в участъка Черноград – Ветрен от км 456+000 до км 486+000 се осъществява с повишено внимание поради косене на тревни площи. Участъкът е сигнализиран с пътни знаци. Срок до 19.07.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Ямбол: Движението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Движението от км 83+200 до км 100+100 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 18.07.2019 г. Област Бургас: Движението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; Движението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 22.07.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 22.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; Път III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.07.2019 г.; Път III-5392: Движението по път III-5392 Камено – Братово от км 14+000 до км 17+000 в участъка Камено – Братово се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 19.07.2019 г.; Път III-6009: Движението по път III-6009 Миролюбово – Изворище от км 0+000 до км 9+000 се осъществява с повишено внимание поради косене на тревни площи. Участъкът е сигнализиран с пътни знаци. Срок до 19.07.2019 г.; Път III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 24.07.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък. Обходен маршрут: - В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел. - В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; Път II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; Път ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; Път III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; Път III-1306: Движението по път III-1306 Върбица – път II-15 в участък от км 44+000 до км 66+000 се осъществява в една лента поради частични ремонтни дейности на асфалтовата настилка. Ограничението е сигнализирано с пътни знаци. Срок 25.07.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; Път III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. Път IІІ-6202: Движение по път Кюстендил – Трите буки при км 20+900 се осъществява с повишено внимание поради извършване на ремонтни дейности почистване на водосток. Сигнализирано е с пътни знаци. Срок до 18:00 часа на 19.07.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; ОПУ-Ловеч: Временно са въведени следните ограничения за движение на МПС: няма. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; Път II-35: Движението по път II-35 Ловеч – Троян в участъка от км 67+055 до км 67+715 се осъществява в едната лента поради изграждане на стационарна контролна единица на електронна система за събиране на таксите за ползване на РПМ. Срок: 18.07.2019 г.; Път III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. Обходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; Път III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Обходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; Ремонтни дейности: Път III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; Път III-133: Движението по път ІІІ-133 Вълчедръм – Лом от км 36+000 до км 70+349 се осъществява в една лента поради частични ремонтни дейности на асфалтовата настилка. Движението се регулира от сигналисти на място. Срок до 19.07.2019 г.; Път III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 22.07.2019 г; Път III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 19.07.2019 г.; ОПУ-Пазарджик: Временно са въведени следните ограничения за движение на МПС: Път II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности. Обходен маршрут: При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; Път II-37: Движението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; Път III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 19.07.2019 г. от 9:00 ч. до 17:00 ч.; Път III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; Път ІІ-13: Движението по път II-13 в участъка на Кнежа – Долни Дъбник от км 71+000 до км 102+000 е регулирано в една лента поради ремонтни дейности с частично асфалтиране. Срок до 19.07.2019 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; Път III-5201: Движението по път III-5201 Новград – Джулюница от км 0+000 до км 3+800 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 19.07.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; Път ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. Ремонтни дейности: Път II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; Път II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; Път III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път ІІІ-197: Движението по път ІІІ-197 Граница Пазарджик – Доспат – Борино в отсечката от км 41+900 (граница с област Пазарджик) до км 70+500 (с. Борино) се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Срок 19.07.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; Път ІІI-866: Движението на МПС по път ІІІ-866 Смолян - Стойките - Широка лъка при км 27+030 ляво ще се осъществява в една /дясната/ пътна лента поради извършване на строител-но-монтажни работи на автоматични устройство за записване на пътния трафик (АУЗПТ). Въведена е необходимата организация на движението. Срок до 18.07.2019 г. от 09:00 ч. до 18:00 ч.; Път ІIІ-867: Движението по път ІIІ-867 Мадан – Златоград в отсечката от км 14+000 до км 17+000 се извършва с повишено внимание поради изсичания за видимост. Срок до 19.07.2019 г. ОПУ-София: Временно са въведени следните ограничения за движение на МПС: Път II-18: Движението по път II-18 Софийски околовръстен път при Требич на км 43+800 се осъществява поетапно в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок от 09:00 до 18:00 часа на 18.07.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; Път II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; Път III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 19.07.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: Път ІІІ-701: Движението по път III-701 Секулово – Никола Козлево от км 12+300 до км 28+636 се осъществява с повишено внимание поради косене на тревни площи. Участъкът е сигнализиран с пътни знаци. Срок 19.07.2019 г.; Път III-701: Движението по път III-701 Секулово – Никола Козлево се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок 19.07.2019 г.; Път ІІІ-7003: Движението по път III-7003 Пристое – ж.п. прелез „Златна нива“ от км 0+000 до км 39+757 се осъществява с повишено внимание поради косене на тревни площи. Участъкът е сигнализиран с пътни знаци. Срок до 26.07.2019 г. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. Ремонтни дейности: Път ІІІ-6601: Движение по път ІІІ-6601 Гълъбинци – Межда от км 21+970 до км 30+170 се осъществява в една лента поради изсичане на храсти. Участъкът е сигнализиран с пътни знаци. Срок до 20.07.2019 г.; Път III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.07.17", "title": "Вижте състоянието и ограниченията по пътищата на страната за утре"}
{"url": "https://www.24chasa.bg/novini/article/7563909", "text": "Гръцките власти са загрижени от увеличаването на броя на мигрантите в центровете на гръцките острови вследствие на засиления наплив на мигранти от Турция, предаде Танюг. Според гръцкия в. \"Катимерини\" на гръцките острови в източната част на Егейско море, които са приели 17 924 кандидати за убежище, само през първата седмица на юли са пристигнали нови 1000 мигранти.", "date": "2019.07.17", "title": "Атина е загрижена от увеличаването на броя на мигрантите"}
{"url": "https://www.24chasa.bg/novini/article/7563918", "text": "За първи път кандидат за шеф на Еврокомисията поема толкова много и ясни ангажименти черно на бяло, които отговарят на манифеста на #ПЕС. Това написа президентът на ПЕС Сергей Станишев във фейсбук след избора на Урсула фон дер Лайен за председател на Европейската комисия. Станишев напомня, че част от групата на социалистите в ЕП е дала подкрепата си за фон дер Лайен при редица условия и ангажименти и срещу поемането на конкретни обещания. Вижте пълния пост на Станишев във фейсбук: \"Поздравления за Урсула фон дер Лайен, която беше избрана за председател на Европейската комисия почти на ръба на необходимото мнозинство (383 при необходими 374 гласа). Това стана с гласовете на про-европейските фракции, включително голяма част от Групата на социалистите в #ЕП. Тази подкрепа обаче дойде при редица условия и ангажименти, вместо като карт-бланш. Без поемането на такива конкретни обещания, особено към групите на социалистите и либералите, нейното избиране нямаше да бъде възможно. Всъщност, за първи път кандидат за тази позиция поема толкова много и ясни ангажименти черно на бяло, които отговарят на манифеста на #ПЕС. Сред тях са пълното прилагане на социалния стълб, въвеждане на минимална европейска заплата, продължаване на младежката гаранция, въвеждане на детска гаранция с адекватно финансиране, утрояване на бюджета на програмата за академичен и професионален обмен Еразъм+, създаване на фонд за справедлив преход за страни и региони, които биха били засегнати от прехода към нисковъглеродна икономика, реформа на Дъблинското споразумение, ускорено развитие на европейската служба за гранична и брегова охрана Фронтекс, въвеждане на общоевропейски механизъм за опазване на върховенството на закона в страните-членки, въвеждане на европейска схема за помощ при безработица и редица други. От гледна точка на политиките, това е безспорен успех – през 2014 г. Юнкер не се ангажира по толкова категоричен начин. В този смисъл, за разлика от предишния мандат, сегашният председател на ЕК ще бъде в много по-голяма степен обвързан с мнението на политическите групи в Европейския парламент и няма да може да наложи тяснопартийна работна програма. Въпреки това, мнозина в групата на социалистите, в това число и българската делегация, гласувахме против кандидатурата на Урсула фон дер Лайен. На първо място – като знак, че не приемаме подхода на Съвета, който елиминира водещите кандидати, които участваха в кампанията за изборите. Те имаха необходимата демократична легитимност в очите на хората, защото имаха ясни програми и послания, и хората можеха да избират дали да подкрепят или не. За съжаление, Съветът обърна гръб на този процес, пренебрегна гласа на гражданите и с това направи крачка назад по отношение на внасянето на повече демокрация, легитимност, прозрачност и отчетност в начина, по който се управлява #ЕС. На второ място – защото уверенията и писмото на фон дер Лайен създават очаквания, дават надежда за промяна, но не дават достатъчно гаранции, че ще се реализират, нито достатъчна конкретика за това как и кога ще се случат. Ето защо, в следващите месеци основната политическа задача пред социалистите ще бъде да следят за това тези обещания да залегнат в работната програма на Комисията, която фон дер Лайен ще предложи, и декларираните приоритети да бъдат адекватно отразени в насоките за работа на новите комисари и разпределението на техните ресори. Това ще бъде условието за подкрепа на новия състав на Европейската комисия през есента. Ние се явихме на тези избори с една единствена голяма цел – всеобхватна социална промяна в ЕС. Това остава наш компас и в новата ситуация. Ще продължим да напомняме на новия председател на ЕК Урсула фон дер Лайен, че на тези избори хората категорично гласуваха за промяна. От нея зависи дали ще реализира тази промяна, или ще продължи с „още от същото“, което допълнително ще отчужди гражданите от ЕС. Дали ще се докаже като лидер, или ще бъде инструмент в ръцете на някои държави-членки. Дали ще мери с един аршин, особено по отношение на върховенството на закона, или ще се оправдаят подозренията, че тя беше просто „приемливият“ кандидат – най-малкият общ знаменател, антипод на силната фигура на социалиста Франс Тимерманс. Дали ще създаде условия за сближаване между стари и нови страни, между Изток и Запад, или двойните стандарти и разделителни линии ще се задълбочат.\"", "date": "2019.07.17", "title": "Станишев: За първи път шеф на ЕК поема черно на бяло ангажименти от манифеста на ПЕС"}
{"url": "https://www.24chasa.bg/novini/article/7563919", "text": "Анегрет Крамп-Каренбауер бе назначена днес за министър на отбраната на Германия, след като дългогодишната й предшественичка на поста Урсула фон дер Лайен бе избрана за председател на Европейската комисия, предаде ДПА, цитирана от БТА. Фон дер Лайен ще встъпи в длъжност чак през ноември. Вчера вечерта, след утвърждаването й от Европарламента, изненадващо бе съобщено, че на нейно място за министър на отбраната ще бъде назначена лидерката на Християндемократическия съюз Анегрет Крамп-Каренбауер, смятана за приближена на Меркел. Кметът на Берлин Михаел Мюлер, замествайки германския президент Франк-Валтер Щайнмайер, който е в отпуск, връчи днес на Каренбауер официалния документ за назначаването й на церемония в германската столица. В церемонията взеха участие канцлерката Ангела Меркел и досегашната министърка Урсула фон дер Лайен - и двете съпартийки на Каренбауер. Докато кметът говореше, Меркел седеше. След това досегашната и новата министърка на отбраната се отправиха към сградата на министерството в Берлин, където бяха посрещнати с военни почести. Каренбауер обеща да фокусира работата си върху благосъстоянието на войниците, обявявайки го за висш политически приоритет. Назначаването на Каренбауер бе изненадващо, защото по-рано тя бе заявила, че ще се откаже от министерски пост, за да се фокусира върху ръководството на ХДС, посочва ДПА, цитирайки неназовани източници. Тя наследи Меркел начело на консервативния ХДС в края на миналата година и е смятана за нейно протеже. Тя обаче ще трябва да изчака с официалното полагане на клетва на новия си пост до идната сряда, когато германските депутати ще се съберат на извънредна сесия, за да одобрят назначението й, съобщи правителствен говорител.", "date": "2019.07.17", "title": "Крамп-Каренбауер стана министър на отбраната на Германия"}
{"url": "https://www.24chasa.bg/novini/article/7563924", "text": "Утре, 18 юли, от 23 ч. до 24 ч. ще бъде спряно движението в двете посоки при 89-ти км на АМ \"Струма\" в района на с. Зелендол, съобщиха от пресцентъра на АПИ. За да не се затруднява трафикът през деня, късно вечерта ще се монтира рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). По време на ограничението трафикът ще се пренасочва по обходен маршрут: от пътен възел \"Кочериново\" на АМ \"Струма\", по път I-1 до пътен възел \"Благоевград Юг\" на АМ \"Струма\" и обратно. Необходимо е шофьорите да карат внимателно, със съобразена скорост и да спазват стриктно пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.07.17", "title": "Спират за час утре движението при 89-и км на \"Струма\" в двете посоки"}
{"url": "https://www.24chasa.bg/novini/article/7563930", "text": "Много е сериозен достъпът, засегнати са буквално всички лица, които са подавали декларации за доходи, за здравен и осигурителен статус, включително и информация, която касае оборота на документи между НАП и други държавни институции. Това обясни Венцислав Караджов, председател на Комисията за защита на личните данни (КЗЛД), в предаването ”Лице в лице” по  по повод източването на данните на над 5 милиона българи от Агенцията за приходите. Такъв теч на информация от държавна институция досега не е бил идентифициран и той буквално обхваща цялото население на България, обясни още Караджов. По думите му НАП са потвърдили, че са взели мерки, които да не позволяват достъпа до тази база данни. Агенцията е поела ангажимент да създаде механизъм да уведоми гражданите дали са били разкрити техните данни, каза още Венцислав Караджов. \"НАП ще бъде по-проактивна и ще предостави по-лесен достъп до тази информация, тъй като касае голям брой граждани\", каза той. Методът ще бъде обявен скоро и по думите на Караджов той е \"подходящ\" и \"лесно достъпен\". Трябва да се проверят възможностите и за допълнителни входове в системата, отбеляза още председателят на Комисията за защита на личните данни. По думите му предвидената глоба за този тип нарушение в регламента е до 5% от оборота на фирмата, ако е частен администратор, или 2,5% от бюджета на държавната институция, но не повече от 20 милиона лева. Има чувствителни данни – за здравен статус, имотно състояние, трудови договори. Ако тези данни се разпространяват от други лица, без да са извършителите, те също подлежат на санкция, обясни още Венцислав Караджов. Той обясни, че ако гражданин иска компенсация за това, че се атакувани личните му данни, той може да подаде жалба в съответния съд и да докаже, че има материални щети в резултат на това.", "date": "2019.07.17", "title": "Венцислав Караджов: НАП ще информира засегнатите от хакерската атака"}
{"url": "https://www.24chasa.bg/novini/article/7563972", "text": "Полицията в Сараево откри днес в квартал Хаджичи 224 мигранти и ги прехвърли в приемния център Ушивак, предаде информационният сайт Кликс, цитиран от БТА. През последните два дни сараевската полиция и Службата за работа с мигранти извършва акции по издирване на нелегални мигранти в околностите на Сараево и по прехвърлянето им в приемни центрове. Акцията продължава и в следващия период.", "date": "2019.07.17", "title": "Откриха 224 нелегални мигранти в Сараево"}
{"url": "https://www.24chasa.bg/novini/article/7563975", "text": "83 450 лв. от заплати е получил министър-председателят Бойко Борисов през 2018 г. Това показва декларацията му в публичния регистър. КПКОНПИ публикува днес декларациите на властта за имотното им състояние през м.г.  190 775 лв. банкови влогове има Борисов. Те са спестени от доходи, декларирани през предишните години. Той е получил и 5445 лв. от болнични, които също са на влог. 75 265 лв. налични средства е декларирал министър-председателят. Те са от заплати. Общо спестяванията на премиера стават 271 475 лв.", "date": "2019.07.17", "title": "Бойко Борисов спестил 271 475 лв."}
{"url": "https://www.24chasa.bg/novini/article/7563990", "text": "Всички участници в конкурса за концесия на Летище София са добри и стабилни инвеститори, заяви икономистът Красен Станчев. В студиото на „Лице в лице” по  той подчерта, че не вижда нередности при сделката, като това са го потвърдили както български, така и чуждестранни експерти. Станчев обясни, че е важно да се вземат под внимание три фактора. За него на първо място стоят хората (и пътниците). На второ място постави въпроса за инфраструктурата на летището. „Летището привлича хората. Не може летище, измеримо с провинциално летище в Русия, да бъде хъб на Балканите”, допълни експертът. На трето място той призова за незабавно инвестиране в летището, което да доведе до подобряване на предлаганите услуги – обслужване и разширяване. По думите на Станчев, в процеса на избор на нов концесионер на столичното летище, е имало стимулиране между отделните кандидати. Според него предлаганите оферти вътрешно са предизвикали конкуренция. Именно за това той посочи, че е имало разместване в списъка на кандидатите. По въпроса за приемането на България в еврозоната, икономистът посочи, че дълго време самата еврозона не е могла да се вдигне до стандарта на българските публични финанси. Сред критериите той посочи – ниската инфлация, бюджетен излишък и ниско равнище на външен дълг спрямо БВП. „България беше една от четирите страни, които покриваше тези показатели”, допълни експертът. Освен това Станчев заяви, че през последните години Европейската централна банка е започнала да сменя философията и насоката си. В банката са внесени нови идеи, които да променят модела на управление. „Дори да изскочи нещо при стрес-тестовете на банките, то няма да бъде съществено за банковата система”, обясни той. След извършени проверки, икономистът обясни, че винаги проблемни се оказват тези банки, чиито собственици са местни лица или се управляват като частни дружества.", "date": "2019.07.17", "title": "Красен Станчев: Всички участници за концесията на Летище София са стабилни инвеститори"}
{"url": "https://www.24chasa.bg/novini/article/7563889", "text": "Шефът на военното разузнаване ген. Пламен Ангелов е подал рапорт за освобождаване от длъжност. Това потвърди пред медиите министърът на отбраната Красимир Каракачанов. Той си остава военен, след като бъде издаден указ за освобождаването му, продължи Каракачанов. Аз нямам предложение за поста в момента. Има си процедура за назначаването на нов, обясни той. На въпрос какъв мотив е написал Ангелов в молбата си, Каракачанов заяви: “В интерес на службата. Знаете, че когато за една разузнавателна служба започва да се пише много и нейният директор започне да се появява на снимки в медиите, това не е добре за службата. Така че е в интерес на службата.” Не се готвят опити за разклащане или вливане на структурата в друга. Такова нещо няма, категоричен бе министърът. Наскоро стана ясно, че Военноокръжна прокуратура – София е започнала досъдебно производство за престъпления по служба, извършени от висши офицери в Служба „Военна информация“ /СВИ/ в Министерство на отбраната. Разследването е стартирало след извършена проверка от ДАНС и сигнали, изпратени от ръководството на ДАНС до главния прокурор. Събрани са доказателства за това, че в периода 01.04.2016 г. – 01.05.2019 г. са били издадени 504 разрешения за достъп до информация, класифицирана като държавна тайна с ниво на класификация „Секретно“ и „Строго секретно“ в нарушение на Закона за защита на класифицираната информация. Разрешенията за достъп до класифицирана информация с ниво „Секретно“ и „Строго секретно“ били издадени от служител по сигурността на информацията в Служба „Военна информация“-МО, а не от компетентния орган – ръководителя на тази служба. Това е довело до нерегламентиран достъп до секретна информация, тъй като достъп е бил предоставен на 504 лица в нарушение на разпоредбите на закона. Същите разрешения, издадени от некомпетентен орган, са довели до издаване на сертификати за достъп до класифицирана информация /КИ/ на НАТО и ЕС от ДКСИ. Тези факти са отразени в сигналите на ДАНС, станали причина за образуване на досъдебното производство. В периода 01.04.2016 г. – 21.05.2018 г. Директор на Служба „Военна информация“ е бил о.р. бригаден генерал С.Д (Светослав Даскалов),., а в периода 22.05.2018 г. – 01.05.2019 г. директор на службата е бригаден генерал П. А (Пламен Ангелов). И двамата директори на службата за сигурност - Даскалов и Ангелов не са изпълнили задълженията си по служба, регламентирани в чл. 24 ал.1 от Закона за военното разузнаване по ръководство, организиране и контролиране на дейностите по защита на класифицираната информация и допуснали служителите по сигурността на информацията в СВИ да издават разрешения за достъп за нива на класификация, които нямали право да издават, тъй като е изключително правомощие на директора на Служба „Военна информация“ – МО. На 30.05.2019 г. под ръководството на ВОП –София бившият директор на СВИ Светослав Даскалов и настоящият директор на службата Пламен Ангелов са привлечени като обвиняеми за извършени престъпления по служба - чл. 387 ал.1 от Наказателния кодекс и са им взети мерки за неотклонение „Подписка“. На 31.05.2019 г. ВОП - София е сигнализирала министъра на отбраната за това, че в качеството на обвиняем е привлечен настоящият директор на СВИ- Пламен Ангелов, с предложение за временно ограничаване на достъпа до КИ и отнемане на издаденото му разрешение за достъп, както и предприемане на действия за контрол и гарантиране спазването на ЗЗКИ в СВИ-МО. От СВИ са изискани множество документи, включително и издадените незаконосъобразно разрешения за достъп до класифицирана информация в оригинал, извършени са разпити на 25 свидетели, назначена е техническа експертиза. В хода на разследването се събират доказателства и за извършени злоупотреби с финансови средства и нарушения на Закона за обществените поръчки в Служба „Военна информация“ - МО. Информация за това се съдържа отново в сигнали на ДАНС, оправени до прокуратурата. ВОП-София е възложила на АДФИ извършване на финансова инспекция, резултатите от която се очакват.", "date": "2019.07.17", "title": "Каракачанов: Шефът на военното разузнаване подаде оставка (Обновена)"}
{"url": "https://www.24chasa.bg/novini/article/7563828", "text": "Днес, 17 юли 2019 г., Специализирана прокуратура привлече към наказателна отговорност петима служители в Държавен фонд „Земеделие“, съобщават на сайта на прокуратурата. Четирима от тях са обвинени за извършено в съучастие длъжностно престъпление (по чл.282, ал.1 от НК) - неизпълнение и нарушаване на служебните им задължения при обработката на заявления пред фонда за финансово подпомагане на еднолични търговци, свързани с обвиняемия по делото срещу Миню Стайков и други 7 лица. Петият служител на Държавен фонд „Земеделие“ е привлечен като обвиняем за участие в ръководената от Стайков организирана престъпна група (престъпление по чл.321, ал.6 от НК). Сред обвинените лица е и заместник-изпълнителен директор на Държавния фонд “Земеделие“. Трима от обвинените са дали подробни обяснения и са съдействали максимално на воденото наказателно производство. На тях са определени мерки за неотклонение „Парична гаранция“, съответно в размер 26 000 лв., 10 000 лв. и 7000 лв. Другите двама двама обвиняеми са задържани за срок до 72 часа, през които ще се събират други доказателства и ще се преценява каква мярка за неотклонение да им бъде определена. На петимата привлечени служители са наложени забрани за напускане на страната. По време на действията по разследването срещу тях на 16.07.2019 г. са събрани писмени доказателства за това, че едно от обвинените длъжностни лица е раздал през последната година с договори за заем общо 1,8 милиона лева на търговски дружества, в т.ч. на дружества, предлагащи бързи кредити. От същото длъжностно лице са иззети и два луксозни автомобила, единият от които брониран Мерцедес, който е бил оставен на съхранение в гараж в дома на Стайко и Миню Стайкови в столицата. Същото длъжностно лице е в родство по сватовство със Стайкови.", "date": "2019.07.17", "title": "Вижте мерцедеса, който задържан от ДФ \"Земеделие\" оставил в гараж на Миню Стайков"}
{"url": "https://www.24chasa.bg/novini/article/7563876", "text": "Петдесет години след като американски астронавти за пръв път стъпиха на Луната, учените са на мнение, че събраните от повърхността й скални образци ще ни помогнат да предвиждаме вулканичните изригвания на Земята с по-голяма точност, предава Ройтерс. Базалтовите фрагменти, които много приличат на земните вулканични скали, представляват свидетелства за вулканичното минало на Луната, което е било факт допреди 1,5 -2 милиарда години, предаде БТА. Изследвайки вулканични образци от Луната, от Марс и от астероида Веста, учените сравняват как са се образували скалите при различни гравитационни условия. И по-специално - как притеглянето е повлияло на магмата, превърнала се в скала, преди милиарди години. Лунните образци са ценни с това, че са оформени при по-малка гравитация, което променя начина, по който кристалите и разтопената маса си взаимодействат при оформянето си. По аналогия могат да се направят изводи за процесите, които протичат при земна гравитация в нашите вулкани. За изследването, провеждано в Оксфорд от Великобритания, САЩ и Испания, НАСА специално предостави 18 лунни образци, които обикновено се държат под ключ в Космическия център \"Джонсън\" в Хюстън, щата Тексас. Между 1969 и 1972 година над 2000 образци бяха събрани от шестте мисии на Аполо, кацнали на Луната. Тяхната обща маса беше 382 килограма, като сред тях фигурираха скали, камъни и прах от лунната повърхност. В лабораторни условия с използването на националния синхротрон на Обединеното Кралство пробите бяха подложени на електронно въздействие, при което се излъчва светлина 10 милиарда по-ярка от слънчевата. По такъв начин образците могат да бъдат детайлно проучени, без да бъдат повредени. Така учените съумяват да изучат \"личната история\" на отделните кристали. По този начин могат да се получат данни за поведението на земните вулкани - как и кога ще изригнат. От получените данни може да се изготви по-ясна картина за формирането на Луната и на планетите.", "date": "2019.07.17", "title": "Лунните камъни, събрани от мисиите на \"Аполо\", дават още данни за земните вулкани"}
{"url": "https://www.24chasa.bg/novini/article/7563888", "text": "Българската агенция по безопасност на храните (БАБХ) потвърди едно ново огнище на Африканска чума при домашни свине в област Търговище в стопанство, в което се отглеждат 12 нерегистрирани свине – квартал „Въбел“, град Търговище. Взетите проби от свинете са потвърдени като положителни за вируса на Африканска чума по свинете (АЧС), днес, 17 юли 2019 г. Това съобщиха от пресцентъра на агенцията. Огнището е установено в рамките на пасивното наблюдение в резултат от постъпили в ОДБХ към БАБХ уведомления за заболеваемост при домашните свине. В землището на ДЛС „Черни Лом“, град Попово, област Търговище е установен и случай на Африканска чума при диво прасе. До този момент в област Търговище не беше констатирано заболяването АЧС при домашни или диви свине. В област Русе бе потвърден случай на Африканска чума при дива свиня в землището на Горно Абланово. Случай с три диви свине, намерени мъртви, бе констатиран и в област Враца, в землището на ДУ „Дъбник“, град Враца. В Търговище са създадени зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. Няма засегнати индустриални ферми в рестриктивните зони, които са създадени. От началото на 2019 г. до днес, 17 юли 2019 г., са регистрирани 16 огнища на заболяването Африканска чума при домашни свине – 11 в област Плевен, 1 в област Бургас, 1 в област Враца, 2 в област Русе и 1 в област Търговище. Засегнатите животновъдни обекти са основно от тип „лично стопанство“, които не са регистрирани в БАБХ и една фамилна свинеферма от тип А. Към настоящия момент 20 са случаите при диви свине – 8 за област Силистра, 6 за област Добрич, 1 за област Варна, 2 за област Плевен, 1 за област Русе, 1 за област Враца и 1 за област Търговище. В резултат от огнищата на АЧС, общият брой на умъртвените домашни свине е 375. БАБХ отново предупреждава, че се забранява влизането и излизането на хора и автомобили без разрешение от БАБХ, в района на обектите, по време на изпълнение на мерките, разпредени със заповед (9.7.2019г.) на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място. Транспортирането на животни може да се извършва само, ако животните са идентифицирани, произхождат от животновъден обект под ветеринарен надзор и са придружени с ветеринарномедицинско свидетелство за придвижване. Също така, животните следва да се транспортират със специализирани транспортни средства, което е одобрено от БАБХ за подобни дейности. БАБХ напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др.", "date": "2019.07.17", "title": "Огнище на африканска чума по свинете и в Търговище"}
{"url": "https://www.24chasa.bg/novini/article/7562745", "text": "Относно изказването на американския президент Доналд Тръмп за китайската икономика на вчерашната си редовна пресконференция в Пекин говорителят на Министерството на външните работи на Китай Гън Шуан заяви, че поддържането на стабилния ѝ растеж е от полза както за световната, така и за американската икономики, предава  . „Вчера Държавното статистическо управление публикува данни за икономическите показатели през първата половина на годината. Прескабинетът на Държавния съвет също проведе пресконференция относно това. Вие можете да проверите подробностите\", каза Гън Шуан. Той заяви, че на фона на забавения растеж на глобалната икономика и увеличаването на нестабилността и неяснотите през първите шест месеца БВП на Китай се е увеличил с 6,3%, което е добър резултат. В сравнение с останалите главни икономики в света, той е водещ. „Всъщност Китай може да предприеме политика за стимулиране, за да получи по-бърз икономически ръст, но отказва да направи това. Страната полага усилия за реализиране на висококачествено икономическо развитие, стимулира регулирането на икономическата структура и трансформацията на индустриите, освобождава жизнеността на пазара чрез реформи и иновации и поддържа стабилен растеж на икономиката\", добави говорителят.", "date": "2019.07.17", "title": "Американската и световната икономики се възползват от стабилния растеж на китайската икономика"}
{"url": "https://www.24chasa.bg/novini/article/7563669", "text": "Митнически служители от ГД „Митническо разузнаване и разследване“ /ГД МРР/ откриха недекларирани 241 000 евро в раница на пътник в автобус. Това съобщиха от агенция \"Митници\". Автобусът е пътувал по редовна линия от България за Германия. Пристигнал е на Митнически пункт \"Калотина\" на 15.07.2019 г. около 16.30 часа на трасе за изход от страната на леки автомобили и автобуси. При проверка на ръчен багаж - раница на пътуващ в автобуса украински гражданин, митническите служители откриват поставени в найлонов плик между дрехи общо 241 000 недекларирани евро. Те били в пачки с банкноти по 50, 100 и 200 евро. Според обясненията на украинския гражданин валутата била предназначена за покупка на автомобил. Вчера, 16.07.2019 г., наказателното производство срещу подсъдимия е приключило със споразумение, сключено между Районна прокуратура – Сливница и неговия защитник. Наложеното наказание е „глоба“ в размер на 1/5 от предмета на престъплението, а именно 48 200 евро. Определението на съда има последиците на влязла в сила присъда.", "date": "2019.07.17", "title": "Половин милион контрабандни лева откриха митничари в раница (Снимки)"}
{"url": "https://www.24chasa.bg/novini/article/7563679", "text": "Не са правени компромиси с качеството и способностите на самолета F-16. Това каза министърът на отбраната Красимир Каракачанов по време на заседанието на Комисията по отбрана, предаде \" \". Министърът посочи, че когато сделката започне да противоречи на интереси и сигурността на американците, те могат да я прекратят. \"Ние нямаме намерение да го разваляме, а да го изпълним\", каза още Каракачанов. \"Чуха се спекулации, че едва ли не ВВС и техният командир ген. Стойков са направили компромиси. Такова нещо няма. В самото начало на преговорите ВВС се опитаха да получат повече от това, което беше заложено в първоначалния проект. Това искане повече няма как да мине безплатно\", каза още Каракачанов. Той посочи, че в рамките на преговорите са се опитали да получат повече за сметка на цената, но това е довело до допълнителното й увеличаване. \"Това допълнително, което беше поискано просто беше отказано\", уточни министърът.", "date": "2019.07.17", "title": "Каракачанов: Не са правени компромиси с качеството и способностите на F-16"}
{"url": "https://www.24chasa.bg/novini/article/7563695", "text": "Президентът Румен Радев проведе работна среща с ръководителите на службите за сигурност, съобщиха от прессекретариата на държавния глава. Радев проведе днес на \"Дондуков\" 2 работна среща с председателя на Държавна агенция „Разузнаване“ Атанас Атанасов, председателя на Държавна агенция „Национална сигурност” Димитър Георгиев, заместник-директора на служба „Военна информация“ полк. Антоан Гечев и главния секретар на МВР главен комисар Ивайло Иванов. На срещата бяха обсъдени актуални предизвикателства пред сигурността на страната и предприетите от компетентните институции действия за справяне с тях.", "date": "2019.07.17", "title": "Радев обсъди със службите актуални предизвикателства пред сигурността"}
{"url": "https://www.24chasa.bg/novini/article/7563685", "text": "Астронавтите от мисията \"Аполо 11\", които бяха първите, стъпили на Луната преди 50 години, са били обучени да правят снимки с научна цел, съобщи Ройтерс. На Земята тези снимки се превръщат в символи на поп културата. Хората събират и си разменят снимки от кацането на Луната и стъпките по повърхността й. Те стават и основа за творбата \"Лунна разходка\" на Анди Уорхол и за логото на MTV, когато се появява музикалният канал през 1981 г. Астронавтите от мисията \"Аполо 11\" - Нийл Армстронг, Бъз Олдрин и Майкъл Колинс, не са били обучавани да се снимат един друг, но именно тези снимки стават най-популярни, каза Дженифър Левасьор от Националния музей на въздухоплаването и космонавтиката \"Смитсониън\", цитиран от БТА. \"Именно снимките на хора правят всичко истинско за всички, които са на Земята - каза Левасьор. - Така можем да го разберем, защото можем да се поставим на тяхно място\". Армстронг се сеща да снима Олдрин сам и му казва по радиостанцията да се обърне и да позира. Друга известна снимка на Олдрин - до американското знаме, е обмислена по-внимателно. MTV използва именно нея за логото си. Снимките от стъпването на Луната са направени със специален фотоапарат, произведен от швейцарската компания \"Хаселблад\", който се монтира на гърдите на скафандрите. Астронавтите е трябвало само да се обърнат, ако е необходимо да направят някакви настройки и да натиснат копчето. И тримата астронавти са взимали обемните фотоапарати при пътувания със семействата си, за да свикнат да работят с тях. Когато Армстронг и Олдрин стъпват на лунната повърхност обаче, те са имали един апарат и е трябвало да си го разменят. Той обаче остава у Армстронг почти през цялото време. Затова почти всички снимки с човек на Луната са на Олдрин. НАСА забелязва пропуска чак когато търси снимка на първия човек, стъпил на Луната. Освен това се оказва, че е почти невъзможно да бъдат различени двамата астронавти. Затова на следващите скафандри НАСА поставя персонализирана лента на ръкава.", "date": "2019.07.17", "title": "50 години от полета на \"Аполо 11\" към Луната (Снимки)"}
{"url": "https://www.24chasa.bg/novini/article/7563708", "text": "Значителни рискове и заплахи за националната и съюзната сигурност генерира и активното използване от руската страна на хибридни операции и заплахи за употреба на военна сила при защитата на интересите й. Това е записано в доклада за националната сигурност за 2018 г., който беше приет от правителството и предстои да бъде гласуван в парламента. Кибератаките и дезинформационните кампании, част от т.нар. хибридна война, продължиха да бъдат основно средство за формиране и разпространение на превратни представи и стереотипи с антиевропейска насоченост в редица държави членки и кандидати за членство в ЕС и за подкопаване на единството в ЕС и НАТО\" констатира доклада, предаде  . Увеличава се честотата, обхватът и разнообразието на кибепрестъпленията в Република България, пише в изводите за киберсигурността. \"Използването на социалния инженеринг и сравнително ниското ниво на информираност както на бизнеса, така и на гражданите допълнително повишава нивото на виктимизация. Същевременно добре развитата информационна и комуникационна инфраструктура на Република България я прави привлекателна за експлоатиране от мултинационални организирани киберпрестъпни групи\", пише в доклада. \"Използването на фалшиви новини и факти цели упражняване на определен контрол и натиск върху обществото и неговите нагласи. Основни проводници и канали за фалшивите новини са социалните мрежи като \"Фейсбук\" и \"Туитър\" и интернет комуникациите\", се отбелязва в доклада за националната сигурност. Това е едно от малкото споменавания за рисковете от фалшивите новини в български доклад за национална сигурност. \"Кризата в Азовско море от края на ноември 2018 г. показа критично висок потенциал за ескалиране, който пряко застраши регионалната архитектура за сигурност и формира нови опасности за колективната сигурност и отбрана\", пише още в доклада. Констатациите са в главата \"Външна среда за сигурност\" и по-конкретно за предизвикателства пред сигурността в Черноморския регион. През миналата година те са били свързани с изострянето на конфронтацията в Източна Украйна и липсата на напредък в уреждането на \"замразения\" конфликт в Приднестровието. Средата на сигурност се е формирала от опитите на Руската федерация да се утвърди като военен и политически фактор в регионален и глобален мащаб. Продължаващото неизпълнение и избирателно прилагане от Руската федерация на фундаментални международни договори в областта на контрола на въоръженията, в т.ч. развитието и разполагането на ракетна система в нарушение на Договора за премахване на ракетите с малък и среден обсег на действие, засили рисковете за евроатлантическата сигурност, пише в доклада. В него се отбелязва, че нападението срещу семейство Скрипал във Великобритания е създало прецедент за употребата след Втората световна война на отровни вещества, разработвани като химическо оръжие, на територията на Европа. Продължилото интензивното засилване и модернизация на военните способности на Руската федерация на територията на незаконно анексирания Кримски полуостров, включително и на прилежащите акватории, е задълбочило геостратегическия и военния дисбаланс в Черноморския регион. Отбелязва се, че инцидентът в района на Азовско море през ноември 2018 г. и пленяването на украински плавателни съдове и екипаж в Керченския проток от бойни кораби на Руската федерация е сериозно нарушение на международното право и на свободата на корабоплаване. \"Световната икономика премина през своеобразен връх и започна процес на бавно, но устойчиво намаляване на растежа в съчетание с нарастването на глобалния дълг. Задълбочи се социалното разделение и неравенството\", е друг извод за променящата се среда за сигурност. Разшири се географията на опитите за придобиване и разпространение на оръжия за масово унищожение (ОМУ) и средствата за тяхната доставка, е друга констатация на средата за сигурността. Според авторите рискът се е увеличил вследствие на опитите на отделни държави да развиват собствен ядрен и ракетен потенциал за военни цели, включително чрез нелегален трафик на изделия и технологии с двойна употреба. Засилил се е и интересът на терористични и екстремистки организации за придобиване на ОМУ, както и стремежът на организирани криминални групировки да си осигурят достъп до тях с цел реализиране на собствени икономически интереси. Терористичните заплахи се запазиха на високо ниво, пише в частта за тероризъм на доклада. Авторите му отбелязват, че оперативните възможности на отделните групировки и джихадистки коалиции се променяли динамично, но всички те запазили способност за бърза адаптация към обкръжаващата ги среда. Въпреки че бойните действия срещу т.нар. \"Ислямска държава\" (ИД) доведоха до ликвидиране на бойния й потенциал в Сирия и Ирак, те не са неутрализирали рисковете за сигурността на страните от евроатлантическото пространство. Паралелно с опитите да пренесат усилията си в районите на Африка и Азия ИД дава индикации, че по отношение на държавите от ЕС и НАТО преориентират стратегията си към водене на децентрализиран джихад и разширяване на присъствието си в интернет. Заради активната пропаганда рисковете от извършване на индивидуални терористични действия в страните по местоживеене в Европа остават високи. За Република България и европейските страни заплаха продължиха да бъдат саморадикализирането и готовността за терористична дейност на отделни индивиди, нежелаещи да приемат европейската ценностна система и начин на живот, пише още в доклада за миналата година на правителството. Отбелязва се, че заради председателството на България на ЕС през миналата година рискът от терористични актове у нас е бил повишен.", "date": "2019.07.17", "title": "Доклад на правителството: Руските хибридни операции са риск за националната сигурност"}
{"url": "https://www.24chasa.bg/novini/article/7563721", "text": "\"В новия Европейски парламент младите депутати са повече от предишния мандат, защото младите европейци излязоха да гласуват и дадоха своето доверие на модерни, отворени и активни политици. Като координатор на Мрежата на младите евродепутати от Европейската народна партия (ЕНП) ще бъда гласът именно на това ново поколение. Ще направим така, че европейската политика да не изглежда като далечна тема, с която се занимават малцина хора в Брюксел, а като нещо, което e близко да всеки гражданин. Ще ангажираме младите, като работим за конкретни решения – повече възможности за предприемачество в ЕС, по-ниска безработица, уеднаквяване на правилата и стандартите в Европа до пълното завършване на Единния пазар, борба с климатичните промени\", заяви евродепутатът от ГЕРБ/ЕНП Ева Майдел след среща на Мрежата, на която бе утвърдена новата й позиция. Тя е първата жена и българка, заемаща тази позиция. Това съобщават от пресцентъра на ПП ГЕРБ. Мрежата от млади евродепутати е част от структурата на групата на ЕНП за връзки с националните парламенти. В нея влизат евродепутатите и депутатите от най-голямата европейска партия, които са били под 40 годишна възраст към момента на избирането им – това са близо 30 евродепутати и над 350 национални депутати от държавите в ЕС. Сред основните дейности, които ще ръководи Ева Майдел - са обмени между национални и европейски депутати, както и съвместната работа с председателя на Групата на ЕНП Манфред Вебер и лидерите на ЕНП. „Младите политици знаем как по-добре да улавяме пулса на реалността, защото разбираме социалните мрежи като начин за скъсяване на дистанцията, редовен и директен разговор с гражданите. Това ни помага да разбираме бързо за притесненията и проблемите им и да реагираме ефективно“, коментира още Майдел.", "date": "2019.07.17", "title": "Ева Майдел става координатор на младите евродепутати от ЕНП"}
{"url": "https://www.24chasa.bg/novini/article/7563718", "text": "Генералният секретар на НАТО Йенс Столтенберг съобщи, че неговият нов заместник ще бъде румънецът Мирча Джоана. Столтенберг определя Джоана като верен защитник на трансатлантическите връзки, държавник с богат опит и дипломат. Генералният секретар отбелязва, че Джоана ще бъде първият румънец на тази висока длъжност, предава БТА. Столтенберг изразява благодарност към досегашния си заместник Роуз Готемолър (САЩ) за безценния принос към алианса. В съобщение на НАТО се уточнява, че Джоана е бил председател на румънския парламент и посланик в САЩ. Той ще заеме новата си длъжност от средата на октомври. ", "date": "2019.07.17", "title": "Румънец стана заместник генерален секретар на НАТО"}
{"url": "https://www.24chasa.bg/novini/article/7563738", "text": "Най-малко трима турски дипломати са били убити днес при стрелба в северния иракски град Ербил, предаде Ройтерс, позовавайки се на двама кюрдски източници от сигурността. Неизвестни нападатели открили огън по ресторант, в който се хранели служители на турското консулство. Турция ще даде подходящ отговор на нападението срещу ресторант в Ербил, в северен Ирак, в което бе убит служител на турското генерално консулство, заяви говорителят на турския президент, цитиран от агенция Франс прес. Ибрахим Калън написа това в Туитър, като добави, че нападателите се издирват. Турското министерство на външните работи потвърди, че един служител на генералното консулство на Турция в северния иракски град Ербил в бил убит при въоръжено нападение срещу ресторант, в който се хранели служители на турското консулство.", "date": "2019.07.17", "title": "Трима турски дипломати убити в Ирак. Говорителят на Ердоган: Турция ще отговори"}
{"url": "https://www.24chasa.bg/novini/article/7563750", "text": "Към средата на юли по оперативните програми 2014-2020 г. и Програмата за морско дело и рибарство 2014-2020 г. в Добричка област са сключени 114 договора на обща стойност 211 млн. лв. В процес на изпълнение са 67 договора за 179 191 201 лв., от които 79,9 % са безвъзмездна финансова помощ. От началото на годината, в област Добрич са подписани 17 договора на обща стойност 9 639 627 лв., с над 7 373 000. лв. европейско финансиране. Местните фирми изпълняват седем проекта за 4 849 938 лв., а общините са договорили десет проекта за 4 789 688 лв. По оперативната програма „Региони в растеж“ община град Добрич и община Генерал Тошево изпълняват 11 проекта за над 24 млн. лв. Община град Добрич ще инвестира 17 429 862 лв. европейски средства в реконструиране, обновяване и модернизация на образователна инфраструктура; предоставяне на социални услуги; създаване на привлекателна градска среда и енергийно обновяване на жилищни и обществени сгради. Община Генерал Тошево изпълнява пет договора на стойност 6 581 483 лв, два от които са подписани през март 2019 г. за подобряване на енергийната ефективност на пет обществени и пет многофамилни жилищни сгради в града. През тази година най-много проекти са стартирали по оперативната програма „Развитие на човешките ресурси“ – седем. Общо 20 проекта за малко над 5 млн. лв. се изпълняват на територията на Добричка област по нея. Общините Балчик, Каварна, Шабла, Генерал Тошево, Добричка и град Добрич ще предоставят социални, медицински и рехабилитационни услуги на 389 лица над 65 години с ограничена или в невъзможност за самообслужване, на хора с увреждания и техните семейства.", "date": "2019.07.17", "title": "В Добричка област се изпълняват 114 европроекта за 211 млн. лв"}
{"url": "https://www.24chasa.bg/novini/article/7563740", "text": "31-годишен мъж с опел блъсна седемгодишно дете на велосипед. То внезапно е навлязло на платното на ул. \"Христо Г. Данов\" в Русе вчера около 11:30ч., съобщиха от полицията. От удара е пострадал велосипедиста - с фрактура на дясна ключица, след преглед в УМБАЛ „Канев“ е настанен в хирургично отделение без опасност за живота. Проверката за употреба на алкохол на водача е отрицателна.", "date": "2019.07.17", "title": "Мъж блъсна седемгодишен велосипедист в Русе"}
{"url": "https://www.24chasa.bg/novini/article/7562366", "text": "През 2018 година българите са били третата група по големина на имигранти в Германия от страните от ЕС. 29 000 души от България са се преместили във федералната република, показват данни на Федералната статистическа служба. На първо място са били румънците – 68 000, следвани от хърватите – 29 000. Сред имигрантите от държави извън ЕС най-много са тези от Албания, Турция и Косово. По данни на вестник “Ди Цайт” пък от приемането на България в ЕС до 2017 г. броят на емигриралите в Германия българи е 80 000. Само през 2007-а към федералната република са отишли 20 000. Дотогава официалните данни посочват едва 8000 българи. Големият скок тогава се дължи и на възможността нелегалните до този момент да излязат на светло. През 2017 г. 30 000 българи са се преместили в Германия. Общо там към днешна дата има около 300 000 българи. Промени са настъпили и при имигрантите от Сирия: през 2017 г. те са били с 60 000 повече от напусналите, но миналата година броят им е спаднал до 34 000. Германия остава най-привлекателната страна за мигрантите - миналата година там са се установили 400 000 повече чужденци, отколкото са я напуснали. Общо 1,58 милиона души са пристигнали от чужбина, докато 1,18 млн. са напуснали федералната република. Така нетната миграция в Германия е спаднала леко от 2017 г., когато е била 416 000 души. Това се дължи главно на чужденците - 87% от тези, които са се преместили в Германия, са с чуждестранен паспорт, докато година по-рано делът им е бил 89 процента. Увеличил се е и броят на влезлите в страната германци, живели преди това в чужбина. През 2017 г. 167 000 души са се върнали във ФРГ, а миналата година броят им е нараснал до 202 000. Още повече германци обаче са емигрирали: общо 262 000, което е повече, отколкото през 2017-а, когато са били 249 000.", "date": "2019.07.17", "title": "29 000 българи емигрирали през 2018 г. в Германия"}
{"url": "https://www.24chasa.bg/novini/article/7563757", "text": "Петата годишнина от трагедията със свалянето на малайзийския пътнически самолет над Източна Украйна, при което загинаха всичките 298 души на борда, бе отбелязана с възпоменателна церемония в Холандия, предаде Асошиейтед прес. Роднини и приятели на жертвите - повечето от тях холандски граждани, се събраха в град Вифхюйзен, където неотдавна бе открит мемориал на жертвите. Имената на всички пътници и членове на екипажа, загинали на 17 юли 2014 г., бяха прочетени на церемония край мемориала, около който шуми от млада горичка от дървета, посадени в памет на загиналите - по едно за всяка жертва, предава БТА. Паметникът се намира недалече от амстердамското летище \"Схипхол\", откъдето преди 5 години за Куала Лумпур излетя самолетът на Малайзийските авиолинии, но така и не пристигна там. Самолетът бе свален с ракета земя-въздух над територия, контролирана от проруските бунтовници в Донбас, близо до руската граница. Международен екип под холандско ръководство миналия месец обяви заключението си, че самолетът е свален от руски военни, които смятали, че стрелят по военен самолет. Москва отрича обвинението. В коментар на руското МВнР по случай 5-ата годишнината от трагедията, разпространен от ТАСС, се отбелязва, че \"холандските власти все повече злоупотребяват с чувствата и скръбта на роднините на загиналите с полет МН17 над Украйна\". \"Призовавайки за справедливост и за наказване на виновните, те използват техните асоциации и обединения като \"таран\" за прокарване в световното обществено мнение на тезата за причастността на Русия и за необходимостта да се стовари именно върху нашата страна отговорността за изплащане на съответни компенсации\", посочва руското външно министерство. Говорителят на Кремъл Дмитрий Песков на днешния си редовен брифинг се затрудни да коментира публикуваното в медиите открито писмо до руското ръководство, изпратено от роднините на жертвите. В него се съдържа и призив към руските власти \"да признаят своя дял от отговорността за унищожаването на МН17\", предаде ТАСС. \"Аз, за съжаление не съм запознат с това писмо и не мога да ви кажа нещо за него\", каза Песков в отговор на журналистически въпрос дали в Кремъл знаят за него. Той припомни руската позиция, че водещото се в Холандия следствие за катастрофата със самолета е необективно и че Русия не е била допусната да участва в него. Проруска бунтовническа група в Източна Украйна днес също организира церемония по повод годишнината от катастрофата и в памет на жертвите. На нея присъстваха около 500 души, включително сепаратисткият лидер Денис Пушилин, съобщи новинарската агенция на сепаратистите \"Донецк нюз\", цитирана от ДПА. Церемонията се е състояла около паметна плоча, посветена на 298-те \"невинни жертви на гражданската война\".", "date": "2019.07.17", "title": "Възпоменателна церемония 5 години след трагедията с падналия малайзийски самолет над Украйна"}
{"url": "https://www.24chasa.bg/novini/article/7563769", "text": "Надявам се движението по източното разклонение на Коридор 10 до границата с България да бъде изцяло пуснато наесен, заяви сръбският министър на строителството, транспорта и инфраструктурата Зорана Михайлович, която се срещна днес с участниците в проекта за изграждане на разклонението, предаде Танюг, цитирана от БТА.  На срещата, на която присъстваха представители на инвеститора \"Коридори Сърбия\", изпълнителите на проекта, сред които гръцката фирма \"Актор\", на подизпълнителите, проектантите и други участници в проекта, бе обсъдена динамиката на работите по приключване на строителството. \"След като бе напълно завършено южното разклонение до Северна Македония, нашата цел е колкото може по-скоро да завършим напълно и източното разклонение до границата с България. Знаем колко проблеми имаше в миналото, но сега сме на самия край на проекта и трябва всички заедно да направим всичко възможно цялата автомагистрала Е-80 да бъде пусната за движение\", каза Михайлович. На срещата бе констатирано, че е изпълнителят трябва да увеличи присъствието на работници и техника на недовършения участък от пътя. Михайлович съобщи още, че се работи по проекти за електрификация на железопътната линия Ниш-Димитровград и че работите по тези проекти ще започнат през последното тримесечие на годината. Тя каза, че Сърбия е подписала миналата година договор за 263 милиона евро за електрификация на линията и строителство на обиколна линия около Ниш. Михайлович уточни, че Сърбия е получила пари за тези проекти от фондовете на ЕС и че работите по тях вероятно ще продължат три години.", "date": "2019.07.17", "title": "Движението по източното разклонение на Коридор 10 до границата с България ще бъде готово наесен"}
{"url": "https://www.24chasa.bg/novini/article/7563768", "text": "Бургаският апелативен съд потвърди екстрадицията на  . До фактическото й предаване тя ще остане в ареста. Апелативните магистрати не уважиха жалбата на Морева и потвърдиха решението на първата инстанция. Според Генералната прокуратура на Руската федерация Елена Морева се издирва за три измами в особено големи размери, реализирани от април 2013 г. до август, 2015 г. Морева е въвела в заблуждение трима души във връзка с посредничеството по закупуване на имоти и набавяне на валута. С действията си тя нанесла вреда от общо 19 000 000 рубли и над 500 000 щатски долара. Максималното предвидено наказание според НК на Руската федерация е 10 години наказание „лишаване от свобода“. Престъпленията, за извършването на които се иска екстрадицията на Морева намират аналог и в българския наказателен закон, коментират от съда. Не е изтекла давността за наказателно преследване, както по правото на Руската федерация, така и по българското законодателство, допълват магистратите, според които не са налице основания за отказ от екстрадиция. Решението е окончателно и не подлежи на обжалване и протестиране.", "date": "2019.07.17", "title": "Екстрадираме рускиня, обвинена в измами за милиони"}
{"url": "https://www.24chasa.bg/novini/article/7563780", "text": "15 деца от Прага пострадаха в резултат на падане от хотелска тераса. Инцидентът е станал в Южна Чехия, където те са прекарвали своята ваканция, съобщи БГНЕС. „Нещастието се е случило, когато настанените в хотела пражки ученици са се намирали на хотелската тераса. Дървеният под е пропаднал. Те са паднали от около 3-метрова височина“, съобщи говорителят на полицията Яромира Новакова. Децата са настанени в болниците на градовете Страконице и Чешке Будьовице – главният административен център на Южна Чехия. Започнато е разследване, което трябва да установи причините за инцидента и хората отговорни за него.", "date": "2019.07.17", "title": "15 деца паднаха от тераса на хотел в Чехия"}
{"url": "https://www.24chasa.bg/novini/article/7563310", "text": "Италиански и американски полицаи започнаха координирана операция срещу големите престъпни фамилии, които се опитват да възстановят влиянието на мафията в Сицилия, предадоха Ройтерс и ДПА. Над 200 полицаи, включително служители на американското ФБР, са арестували 19 души днес, съобщават италиански следователи. Операцията е била насочена срещу клана Индзерило в сицилианската столица Палермо и базираната в Ню Йорк фамилия Гамбино, предаде БТА. Сред арестуваните е кметът на градче близо до Палермо, обвинен в сговор с мафията. Конфискувани са 3 милиона евро предполагаеми активи на организираната престъпност. Сицилианската организирана престъпна група, станала известна с името \"Коза ностра\", се променяше постоянно след смъртта на страховития бос на босовете Салваторе Риина, който умря в затвора през 2017 г. след четвърт век зад решетките. През 80-те години Риина започна мафиотска война на средиземноморския остров, принуждавайки фамилията Индзерило да отиде в изгнание в САЩ. Собственият му клан завзе тяхната територия в предградията на Палермо. От началото на века фамилията се опитва да си върне стария бизнес, сключвайки мир с бившите съперници и с подкрепата на силни съюзници в Ню Йорк, съобщава полицията. \"Разследването \"Нова връзка\" отбеляза силната връзка, създадена между Коза ностра в Палермо и организираната престъпност в САЩ, особено с могъщата престъпна фамилия Гамбино от Ню Йорк\", се казва в полицейско изявление. Гамбино е една от петте исторически фамилии на американската мафия в Ню Йорк. Нейни представители са били обвинявани в убийство, лихварство и незаконно разпространение на наркотици. През март смятаният за бос на организацията Франческо \"Франки бой\" Кали беше застрелян пред дома си в Статън айлънд, но не е известно дали убийството е свързано с напрежението в Сицилия. Срещу задържаните днес са отправени серия от обвинения, включително членство в мафията, изнудване при утежняващи вината обстоятелства, измама и незаконна конкуренция, съобщава италианската полиция. Някога всемогъща в Сицилия, Коза ностра беше изтласкана през последните две десетилетия. Много босове бяха изпратени в затвора, нейни предприятия бяха конфискувани, а много местни жители са готови да й се противопоставят. Въпреки това групата се опитва да си върне влиянието, предупреждават прокурори.", "date": "2019.07.17", "title": "САЩ и Италия удариха сицилианската мафия"}
{"url": "https://www.24chasa.bg/novini/article/7563316", "text": "Националната агенция за приходите актуализира защитата на информационните си системи, съобщиха от ведомството. Заради това до 12:00 часа сървърите не са обработвали подаваните данни от фискалните устройства и електронните системи за фискална памет. От агенцията допълват, че това не би трябвало да навреди на работата на самите касови апарати и се извиняват за неудобството на търговците. Промените са в интерес на сигурността, допълват от агенцията. Поради уязвимост в системата за възстановяване на ДДС в чужбина, 20-годишен хакер източи 3% от цялата база данни на приходната агенция.", "date": "2019.07.17", "title": "НАП актуализира защитата на информационните си системи"}
{"url": "https://www.24chasa.bg/novini/article/7563329", "text": "Група роми мамели възрастни хора по селата в Кюстендилско с дърва за огрев, като ги карали да плащат за по-висока кубатура от доставената. Това съобщи на пресконференция директорът на Регионалната агенция по горите /РДГ/ Здравчо Тодоров. В дирекцията имали информация, че купувайки дървения материал от скрадовете в Кюстендил, ромите изисквали документи за по-голямо количество от действително купеното. След като извозвали дървата с камионче по селата в региона, търговците доставяли на клиентите си по три кубика, но давали документи за шест и искали за толкова да им се заплати. \"Това са системни нарушители, които сме хващали по няколко пъти. Затворихме склада им, те имат съставени актове и задържано транспортно средство, но явно са решили да продължават. Жалко е, че възрастните хора по селата са потърпевши\", коментира Тодоров. От дирекцията казаха, че по случая работи и полицията. Директорът на РДГ посочи, че от началото на годината са извършени общо 3 154 проверки по контрола и опазването на горските територии в района на дирекцията. Проверявани са били обекти за складиране, преработка и търговия с дървесина, превозни средства, обекти за добив на дървесина, ловци, риболовци и други физически лица. Въпреки нанесените сериозни вреди на бялборовите култури от върхов корояд, проверки са установили, че засегнатите площи намаляват и проблемът отшумява, казаха още от РДГ. От там посочиха, че през миналата година са били засегнати 3 700 хектара, а през тази са констатирани заболели едва 1 980 хектара, но стари площи. Около 1700 дка черен бор обаче са били засегнати от гъбни патогени, причиняващи съхнене, заради влагата и топлината. Директорът на природен парк \"Рилски манастир\" Димитър Георгиев съобщи, че с цел опазването на горите в района на природния парк е въведена практика служители на парка да задължават туристите да попълват декларации да не оставят незапален огън и боклуци след себе си. \"Това важи особено за почивните дни, когато е основният пътникопоток в Рилския манастир\", каза Григоров.", "date": "2019.07.17", "title": "Група роми мамели възрастни хора по селата в Кюстендилско с дърва за огрев"}
{"url": "https://www.24chasa.bg/novini/article/7563328", "text": "Повече от 200 души загубиха живота си, а милиони бяха разселени, след като сезонните мусонни дъждове предизвикаха наводнения, свлачища и срутване на сгради в Югоизточна Азия, съобщиха днес местните власти, цитирани от ДПА. Жертвите на стихията от 10 юли в седем индийски щата са 95 според властите. Североизточният щат Асам е сред най-силно пострадалите с над 5 милиона жители, засегнати от наводненията, предава БТА. Най-малко 33 души загинаха при нещастни случаи, свързани с удавяния и свлачища, съобщи местната спасителна служба. Националните паркове на Асам бяха наводнени и 30 животни, включително два носорога, загинаха от 30 юни. В източния индийски щат Бихар реките продължават да се покачват до критични равнища и се смята, че са засегнати 2,6 милиона души. Според спасителната служба в Бихар 33 души са загинали от снощи. В съседен Непал 83 души загубиха живота си, а 35 се смятат за изчезнали, съобщи министерството на вътрешните работи. Най-силно пострадалите райони са източните и централните равнини в съседство с Индия. 17 430 семейства са засегнати от стихията. Най-малко 30 души са загинали в Бангладеш при нещастни случаи в ниските райони на страната от 13 юли, а над 2 милиона са засегнати, съобщи на сайта си хуманитарната организация \"Рилийфуеб\". В Пакистан осем души са загинали, а 16 ранени при различни инциденти, свързани с дъждовете, съобщи местната спасителна служба. За други 24 души, които бяха отнесени от водните потоци в пакистански Кашмир в понеделник се смята, че са загинали. Все още не са открити оцелели, съобщиха днес местните власти.", "date": "2019.07.17", "title": "Опустошителните дъждове в Югоизточна Азия взеха над 200 жертви (Снимки)"}
{"url": "https://www.24chasa.bg/novini/article/7563312", "text": "Днес, 17 юли, започна изграждането на нов търговски център в град Благоевград. Първа копка направиха кметът на общината д-р Атанас Кaмбитов и председателят на съвета на директорите на „Видеолукс холдинг” г-н Тодор Белчев, след като бе отслужен тържествен водосвет. Инвеститор в проекта и собственик на терена е веригата за бяла, черна и офис техника „Технополис“. В новия търговски център ще бъдат разположени магазин за дамскa, мъжка и детска мода LC Waikiki и магазин за обзавеждане и декорация на дома JYSK. Като наематели в новия обект, и двете международни вериги ще стъпят за първи път в Благоевград. Търговският център ще се намира до хипермаркет „Технополис“ – Благоевград на ул. „ Св. Димитър Солунски“ № 5. Мястото е удобно и комуникативно, в непосредствена близост до центъра на града, като се обособява голяма търговска зона с разнообразие от магазини за дома, семейството и свободното време. Новият търговски център в Благоевград се очаква да посрещне първите си клиенти през есента на тази година. Предвиден е безплатен паркинг за посетителите, свързан с този на хипермаркет „Технополис“. За главен изпълнител на проекта е избрана фирма Автострой ООД.", "date": "2019.07.17", "title": "„Технополис” започва изграждането на нов търговски център в Благоевград"}
{"url": "https://www.24chasa.bg/novini/article/7563330", "text": "Правителството прие решение за разрешаване изпращането на до 9 военнослужещи и до 2 военни кораба от Въоръжените сили на Република България, за участие в Постоянните военноморски групи на НАТО и техните щабове, в съответствие с утвърждаваните от Северноатлантическия съвет на НАТО графиците за оперативното им използване. Това решение е принос на България като страна-член към политиките и принципите на НАТО и е съобразено с нуждите на Северноатлантическия съвет на НАТО, и ресурсните възможности на Министерството на отбраната. С това участие Въоръжените сили на Република България ще допринесат към усилията на НАТО в морския домейн.", "date": "2019.07.17", "title": "Изпращат военнослужещи и военни кораби в постоянните военноморски групи на НАТО"}
{"url": "https://www.24chasa.bg/novini/article/7563371", "text": "Руският президент Владимир Путин изпрати поздравителна телеграма до Урсула фон дер Лайен за избирането й за председател на Европейската комисия, съобщи пресслужбата на Кремъл, цитирана от ТАСС. Руският лидер изразява \"увереност, че богатият политически опит и международен авторитет на Урсула фон дер Лайен ще помогнат за конструктивната работа на Еврокомисията, а също за възстановяването на равноправното и взаимноизгодно партньорство между ЕС е Русия, предаде БТА. В поздравлението Путин потвърждава, че \"Русия е готова за конструктивен диалог с ЕС по актуални въпроси на политическия, икономическия и хуманитарния дневен ред\".", "date": "2019.07.17", "title": "Путин поздрави Урсула фон дер Лайен"}
{"url": "https://www.24chasa.bg/novini/article/7563404", "text": "Министерският съвет предлага на Народното събрание да денонсира Европейската Конвенция за насилието и лошото поведение на зрители при спортни прояви и в частност футболни срещи и да ратифицира Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни мероприятия, подписана на 3 юли 2016 г. Конвенцията е подписана на официална церемония на 3 юли 2016 г. в гр. Сен Дени, Франция. В хода на церемонията Конвенцията е подписана от четиринадесет държави, в това число и Република България, представлявана от министъра на младежта и спорта, при условие за последваща ратификация. Конвенцията ще замени сега действащата Европейска конвенция за насилието и лошото поведение на зрители при спортни прояви и в частност футболни срещи, влязла в сила на 1 ноември 1985 година, ратифицирана със закон, приет от 37-то Народно събрание на 13 септември 1996 година и в сила за Република България от 1 декември 1996 година. Причината за изготвянето на нова Конвенция е, че съдържанието на сега действащата Европейска конвенция за насилието и лошото поведение на зрители при спортни прояви и в частност футболни срещи (CETS № 120) не отговаря и в известна степен противоречи на актуалните тенденции и най-добри практики при осигуряването безопасността по време на спортни мероприятия. Основната цел на новата Конвенция (CETS № 218) е отчитане на влиянието на обществените промени (икономически, миграционни, политически, социални и технологични), върху футбола и гарантирането на безопасността по време на спортни мероприятия, постигане на ефективно взаимодействие между всички участници, ангажирани с осигуряването на безопасността. Конвенцията формулира нови и по-ясни цели, насочени към осигуряване на безопасна, гостоприемна и сигурна среда при провеждане на футболни срещи и други спортни мероприятия, а не единствено и само към контрол на насилието и лошото поведение на зрители на футболни срещи, каквито са целите на сега действащата Конвенция.", "date": "2019.07.17", "title": "България ратифицира конвенцията за сигурността по време на футболни мачове"}
{"url": "https://www.24chasa.bg/novini/article/7562741", "text": "На 16 юли Китайската антидопингова агенция инициира и организира Първия международен работен семинар за борба срещу употребата на допинг в Пекин. Участниците заедно обсъдиха различните начини за провеждането на спортни състезания без употребата му, споделиха китайския опит и насърчиха работата в сферата в световен мащаб, предава  . Тема на семинара бе „Спортни състезания без допинг\". Главната му цел е да покаже и сподели системата, политиките и действията на Китай в сферата, за да предложи платформа за обмен и сътрудничество за антидопинговите организации от различни страни. Заместник-ръководителят на Главното спортно управление Ли Инчуан заяви, че китайското правителство винаги е обръщало голямо внимание на борбата срещу употребата на допинг и няма да толерира подобни действия. През последните години Китай проведе няколко международни спортни игри, включително Олимпиада в Пекин през 2008 г., Азиатските игри в гр. Гуанджоу през 2010 г. По време на подготовката им се развиха и напреднаха усилията в борбата срещу употребата на допинг, като страната натрупа опит и формира свой „китайски модел\". Китай води широк международен обмен и сътрудничество, за да отговори на инициативата на Световната антидопингова агенция и играе важна роля в борбата срещу употребата на допинг в региона и света. В продължилия два дни семинар участваха 78 представители на антидопингови организации от 33 държави.", "date": "2019.07.17", "title": "Китай създаде международна антидопингова платформа за обмен и сподели опита си пред света"}
{"url": "https://www.24chasa.bg/novini/article/7563427", "text": "АПИ, изпълнявайки закона, е спряла продажбата на едномесечните електронни винетки за българските превозвачи, обясни от трибуната на парламента министърът на регионалното развитие Петя Аврамова по искане на БСП. Тя подчерта, че браншът на превозвачите е уведомен и се надява на 23 юли /вторник/ промените в закона за пътищата да бъдат \"придвижени до \"Държавен вестник\" и обнародвани\". Отлагането на въвеждането в действие на тол системата за превозни средства над 3,5 тона ще бъде гледано днес на второ четене в комисията по регионална политика, уточни Аврамова. Тя призова левицата да не създава излишно напрежение. Превозваческият бранш е информиран, че спира продажбата на месечни винетки и ще трябва да бъдат купувани седмични, а тези, които вече са закупили винетки с отложен старт, ще важат, разясни още министър Аврамова.", "date": "2019.07.17", "title": "АПИ е спряла продажбата на месечните електронни винетки за превозвачите, обясни регионалният министър"}
{"url": "https://www.24chasa.bg/novini/article/7563421", "text": "Консорциум “Соф Кънект”с участници френската компания “Меридиам Ийстърн Юръп Инвестмънтс” в партньорство с оператора на летище Мюнхен - “Флугхафен Мюнхен”, е определен за концесионер на летище София след окончателната оценка на офертите. Това обяви министърът на транспорта Росен Желязков, който е приел протокола на комисията, която оценява освен финансовите, и техническите предложения на петимата участници в продължение на 90 дни. Консорциум “Соф Кънект”, в който водеща е френската инвестиционна компания “Меридиам Ийстърн Юръп Инвестмънтс”, оферира годишно концесионно възнаграждение за държавата от 32% от приходите. За 35 г. това са близо 858,9 млн. евро.  В консорциум “Соф кънект” са “Меридиам ийстърн юръп инвестмънтс” и “Флугхафен Мюнхен”. Летището в Мюнхен, което партнира с базирания в Париж инвестиционен фонд “Маридиам”, е второто по натовареност в Германия по брой обслужени пътници след Франкфурт и седмото най-натоварено летище в Европа.  Определеният за победител консорциум е оценен с 86,12 точки. На второ място е класиран консорциумът, в който са “Еърпортс Де Пари” и турската “ТАВ хавалиманларъ холдинг”. Точките, които имат са 80,31.  “Фрапорт България” заема трето място с 80,19 точки. Четвърти е консорциум \"Витоша\", в който са “Манчестър еърпорт” и британското дружество на китайската “Пекин кънстракшън ейнджиниринг груп”, който има 78,45 точки. Пети е “ССБ София еърпорт Джей Ви” с летищен оператор “Копенхаген еърпортс”. Консорциумът е оценен с 66,15 точки. Водещ в него е швейцарската инфраструктурна компания “ССБ Зауервайн & Шефер Бау” и партньори - летищният оператор „Копенхаген еърпортс“ и турската „ЕРГ Интернешънъл“. Министърът заяви, че всички кандидати са силни с оферти, които осигуряват развитието на летище София. Припомни още, че 55% тежест има финансовото предложение, т.е. парите, които ще влизат в държавата от концесионното възнаграждение, а 45% тежест има техническата оферта. Оценявани са  общият план за развитие на летището, бизнес плана, финансовия план, стратегия и предвиждания - за трафик, авиокомпании пътници. Важни за били и изпълнимостта, достоверността и устойчивостта на офертите. Три консорциума са получили максималните 100 точки на техническите си предложения. Това са \"Соф Кънект\", \"Фрапорт България\" и \"Витоша\", обяви Желязков. Министърът заяви, че договорът може да бъде сключен след 15 дни, като се брои от днес, ако няма обжалване. Обжалването пък трябва да се направи в 10 дневен срок, то е двуинстанционно - пред КЗК и пред ВАС.                                                                                                                                                                                                                                                                                                                       ", "date": "2019.07.17", "title": "Летище Мюнхен взема на концесия столичната аерогара за 35 години"}
{"url": "https://www.24chasa.bg/novini/article/7563452", "text": "Компанията \"Неуралинк\", която разработва интерфейс, свързващ мозъка с компютри, ще започне първи тестове върху хора следващата година, заяви нейният основател Илон Мъск в Сан Франциско, предаде БТА. \"Можем да създадем интерфейс мозък-машина - каза той, докато членове на екип на \"Неуралинк\" представяха резултатите от изследванията си. - Проектът може да осъществи нещо като симбиоза с изкуствения интелект.\" Той отбеляза, че онова, което нарича \"невронна дантела\" - свързване на мозъка с компютри, е много важно, защото, според него, изкуственият интелект носи риска хората един ден да се превърнат в \"домашни котки\". \"Неуралинк\" показа първа версия на миниатюрен сензор, предназначен да бъде имплантиран в мозъка благодарение на малък разрез, направен от специално създаден за целта робот. \"Миниатюрни електроди ще бъдат имплантирани деликатно от робота\", поясни Мъск. Той допълни, че е възможно в бъдеще хиляди електроди да бъдат свързани в мозъка. Засега целта е индивид, снабден с импланти, да контролира смартфон посредством мисълта си, но технологията може евентуално да бъде приложена в областта на роботизираните инструменти. \"Технологията е с огромен потенциал - увери Мъск. - Надяваме се до края на следващата година да я приложим върху хора.\" Според неврохирург от \"Неуралинк\", едно от първите й приложения цели лечение на неврологични заболявания. В дългосрочен план обаче целта е имплантите да станат толкова надеждни, че да се използват в областта на т.нар. елективна (изборна) хирургия за индивиди, които желаят мозъците им да бъдат свързани с компютри.", "date": "2019.07.17", "title": "Компания на Илон Мъск ще тества интерфейс, свързващ мозъка с компютри"}
{"url": "https://www.24chasa.bg/novini/article/7563458", "text": "Португалското външно министерство разясни, че решението му за временно прекъсане на издаването на визи за ирански граждани е заради ремонт на португалското консулство в Техеран, предадоха Асошиейтед прес и БТА. Външното министерство изтъкна, че решението не е свързано с оценка на условията за сигурност в Иран или с някакво политическо съображение. Министерството разпространи късно снощи изявление, в което бе дадено разяснение на случая, часове след като външният министър Аугущу Сантуш Силва каза пред комисия в португалския парламент, че ще бъде прекъснато издаването на визи за Португалия на ирански граждани по съображения за сигурност.", "date": "2019.07.17", "title": "Ремонт в потугалското консулство в Техеран спря издаването на визи за иранците"}
{"url": "https://www.24chasa.bg/novini/article/7563475", "text": "Министърът на отбраната Красимир Каракачанов ще представи макет на паметник на 9-а пехотна Плевенска дивизия на 18 юли, четвъртък, от 11.30 ч. във фоайето пред северния вход на Народното събрание. Това съобщиха от ведомството. Родолюбивата идея за изграждане на паметника съществува от десетилетия и сега е на път да стане факт, благодарение на дългогодишните усилия и ентусиазъм на стотици български граждани, общественици и политици. Министърът на отбраната е патрон на инициативата за изграждането на мемориала на 9-а пехотна Плевенска дивизия. Министерството на отбраната активно участва в осигуряването на финансови и материални средства за изработване на скулптурните композиции. С лични дарения се включиха и народни представители, общественици, политически партии и граждани, в това число и министърът на отбраната Красимир Каракачанов. До този момент събраните финансови средства са достатъчни за изработката на основната скулптура, но не и за завършване на мемориала и изработване на останалите четири скулптурни войнишки фигури. При желание гражданите и народните представители могат да подпомогнат изграждането на мемориала с финансови средства.", "date": "2019.07.17", "title": "Каракачанов представя макета за паметник на 9-а пехотна Плевенска дивизия"}
{"url": "https://www.24chasa.bg/novini/article/7563480", "text": "Премиерът на Северна Македония Зоран Заев ще предложи днес на правителството освобождаването на досегашни директори, заместник-директори, ръководители на институции и членове на управителни съвети и ще внесе предложения за попълване на местата, които ще останат свободни след уволненията, предаде МИА, цитирана от БТА. Сред уволнените са директорът на държавното предприятие \"Македония път\" Гаюр Кадриу, на Здравен дом Скопие Злате Мемедович, директорът на Агенцията за лекарства Кахил Ибраими, директорката на Клиниката за детски болести Катерина Ставрич, директорката на Драматичен театър Скопие Виктория Петровска, дирекорът на Железници Ирфан Асани, директорът на ЕЛЕМ Драган Миновски и други.", "date": "2019.07.17", "title": "Заев иска чистка сред шефовете на редица институции"}
{"url": "https://www.24chasa.bg/novini/article/7563484", "text": "На път да стане най-дълго управлявалият министър-председател на Израел, Бенямин Нетаняху бетонира статута си на най-умело оцеляващия политик и най-влиятелна сила в израелската политика от своето поколение. Той устоя на скандали, кризи и конфликти, печелейки избори след избори във времена, когато поляризацията в страната все повече се изостря. Поддръжниците му го уважават за това, че поддържа Израел безопасен и благоденстващ, че запазва еврейския характер на страната и засилва международния й авторитет. Също толкова емоционално противниците му твърдят, че той е зачеркнал надеждите за мир с палестинците, всял е разделение в обществото с ожесточени нападки срещу арабското малцинство и левите си опоненти, и е допуснал политиката да бъде пропита с корупция. Тъй като 13-годишното му управление е на път на 20 юли да надмине по продължителност това на основателя на Израел Давид Бен-Гурион обаче, всички са съгласни, че Нетаняху е оставил траен отпечатък върху страната. \"Той смята, че е правилният човек на правилното място, че именно той ще спаси Израел и ще го отведе до сигурен пристан\", казва бившият помощник на Нетаняху Авив Бушински. Израелците смятат, че \"нещата са наред, тогава защо трябва да сменят печелившия кон\", допълва той. Точно когато е на път да преодолее важен етап, Нетаняху е изправен пред вероятно най-голямото политическо изпитание в живота си. След като не успя да постигне парламентарно мнозинство след изборите през април, на 17 септември ще има нови избори. Следващия месец му предстои изслушване при израелския главен прокурор, който препоръча Нетаняху да бъде подведен под отговорност по обвинения в корупция. Ако му бъдат предявени официални обвинения, Нетаняху може да бъде принуден да се оттегли. За разлика от предшествениците си 69-годишният политик не е оставил следа със спечелване на война или подписване на мирен договор. Той надменно се противопоставяше на различни мирни инициативи и даде възможност еврейските селища на Западния бряг да процъфтяват. Знакови постижения, свързвани в най-голяма степен с него, като борбата срещу иранската ядрена програма, тайните атаки на оръжейни доставки за враговете на Израел и изграждането на гранична ограда за възпиране на притока на мигранти от Африка, започнаха да добиват форма още преди той да поеме поста. \"Управлението му се характеризира с консерватизъм и колебливост. Ако го запомнят с нещо, то ще е с бездействието му\", казва депутатката от опозицията Тамар Зандберг. Нетаняху често е казвал, че иска да бъде запомнен като \"пазителя на Израел\". Както почитателите, така и критиците му обаче казват, че това, което го отличава, е несравнимата му политическа прозорливост, безскрупулен и неудържим стремеж към победа на всяка цена и необикновеното му умение да пласира изменчивата си политика на обществеността. \"Той толкова силно вярва в себе си и в това, което прави, а маркетинговите му умения са така изумителни, че е способен еднакво убедено да твърди нещо, а после обратното. Това е вид изкуство\", казва Бушински. Даровит оратор както на иврит, така и на английски език, Нетаняху беше избран за един мандат в края на 90-те години на миналия век въз основа на платформа, която се противопоставяше на споразумението от Осло с палестинците. Щом го избраха обаче, той продължи да го прилага и дори се срещна със заклетия враг Ясер Арафат. Като финансов министър в началото на новия век той намали данъци и премахна специалните права за ултраортодоксалната еврейска общност, но само за да обърне курса след връщането си на власт, за да си осигури политическата й подкрепа. Той написа книги за борбата с тероризма, в които проповядваше да не се преговаря под заплаха, но като премиер през 2011 г. освободи над 1000 затворници, разменяйки ги за един-единствен пленен от палестинците израелски войник. Въпреки твърдата си риторика Нетаняху проявява относителна умереност, когато става въпрос за употреба на военна сила. През изминалата година той не се поддаде на призивите на твърдолинейните избиратели да удари по-сурово екстремистите в Газа. Дори след толкова време на власт Нетаняху запазва имидж на аутсайдер, ругаейки медиите, съдиите и опозицията, които възприема като врагове. Тактиките му са отражение на тези на неговия добър приятел, президента Доналд Тръмп, както и на други десни популистки лидери като унгарския премиер Виктор Орбан и бразилския президент Жаир Болсонаро, които му гостуваха в Израел. Антисистемната му риторика наред със спорадичните нападки към арабското малцинство и политическата левица в страната, \"се харчат\" добре сред традиционната му база избиратели от работническата класа. Син на историк (и самият той запален студент по история), Нетаняху вече притежава рекорда за най-млад избран премиер на Израел и за най-дълго управлявалия с последователни мандати министър-председател. Аншел Пфефер, сътрудник на в. \"Аарец\" и автор на биография на Нетаняху, определя министър-председателя като \"невероятно добър политически стратег\", управлявал в период на просперитет и относително спокойствие. Нетаняху често се хвали, че е развил отношенията със страни, които някога са отбягвали Израел (включително арабски страни, които споделят враждебността на Израел към Иран), като същевременно отхвърля настояванията за палестинска държава. \"Едно идеологическо наследство, ако щете, е че той наруши парадигмата, че ако не сложим край на окупацията, ще изпаднем в изолация. Нетаняху доказа, че това не е вярно\", отбелязва Пфефер. Палестинският висш представител Саеб Еракат каза, че Нетаняху ще бъде запомнен като човека, \"погребал\" мирния процес и проправил пътя към бъдеща държава на апартейда, задълбочавайки израелския контрол над Западния бряг, окупиран при Шестдневната война през 1967 г. \"Според мен наследството, което той ще остави, е гаранцията, че всеки лъч надежда за постигане на мир, основаващ се на две държави по границата от 1967 г., е блокиран\", каза Еракат. Противопоставяйки се на ядрената сделка с Иран на президента Барак Обама в остра реч в Конгреса през 2015 г., Нетаняху опроверга също общоприетото мнение, че израелски лидер не може да оцелее след открит сблъсък с американски президент. От избирането на Тръмп през 2016 г. насам Нетаняху се ползва с небивала подкрепа, навличайки си чести обвинения в пристрастност. \"Съчетанието от доста трудни отношения с правителството на Обама и прекомерната прегръдка на Тръмп може да накърни качеството на американско-израелските отношения\", отбеляза някогашният посланик на Обама в Израел Дан Шапиро. \"Когато махалото се люшне в другата посока, това също ще е част от наследството на Нетаняху\", добави той. /БТА/", "date": "2019.07.17", "title": "Нетаняху ще остане в историята като най-дълго управлявалият израелски лидер"}
{"url": "https://www.24chasa.bg/novini/article/7562964", "text": "На първото заседание на новоизбрания гръцки парламент днес 300-те депутати в него положиха клетва, съобщи АНА-МПА. Церемонията започна с полагането на клетва пред Светото писание, после пред Корана се заклеха тримата депутати-мюсюлмани, след което останалите народни представители положиха гражданска клетва, предаде БТА. Архиепископът на Атина и Цяла Гърция Йероним и членовете на гръцкия Свети Синод извършиха освещаването на парламента и проведоха церемонията по полагане на клетва. Гръцкият парламент е съставен от 6 партии. Дясноцентристката Нова демокрация има абсолютно мнозинство от 158 народни представители. Лявата СИРИЗА - Прогресивен съюз има 86 депутати, лявоцентристкото Движение за промяна - 22, Гръцката комунистическа партия - 15, националистическото Гръцко решение - 10, а партията на бившия финансов министър Янис Варуфакис МеРА25 - 9. В парламента има 61 депутати-жени. 112 от депутатите са избрани за първи път в парламента. Утре ще бъде избран и постоянен председател на новия парламент. Мнозинството предлага за поста Константинос Тасулас.", "date": "2019.07.17", "title": "Новоизбраният гръцки парламент положи клетва (Снимки)"}
{"url": "https://www.24chasa.bg/novini/article/7562978", "text": "Произхождащи от малцинствата и новоизбрани в Конгреса, четирите демократки, взети на прицел от Доналд Тръмп, въплъщават лявото крило на партията, и според някои, и бъдещето му благодарение на безмилостната си опозиция срещу американския президент, с риск да предизвикат остра полемика. Те се превърнаха в \"бандата\" от влизането им през февруари в Камарата на представителите. Александрия Окасио-Кортес (Ню Йорк), Илхан Омар (Минесота), Аяна Пресли (Масачузетс) и Рашида Тлаиб (Мичиган) са част от новите лица, които позволиха на партията на поеме контрола над долната камара на Конгреса след междинните избори през ноември. Те искат да се борят с милиардера републиканец, като използват присъщите му оръжия - социалните мрежи, и издигат прогресистка програма въпреки неохотата на по-центристките влиятелни фигури сред демократите. Дъщеря на американец и порториканка, Александрия Окасио-Кортес, която е отраснала в квартал Бронкс в Ню Йорк и е на 29 години, е най-младата парламентаристка в долната камара. АОК (както я наричат) претендира, че е \"социалистка\" - дума, която се приема като твърде лява в САЩ - и щедро разпространява посланията си благодарение на своите 4,7 милиона последователи в Туитър. Тя е най-харизматичната от четирите и й предричат бляскаво бъдеще в американската политика. Но тя предизвика полемика в средата на юни, като сравни лагерите за задържане на мигранти, изградени по южната граница на САЩ с \"концентрационни лагери\" и нарече американското президентство \"фашистко\". Нейните недоброжелатели разкритикуваха аналогиите й с лагерите на смъртта и я обвиниха в \"поругаване на паметта\" на жертвите на Холокоста. Тя също предизвика скърцане на зъби вътре в Демократическата партия с проекта си за данък за по-богатите, по-строг контрол на банките и критиките си към климатичния план, който според нея е твърде мек, на бившия вицепрезидент Джо Байдън, участник в надпреварата за номинацията на демократите за президентските избори през 2020 г. Илхан Омар и Рашида Тлаиб - първите две жени мюсюлманки избрани в Конгреса, редовно са обвинявани в антисемитизъм, откакто обявиха подкрепата си за международната кампания за бойкот на Израел. Трийсет и седем годишната Илхан Омар, която носи ислямски тюрбан, предизвика полемика с коментарите си за Израел, оценявани като антисемитски от мнозина парламентаристи, включително в лагера на демократите. Тя заяви през февруари, че американски конгресмени подкрепят Израел заради финансови интереси. Парламентаристката, дъщеря на сомалийски бежанци, пристигнали в Минесота, когато е била на 12 години, се дистанцира от всички антисемитски изказвания и поднесе извинения. През март тя беше обвинена, че се опитва да омаловажи атентатите на 11 септември - най-смъртоносната атака на американска земя. Доналд Тръмп публикува в Туитър видеоклип с нейните думи на фона на горящите кули близнаци в Ню Йорк. Милиардерът вчера отново я обвини в подкрепа за Ал Каида. Четирийсет и две годишната Рашида Тлаиб е родена в Детройт в палестинско семейство. Тази бивша адвокатка, която превърна оставката на президента в един от аргументите на кампанията си в Мичиган, подкрепи през януари кампанията за бойкот на Израел. Тя твърди, че в САЩ бойкотът е \"право и част от историческата ни борба за свобода и равенство\". Четирийсет и пет годишната Аяна Пресли е първата афроамериканка, представляваща щата Масачузетс във Вашингтон. Парламентаристката от Бостън заедно с Рашида Тлаиб и Александрия Окасио-Кортес е член на влиятелната финансова комисия в долната камара. Яростен противник на имиграционната политика на правителството на Тръмп, тя осъди задържането на мигранти от Централна Америка в \"клетки\" в полицейските центрове на границата. Според нея \"бандата\" не се ограничава с четирите дами. \"Нашата банда включва всеки, който ще се пожертва за изграждане на по-справедлив и по-равноправен свят\", заяви тя вчера. (От БТА)", "date": "2019.07.17", "title": "\"Бандата на четиримата\" от Демократическата партия в САЩ разпалва остра полемика"}
{"url": "https://www.24chasa.bg/novini/article/7562963", "text": "Районна прокуратура – Видин ръководи разследване за причиняване на телесни повреди на екип на телевизия „Канал 3“, съобщиха от държавното обвинение. По повод множество запитвания от медии пресцентърът на ПРБ предоставя следната информация: На 26.06.2019 г. в Прокуратурата на Република България е постъпил сигнал от Ива Стоянова, програмен директор на телевизия „Канал 3“ относно осъществено посегателство над екип на телевизията на 05.06.2019 г. в гр. Видин от Георги Георгиев, председател на ГД“БОЕЦ“. Материалите са изпратени на компетентната прокуратура – Районна прокуратура – Видин. С постановление на Районна прокуратура – Видин от 13.06.2019 година е образувано досъдебно производство за хулиганство / чл. 325 ал.1 от НК/ и за причиняване на телесна повреда по хулигански подбуди /чл. 131 ал.1 т.12 във връзка с член 130 ал.2 от НК/. В хода на разследването са изискани и приложени документи, проведени са разпити на свидетели, включително и на пострадалите от престъпленията, изискани и постъпили са аудио записи и писмена справка за подавани сигнали на тел.112, както и информация от директора на ОД МВР - Видин относно отразени проверки на лица и посетени сигнали, касаещи процесния период и разследваните случаи. Назначени и изготвени са съдебно медицински експертизи за вида и характера на причинените телесни наранявания на пострадалите. На 16.07.2019 година на Георги Георгиев е предявено на постановление за привличането му като обвиняем за това, че на 05.06.2019г. в гр. Видин, на публично място – пред сградата на ТПКИ „Д. Благоев“, находящо се на ул. „Цар Иван Асен II“ № 3, е извършил непристойни действия, грубо нарушаващи обществения ред и изразяващи явно неуважение към обществото, като псувал, отправял обидни изрази по отношение на журналистически екип на телевизия „Канал 3 “, нанесъл удар с ръка в областта на главата на Т. В. Г.– шофьор в телевизия „Канал 3“, както и удар с крак в областта на слабините и удар с ръка по лицето на П. Н. П. – репортер в телевизия „Канал 3“ – престъпление по чл. 325, ал.1 от НК. Наказателната отговорност на Георги Георгиев е ангажирана и за причиняване на леки телесни повреди на членовете от телевизионния екип на „Канал 3“ по хулигански подбуди – две престъпления по чл. 131 ал.1, т.12 във вр. с чл. 130, ал.2 от НК. На пострадалия Т. В. Г., обвиняемият Георгиев е причинил контузия на лява скулна област с отток и зачервяване, довело до болка и страдание, а на П. Н. П. - репортер в телевизия „Канал 3“ - контузия на дясна челно слепоочна област с оток и зачервяване, довело до болка и страдание. Георги Георгиев е с мярка за неотклонение „Подписка“.", "date": "2019.07.17", "title": "Прокуратурата разследва кой извърши посегателство над екип на ТВ \"Канал 3\""}
{"url": "https://www.24chasa.bg/novini/article/7563000", "text": "Турските сили за сигурност задържаха 192 нелегални мигранти при акция в източния окръг Ван, съобщи турската телевизия СиЕнЕн-Тюрк, цитирана от БТА.  Екипи на жандармерията са задържали нелегалните мигранти, които били разпределени в три групи, при акция в района на град Башкале. 33 от заловените мигранти са деца, а 44 са жени. Мигрантите са граждани на Бангладеш и Афганистан. През последните десет дни екипи на жандармерията задържаха над 1000 нелегални мигранти в района на град Башкале, който се намира близо до границата с Иран.", "date": "2019.07.17", "title": "Турските сили за сигурност задържаха 192 нелегални мигранти в източния окръг Ван"}
{"url": "https://www.24chasa.bg/novini/article/7562985", "text": "Мъж и жена паднаха от тераса на деветия етаж на блок в руския град Санкт Петербург, докато правели секс. Жената е загинала, а мъжът, който паднал върху нея - оцелял, пише \"Дейли мейл\". 30-годишната жена е открита мъртва в нощта на 5 юли, а съседи разказали, че в апартамента, от терасата на който двамата паднали, имало \"щуро парти\". Очевидци твърдят, че първо от прозорец на жилището бил изхвърлен телевизор. Жената паднала върху главата си и загинала на място, а 29-годишният й любовник се върнал на купона, разказват хора от блока. В апартамента е имало още двама мъже. ", "date": "2019.07.17", "title": "Мъж и жена паднаха от тераса на 9-ия етаж, докато правели секс - тя загинала, той се върнал на купон"}
{"url": "https://www.24chasa.bg/novini/article/7563025", "text": "Турски съд оправда днес Ерол Йондероглу, представител в Турция на организацията \"Репортери без граници\", който бе съден заради кампания за солидарност със закрития след опита за преврат през 2016 г. кюрдски вестник \"Йозгюр Гюндем\", съобщи турският в. \"Евренсел\". Съдът в Истанбул оправда днес Ерол Йондероглу, както и правозащитника Шебнем Корур Финджанджъ и писателя Ахмет Несин, съдени във връзка със същия случай. Тримата бяха обвинени в \"подстрекаване към престъпления\" и \"терористична пропаганда\". Тримата можеше да бъдат осъдени на затвор от година и половина до седем години и половина, посочва опозиционният в. \"Евренсел\". Вестник \"Йозгюр Гюндем\" бе закрит след неуспешния опит за преврат през юли 2016 г. заради предполагаема пропаганда в полза на незаконната Кюрдска работническа партия (ПКК).", "date": "2019.07.17", "title": "Турски съд оправда човек на \"Репортери без граници\""}
{"url": "https://www.24chasa.bg/novini/article/7563032", "text": "Благодарим за всичко, което правителството направи, никога не сме стигали толкова надалеч за толкова стратегическа инвестиция у нас. Турция е избрана да продължи да се преговаря с нея преференциално, но това не значи, че нямаме шанс. Ще работим докато няма подписан договор. Това каза президентът на България (2011 – 2016) Росен Плевнелиев в Министерски съвет след среща на правителството и автомобилния клъстер. „Последните месеци клъстерът доказа, че България е готова да произвежда автомобили. Още няма окончателно решение за „Фолксваген\", усилията на правителството продължават\", успокои и икономическият министър Емил Караниколов. Трасе за тестване на автономни автомобили и лаборатория за 5G мрежа ще се изграждат в България, е решено на срещата на клъстера с правителството. Трасето ще е в базата на летище Доброславци, а лабораторията – в София Тех парк и ще е свързана със суперкомпютъра, който страната ни очаква. Ще се мисли и за допълнителни стимули от държавата не само за големи производители, но и за първостепенни доставчици. Подготвя се и съвместна образователна инициатива, която да насърчи партньорствата на техникуми за дуално обучение с технически университети в Европа. Ще има и законови промени. Всичко това ще бъде включено в нова национална стратегия за развитието на автомобилния сектор у нас.", "date": "2019.07.17", "title": "Плевнелиев: Не всичко е загубено за \"Фолксваген\", продължаваме да се борим"}
{"url": "https://www.24chasa.bg/novini/article/7563036", "text": "На този етап не се обсъжда уволнението на изпълнителния директор на НАП Галя Димитрова. Това заяви министърът на финансите Владислав Горанов в отговор на въпрос за поемането на отговорност след хакерския пробив в базата-данни на агенцията, предава  . Текат процесуално-следствени действия и ако се установи конкретна вина и отговорност на експерт, тя ще бъде консумирана. Аз коментирам, ако се установи вина на конкретно лице. Оставката на шефа на американските служби след „Уикилийкс“ не я видях. Вчера за хакерската атака е задържан 20-годишен служител във фирма за киберсигурност в София е задържан за хакерската атака срещу НАП.", "date": "2019.07.17", "title": "Горанов: На този етап не се обсъжда оставката на директорката на НАП"}
{"url": "https://www.24chasa.bg/novini/article/7563019", "text": "Всички политици, от всички партии, от всички цветове, години наред сме единодушни за следното – в България има тежка демографска криза. Някои експерти дори ни предупреждават за демографска смърт. Младите напускат България и трябва да им помогнем с всички стимули и възможности на държавата да ги задържим тук. Работещите бедни се увеличават. Дотук всички сме единодушни за това. Думи, само думи, облечени тези години в множество стратегии, доклади, доктрини, отчети, каза Корнелия Нинова в парламента. От „БСП за България“ предлагаме алтернатива, действия и решения. Какво получаваме от другата страна? Обединени патриоти току-що се скараха вътрешнокоалиционно, въпреки че имат общ представител – вицепремиер по демография. Не могат да се разберат, а са част от това управление. ГЕРБ след 10 години управление казват, че трябва цялостен подход. Дайте го, уважаеми колеги. Ето, ние ви предлагаме. Според вас то било на парче. Не сте ли вие управляващите?, попита Нинова. Ето какво каза още председателят на БСП:  БСП сме почерпили добър европейски опит - еднократна помощ за второ и трето дете в размер на 5600 лв. тази година, а ако догодина се увеличи минималната на 610 лева – 6100 лв. Увеличаване на помощта от 1 до 4 клас и връщане на тази помощ, ако децата не ходят на училище. Сега да видим защо сте против. БСП не била дала обосновка. Ако бяхте прочели какво предлагаме, щяхте да видите, че ясно сме изчислили, че се отнася за 120 хил. деца, че ще струва 90 млн. лв. Основният аргумент, който изтъквате – няма пари, трябва актуализация на бюджета. Уважаеми управляващи, за един месец ще правите два пъти актуализация на бюджета по средата на годината – един път, за да се намали партийната субсидия и втори път, за да се увеличи дефицитът на близо 3 млрд. лв. и да вземете нови заеми. За едни 90 млн. лв. за деца, за младите семейства, демографската катастрофа- няма пари и не може да се прави актуализация на бюджета. Източник не сме били посочили. Много ясно, че източник е излишъкът. Не можело - по Закона за публичните финанси това не ставало така, защото харченето на излишък трябва да се предложи от МС и да се одобри от НС. Питам ви, т.е. питам премиера Борисов, одобри ли Народното събрание да изхарчите 2 млрд. лв. извън бюджета в края на 2018 г., еднолично, по свое решение, за да си правите ПР? Как така- тогава Законът за публичните финанси не важи, а за българските млади семейства и деца не може без актуализация на бюджета? Питам Борисов, тази година преди изборите, изхарчи ли минавайки с джипа стотици милиони левове, извън бюджета, одобрен от парламента. Защо за този човек Законът за публичните финанси не важи, а за работещите бедни, за младите семейства, за децата, при установена от всички ни демографска катастрофа, това важи? Аргументите ви са слаби. Правителството се справяло с този проблем и предложенията на БСП не трябвало да се приемат – колко добре се справя правителството? В риск от бедност или социално изключване живеят 41% от българските деца – близо 500 000. Делът на работещите бедни достига 10%, а през 2013 г. беше 7%. Вижте за вашето управление с какъв темп расте делът на работещите бедни. През 2018 г. населението на страната намалява с близо 50 000 души. През същата година в страната са регистрирани 62 197 живо родени деца, в сравнение с предходната година са намалели с 1758. Така ли добре се справя правителството? Демографският проблем, криза или смърт, както някои го определят, наистина изисква национално съгласие. Не можете да си затваряте очите с клишетата, че няма пари, трябва да се прави актуализация на бюджета и правителството се справя добре. Това не работи, уважаеми управляващи. Статистиката всяка година върви надолу. Прогледнете, нека решим стъпка по стъпка този въпрос. Той изисква години наред последователна работа. Не едните да направят нещо, а другите да дойдат и да го отменят. Демографският проблем е този, който изисква в най-голяма степен национално съгласие. Не отричайте това, което предлага опозицията, само защото го предлага тя. Дайте своите предложения между първо и второ четене. Да седнем и разумно да решим- какво ще прави политическата класа, за да спаси българската нация и който и да управлява да го прави, независимо от политическите ни различия. По други въпроси можем да спорим, но демография, здравеопазване и образование са неща, които стоят над партийните ни интереси, над всеки един от нас тук. Дано тези, които дойдат след нас, да мислят отговорно по тези въпроси и да продължат това, което можем да започнем сега. Готови сме за разумен разговор, за добри решения за спасяването на българската нация от демографска смърт.", "date": "2019.07.17", "title": "Нинова: Демография, здравеопазване и образование стоят над партийните интереси"}
{"url": "https://www.24chasa.bg/novini/article/7563041", "text": "Първата фаза на изграждане на метро в Белград ще започне идната година, заяви сръбският вицепремиер и министър на вътрешните работи Небойша Стефанович и изтъкна, че Сърбия има пари да финансира този проект, предаде Танюг, цитиран от БТА. Не съществува причина първата фаза да не започне идната година, заяви Стефанович пред телевизия Пинк и добави, че в проекта ще участват няколко държави. Декларация за намерения за проекта за белградско метро между правителствата на Франция и Сърбия и град Белград бе подписана по време на визитата на френския президент Еманюел Макрон. Вече се работи по проекта, Белград ще има възможност да направи нещо, за което мечтае от стотина години и то с изключителни компании, каза Стефанович.", "date": "2019.07.17", "title": "Сръбски вицепремиер: Изграждането на метро в Белград ще започне догодина"}
{"url": "https://www.24chasa.bg/novini/article/7563040", "text": "На първо класиране бяха запълнени 91 на сто от местата по държавна поръчка за прием на студенти в Университета за национално и световно стопанство. Днес започна записването след второто класиране, което ще продължи до 19 юли, включително, съобщи пресцентърът на УНСС. Повече от 500 кандидат-студенти са резервите, които очакват третото класиране на 23 юли в УНСС. Най-предпочитаните професионални направления и поднаправления в УНСС, в които са включени 43 бакалавърски специалности, посочени на първо място, са \"Финанси, счетоводство и контрол\", \"Икономика и бизнес\", \"Икономика на инфраструктурата\" и \"Право\". През новата учебна година в УНСС ще бъдат приети 3140 първокурсници в държавна поръчка - в редовна и в дистанционна форма на обучение.", "date": "2019.07.17", "title": "УНСС запълни 91% от местата си за кандидат-студенти на първото класиране"}
{"url": "https://www.24chasa.bg/novini/article/7563056", "text": "Пожар повреди два електропровода в София. Огънят е на бул. „България”, малко преди разклона за Околовръстния път. Екипи на пожарната са на място, за да изгасят огъня. Има и полицейски екипи, съобщава bTV. Запалил се е подземен кабел. Огънят е засегнал и кабел на съседния електропровод. С цел обезопасяване на района са изключени електропроводите в съседство до окончателното овладяване на огъня. До 14.30 часа ще бъде възстановено захранването на подстанция „Бояна“ на ЧЕЗ. Автомобилите преминават свободно. Хората от съседните сгради обаче се притесняват, че електропроводът може да падне върху някоя от колите.", "date": "2019.07.17", "title": "Пожар повреди два електропровода в София"}
{"url": "https://www.24chasa.bg/novini/article/7563080", "text": "Правителството на Република България прие Решение за предложение до Народното събрание за ратифициране на Рамково споразумение между Министерството на икономиката на Република България и Lockheed Martin Global INC относно програма за промишлено сътрудничество F-16 блок 70. С него се създават необходимите условия за изпълнение на приетия от Народното събрание актуализиран Проект за инвестиционен разход (ПИР) „Придобиване на нов тип боен самолет“ и заложеното изискване за осъществяване на индустриално сътрудничество във връзка с изпълнение на проекта. По време на разговорите Министерството на икономиката изрази очаквания да бъде спазен балансът между двете страни на договора - придобиването на отбранителни способности и принос за повишаване на конкурентоспособността на индустрията. Акцент бе поставен върху намерението базовите способности да бъдат надградени, така че да се създадат възможности за регионално сътрудничество. Министерският съвет актуализира мерките от План за действие с мерки, които адресират основните проблемни области, възпрепятстващи нарастването на инвестициите от 2016 г. С решението на правителството се одобряват и редица нови мерки, насочени към дефинираните проблемни области: „Административни процедури във връзка с международния стокообмен и съпътстващи разходи при внос и износ“, „Разрешителни за строителство - брой процедури и време за тяхното изпълнение“, „Несъгласуваност на административните процедури, свързани с реализацията на инвестиционните намерения и забавяне при предоставянето на услугите от централната и местната администрации“, „Ниска ефективност на правната рамка за разрешаване на спорове“, „Независимост на съдебната система и корупция“ и „Липса на специалисти в търсени от бизнеса области и лошо качество на професионалното образование“. Запазва се въведеният през 2016 г. механизъм за наблюдение, чрез който Министерският съвет следи за напредъка по мерките на всеки три месеца. Изпълнението на допълнителните мерки ще допринесе за подобряване на бизнес средата, за постепенно нарастване на инвестициите в България, за изпълнение на програмата за премахване на регулаторните пречки пред инвестициите в Европейския съюз, както и за постигане на целите на третия стълб от Инвестиционния план за Европа. Правителството одобри план за 2019 г. за изпълнението на актуализираната Национална стратегия за демографско развитие на населението в Република България (2012-2030 г.). Сред приоритетите в документа са забавянето на негативните демографски процеси и намаляването на броя на населението, преодоляването на негативните последици от неговото застаряване, както и ограничаването на диспропорциите в териториалното му разпределение. В плана са предвидени мерки и дейности за подобряване на репродуктивното здраве на населението, осигуряване на заетост и намаляване на бедността сред младите хора и за осигуряване на равен достъп до качествено предучилищно и училищно образование. Всички мерки са насочени към благоприятно повлияване върху основните демографски показатели - раждаемост, смъртност и миграции, развитието на качеството на човешките ресурси и адаптиране на секторните политики към демографските промени. Планът систематизира набелязаните комплексни и секторни мерки, които оказват въздействие върху демографското развитие в краткосрочен и средносрочен план. Мерките ще бъдат финансирани от бюджетите на компетентните ведомства според Закона за държавния бюджет на Република България за 2019 г., оперативна програма „Развитие на човешките ресурси”, други оперативни програми, както и по европейски и международни проекти. Положителна промяна се отчита на ключовите макроикономически индикатори в социалното и икономическото развитие на България през периода 2012-2017 г. Това се дължи основно на общата динамика на развитието на страната след 2012 г., изразяваща се в нарастване на БВП с темпове по-бързи от средните за ЕС, които, макар и частично, възстановяват в известна степен растежа от преди 2009 г. Това сочи анализът на резултатите от междинната оценка за изпълнението на Националната стратегия за регионално развитие на Република България (НСРР) за периода 2012-2022 г., одобрена от Министерския съвет. НСРР е основният документ, който определя стратегическата рамка на държавната политика за постигане на балансирано и устойчиво развитие на районите на страната и за преодоляване на вътрешнорегионалните и междурегионалните неравенства в контекста на общоевропейската политика за сближаване и постигане на интелигентен, устойчив и приобщаващ растеж. Анализът на изпълнението на НСРР 2012-2022 г. показва, че определената в нея рамка на политиката за регионално развитие на страната като цяло се изпълнява, като основен принос имат инструментите на политиката за сближаване и съответното национално съфинансиране. Отчита се постигнат напредък над планираното по реализация на два от приоритетите - икономическо сближаване в европейски, национален и вътрешнорегионален план чрез развитие на собствения потенциал на районите и опазване на околната среда, както и социално сближаване и намаляване на регионалните диспропорции в социалната сфера чрез създаване на условия за развитие на човешкия капитал, чрез реализираните проекти за изграждане и реконструиране на сгради и обекти на културата и обекти и инфраструктура за професионален спорт и спорт в свободното време. Наблюдава се и изразен напредък в изпълнението на мерки, свързани с повишаване дела на населението, живеещо на територия с реализирани планове за интегрирано градско развитие, както и напредък, свързан с изграждането на нови пътища (автомагистрали и републикански пътища I клас) и нарасналия дял на домакинствата с достъп до интернет. Анализът показва също, че определената рамка на политиката за регионално развитие на страната като цяло се изпълнява чрез инструментите на политиката за сближаване и съответното национално съфинансиране. Същевременно е ясна необходимостта от по-конкретно адресиране на бъдещите мерки към специфичните икономически и социални проблеми на районите, в контекста на общите структурни предизвикателства пред развитието, свързани с конкурентоспособността им и способността им да предложат привлекателна и устойчива среда за предприятията и местните жители - инфраструктура, работещи институции, опростяване на бизнес средата. За периода 2010-2016 г. се наблюдава силно ограничен напредък в преодоляването на междурегионалните различия в страната. Сред шестте района от ниво 2, на двата полюса на развитието са Югозападния - на първо място по всички разглеждани показатели, и Северозападния - на последно. Като препоръки за подготовка на следващия програмен период след 2020 г. в междинния доклад е посочено, че паралелно с дискусиите на ниво ЕС, следва да стартира процесът на подготовка на стратегическите и програмните документи по политиката за регионално развитие. Междинната оценка за изпълнението на НСРР за периода 2012-2022 г. е изготвена в изпълнение на разпоредбите на Закона за регионалното развитие. В нея е направена обобщена оценка на степента на напредък в постигане на целите на НСРР към 2018 г. и анализ на показателите за изпълнението на НСРР. Правителството определи Българския институт за стандартизация за национален администратор NRA/I в Република България за издаване на уникални идентификационни номера CS1-IID, съгласно стандарт БДС EN ISO 14816 „Телематика за пътния транспорт и пътния трафик. Автоматизирана идентификация за превозни средства и съоръжения. Номериране и структура на данни“. Определянето на национален администратор е необходимо с оглед предстоящото въвеждане в експлоатация на Електронната система за пътно таксуване - компонент „таксуване на база на изминато разстояние (тол)“, както и за целите за регистриране и въвеждане на бордовите устройства, които ще бъдат използвани за събирането и отчитането на данни за изминато разстояние от пътните превозни средства с обща технически допустима максимална маса над 3,5 тона. Правителството актуализира състава на Централния епизоотичен съвет към Министерския съвет. Председател на Съвета е заместник министър-председателят Томислав Дончев. Заместник-председател е министърът на земеделието, храните и горите Десислава Танева, а секретар - изпълнителният директор на Българската агенция по безопасност на храните д-р Дамян Илиев. Членове на Съвета са министрите на вътрешните работи, на отбраната, на финансите, на здравеопазването, на транспорта, информационните технологии и съобщенията, на околната среда и водите, на икономиката. Съветът е създаден за организиране, координиране и финансово осигуряване на мерките за профилактика, ограничаване и ликвидиране на особено опасни заразни болести, чието разпространение може да причини значителни икономически загуби. Министърът на транспорта, информационните технологии и съобщенията ще координира прилагането на регламента за свободното движение на нелични данни Министърът на транспорта, информационните технологии и съобщенията е определен за единно звено за контакт за прилагането на Регламента за свободното движение на нелични данни в Европейския съюз. Националното звено ще предоставя информация за евентуални изисквания за локализиране на данни, приложими на територията на България. Новите правила ще стимулират икономиката, основана на данни и развитието на нови технологии. Целта е да се намали броят и обхватът на ограниченията за локализирането на данни и да се повиши доверието в системите за трансграничного им съхранение. Правителството прие изменение на Оперативна програма „Околна среда 2014 - 2020 г.“, съфинансирана от Европейския фонд за регионално развитие, Кохезионния фонд на Европейския съюз и държавния бюджет. Основните промени са свързани с прехвърляне на резерв за изпълнение от 6% по приоритетни оси 2, 3, 4 и 5 (ПО 2, 3, 4 и 5) в резултат на което се изменя процентното съотношение на средствата за всяка Тематична цел и всеки Инвестиционен приоритет. Променят се сумите по съответните приоритетни оси във финансовия план на програмата и размерът на финансовия показател „Общ размер на сертифицираните разходи от Сертифициращия орган“ по ПО 2, 3, 4 и 5, както и разпределението на средствата по кодове на интервенции по съответните приоритетни оси. Също така са изменени стойностите на предложения индикативен ресурс за финансови инструменти по ПО 1 и 2, след извършената актуализация през 2018 г. на документа „Предварителна оценка на финансови инструменти и инвестиционна стратегия за финансови инструменти по Оперативна програма „Околна среда 2014-2020 г.“. В резултат от актуализацията на инвестиционната стратегия за финансови инструменти за приоритетна ос 2 „Отпадъци“ е предложено разширение на обхвата на дейностите за финансиране по тази ос. В одобреното изменение на програмата са включени следните нови мерки: Пилотни проекти за проектиране и въвеждане на иновативни технологии за събиране на битови отпадъци; Пилотни проекти за проектиране и строителство на инсталации за рециклиране на разделно събрани битови отпадъци, различни от биоразградими, включително и осигуряване на необходимото оборудване и на съоръжения и техника за разделно събиране; Проектиране и изграждане на центрове за повторна употреба на строителни отпадъци, включително доставка на съоръжения и оборудване; Дейности по рекултивация на депа. Новата мярка за рекултивация на закрити депа за отпадъци ще бъде насочена към общини с депа, които бяха предмет на наказателна процедура срещу България в Съда на ЕС. Одобрени са 2 млн. лв. допълнителни разходи по бюджета на съдебната власт за 2019 г. Министерският съвет одобри допълнителни разходи по бюджета на съдебната власт за 2019 г. в размер на 2 млн. лв. Средствата са необходими за обезпечаване изплащането на възнаграждения по чл. 233, ал. 6 и 345, ал. 5 от Закона за съдебната власт. Средствата ще се осигурят чрез преструктуриране на разходите и/или трансферите по централния бюджет за 2019 г. Одобрени са близо 2,6 млн. лв. за изплащане на стипендии за образователни резултати и дейности по НП „Заедно за всяко дете“ Министерският съвет одобри 2 597 603 лв. за изплащане на стипендии за образователни резултати на общинските училища и за финансово осигуряване на дейности по Национална програма „Заедно за всяко дете“. Средствата се предоставят по бюджетите на общините от централния бюджет под формата на обща субсидия за делегираните от държавата дейности за сметка на бюджета на Министерството на образованието и науката за 2019 г. Правителството одобри допълнителни разходи по бюджета на МТСП за хората с увреждания Правителството одобри допълнителни разходи по бюджета на Министерството на труда и социалната политика за 2019 г. в изпълнение на Закона за хората с увреждания. Съгласно преходните и заключителни разпоредби на закона, Националният осигурителен институт прекрати служебно изплащането на 25% от социалната пенсия за инвалидност, получавана към друг вид пенсия. Прекратените пенсии станаха част от предвидената в Закона за хората с увреждания финансова подкрепа, която от 1 януари 2019 г. се изплаща от Агенцията за социално подпомагане. Одобрените допълнителни разходи са в размер 125 373 950 лв. и ще се използват за обезпечаване на изплащането на месечна финансова подкрепа за хората с увреждания от Агенцията за социално подпомагане на лицата с прекратени социални пенсии за инвалидност. Средствата са предвидени за сметка на намаление на трансфера от централния бюджет за бюджета на Държавното обществено осигуряване за 2019 г. Със заключителна разпоредба на Постановлението се изменени и чл. 19 на Постановление № 344 на Министерския съвет от 2018 г. за изпълнението на държавния бюджет на Република България за 2019 г. С удължаване срока за предоставяне на услугите „Личен асистент“, „Социален асистент“ и „Домашен помощник“ с 4 месеца (до 31.12.2019 г.) се осигури продължаване предоставяне на услугите за над 12 000 потребители и се осигури грижа в домашна среда сред едни от най-уязвимите групи в обществото - деца и лица с увреждания, които не попадат в обхвата на механизма „лична помощ“ по Закона за личната помощ, както и възрастни в невъзможност за самообслужване. Еднократната помощ за ученици, записани в първи клас през учебната 2019/2020 г. ще бъде 250 лв., реши правителството. С тази помощ се очаква да бъдат подкрепени около 43 800 деца. Еднократната помощ се отпуска по реда на Закона за семейни помощи за деца. Право да я получат имат семейства, чиито деца са записани в първи клас в държавно или общинско училище за първи път. Задължително условие за получаването на средствата е средномесечният доход на член от семейството за предходните 12 месеца да е по-нисък или равен на 450 лв. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на чл. 26 от Закона за закрила на детето. Срокът за подаване на заявлението декларация за отпускане на помощта след записване на детето в първи клас е не по-късно от 15 октомври на текущата учебна година. Правителството прие решение за разрешаване изпращането на до 9 военнослужещи и до 2 военни кораба от Въоръжените сили на Република България, за участие в Постоянните военноморски групи на НАТО и техните щабове, в съответствие с утвърждаваните от Северноатлантическия съвет на НАТО графиците за оперативното им използване. Това решение е принос на България като страна-член към политиките и принципите на НАТО и е съобразено с нуждите на Северноатлантическия съвет на НАТО, и ресурсните възможности на Министерството на отбраната. С това участие Въоръжените сили на Република България ще допринесат към усилията на НАТО в морския домейн. Шестият доклад за изпълнението на решенията на ЕСПЧ ще бъде внесен в Народното събрание Министерският съвет прие решение за внасяне в Народното събрание на Шестия годишен доклад за изпълнението на решенията на Европейския съд по правата на човека (ЕСПЧ, „Съда“) по дела срещу Република България за 2018 г., в изпълнение на решение на Народното събрание, прието на 21 септември 2012 г. Република България ратифицира Конвенцията за защита правата на човека и основните свободи на Съвета на Европа през 1992 г. и по силата на тази ратификация призна юрисдикцията на Съда. Съгласно член 46 държавите членки имат международноправно задължение да изпълняват окончателните решения на Съда, установяващи нарушения на Конвенцията. Предприемането на необходимите мерки по изпълнението се контролира от Комитета на министрите към Съвета на Европа. Държавите членки имат договорно задължение да отстранят установените Нарушения на Конвенцията, като разполагат с известна свобода на преценка по отношение на средствата за това. Темите на доклада са обособени в три части. В първата част е представена актуална информация за броя на осъдителните решения за изминалата година, броя на висящите жалби пред ЕСПЧ, както и, в резюме, някои решения на ЕСПЧ срещу България, постановени през годината. Във втората част докладът съдържа информация за решенията на ЕСПЧ срещу България във фазата на изпълнение, като се посочват решенията, които са били изпълнени през годината и се маркират позитивните промени в законодателството и практиката в резултат на осъдителни решения на Съда. В третата част докладът засяга основни проблеми, произтичащи от решенията на ЕСПЧ, по които се налага да бъдат взети допълнителни мерки. Тя е изготвена на базата на решения, резолюции и други документи на Комитета на министрите и Отдела за изпълнение на решенията на ЕСПЧ. В нея се посочват мерките, които законодателната, изпълнителната и съдебната власт следва да предприемат за успешното изпълнение на решенията и предотвратяване на бъдещи нарушения на Конвенцията и нови осъдителни решения срещу България. Правителството прие решение за изплащане на общо 183 030 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 31 януари 2019 г. - 16 май 2019 г. Присъдените суми по всяко от делата са в размер между 1000 и 28 500 евро. Правителството одобри отчуждаването на имоти и части от имоти - частна собственост за държавна нужда за изграждането на пътен надлез на жп участъка Пловдив - Бургас, в землището на с. Карагеоргиево, община Айтос, област Бургас. Средствата за обезщетяване на собствениците, респективно правоимащите лица, на засегнатите имоти са за сметка на Национална компания „Железопътна инфраструктура“. Решението може да се обжалва пред Административен съд по местонахождение на имотите в 14-дневен срок от съобщаването му на заинтересуваните лица по реда на Административнопроцесуалния кодекс. „Български пощи“ ЕАД ще продадат чрез търг с тайно наддаване административни помещения, които не се използват от дружеството. Имотите се намират село Млекарево, община Нова Загора; село Нареченски бани, община Асеновград и село Раково, община Сливен. Продажбата на всеки от обектите ще се извърши по цена, не по-ниска от определената от независим оценител. Имотите не са необходим за дейността на „Български пощи“ ЕАД. Недвижими имоти, собственост на „Земинвест“ ЕАД, гр. София, ще бъдат продадени чрез търг, при начални цени не по-ниски от пазарната стойност, определени от независим оценител, сертифициран от Камарата на независимите оценители в България. „Земинвест“ ЕАД е търговско дружество със сто процента държавно участие, в което правата на държавата, като едноличен собственик на капитала на дружеството, се упражняват от министъра на земеделието, храните и горите. Областна дирекция „Земеделие“ - Добрич получава за управление имот с площ 213.68 кв. м в град Добрич, представляващ самостоятелен обект в сграда в гр. Добрич, ул. „Независимост“ № 5. До момента имотът е управляван от областния управител на област Добрич, но е с отпаднала необходимост. Той ще се използва за нуждите на Областна дирекция „Земеделие“ – Добрич. На община Варна се прехвърля собствеността върху имот и част от имот - частна държавна собственост, за предоставяне на социални услуги. Общината ще изгради Център за подкрепа на лица с увреждания, включително с тежки множествени увреждания, и Център за социална рехабилитация и интеграция за лица с психични разстройства и лица с умствена изостаналост. Имотите се намират в гр. Варна и представляват подблоково пространство с канцеларии, сервизни помещения и прилежащи изби с площ 272,81 кв. м на първия етаж в триетажна сграда в ж.к. „Дружба“ и самостоятелен обект с площ 179 кв. м на трети етаж в сграда на ул. „Кавала“ № 1-а в район „Одесос“. Центърът за подкрепа на лица с увреждания, включително с тежки множествени увреждания ще бъде създаден по процедурата за подкрепа за лица с увреждания на Оперативна програма „Развитие на човешките ресурси“ 2014-2020г. Министерството на културата получава за управление държавен имот в град Костинброд с цел опазване на групова недвижима културна ценност. Той представляван терен с площ 19 978 кв. м, попадащ в обект „Късноантична резиденция скретиска/ранновизантийска Кретискара и Ротонда“, който е групова археологическа недвижима културна ценност. До момента имотът е управляван от Министерството на земеделието, храните и горите, но е с отпаднала необходимост за ведомството. От Министерството на образуванието и науката се отнема правото на управление върху имот - публична държавна собственост, намиращ се на бул. „Цариградско шосе“ № 125 в град София, поради отпаднала за ведомството необходимост. Имотът е с площ 69 260 кв. м. и към настоящия момент не се използва пряко от МОН. Предвижда се в последствие той да бъде предоставен за управление на ведомствата, ползващи построените в имота сгради. България денонсира Европейската Конвенция за насилието и лошото поведение на зрители при спортни прояви и в частност футболни срещи и ратифицира Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни мероприятия Министерският съвет предлага на Народното събрание да денонсира Европейската Конвенция за насилието и лошото поведение на зрители при спортни прояви и в частност футболни срещи и да ратифицира Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни мероприятия, подписана на 3 юли 2016 г. Конвенцията е подписана на официална церемония на 3 юли 2016 г. в гр. Сен Дени, Франция. В хода на церемонията Конвенцията е подписана от четиринадесет държави, в това число и Република България, представлявана от министъра на младежта и спорта, при условие за последваща ратификация. Конвенцията ще замени сега действащата Европейска конвенция за насилието и лошото поведение на зрители при спортни прояви и в частност футболни срещи, влязла в сила на 1 ноември 1985 година, ратифицирана със закон, приет от 37-то Народно събрание на 13 септември 1996 година и в сила за Република България от 1 декември 1996 година. Причината за изготвянето на нова Конвенция е, че съдържанието на сега действащата Европейска конвенция за насилието и лошото поведение на зрители при спортни прояви и в частност футболни срещи (CETS № 120) не отговаря и в известна степен противоречи на актуалните тенденции и най-добри практики при осигуряването безопасността по време на спортни мероприятия. Основната цел на новата Конвенция (CETS № 218) е отчитане на влиянието на обществените промени (икономически, миграционни, политически, социални и технологични), върху футбола и гарантирането на безопасността по време на спортни мероприятия, постигане на ефективно взаимодействие между всички участници, ангажирани с осигуряването на безопасността. Конвенцията формулира нови и по-ясни цели, насочени към осигуряване на безопасна, гостоприемна и сигурна среда при провеждане на футболни срещи и други спортни мероприятия, а не единствено и само към контрол на насилието и лошото поведение на зрители на футболни срещи, каквито са целите на сега действащата Конвенция. Правителството одобри резултатите от българското участие в заседанието на Съвета на Европейския съюз по заетост и социална политика, проведено на 13 юни в Люксембург. По време на форума бе проведено гласуване за избор на страна, в която да бъде разположен Европейския орган по труда. За седалище на EOT бе избрана кандидатурата на Братислава. Проведена беше дискусия относно Европейския семестър през 2019 г. Бяха приети и заключения по темите за премахването на разликата в заплащането на жените и мъжете, както и за новите форми на труд и последиците за безопасността и здравето на работниците. Съветът на Европейския съюз по земеделие и рибарство проведе заседание на 18 юни в гр. Люксембург. Председателството постигна частичен общ подход по предложението за Регламент за Европейския фонд за морско дело и рибарство. Комисията представи на Съвета и Съобщението си за актуалното състояние на общата политика в областта на рибарството и консултация по възможностите за риболов за 2020 г. В областта на селското стопанство министрите продължиха дискусиите по пакета за реформа на Общата селскостопанска политика (ОСП) след 2020 г. На заседанието на Съвета на ЕС по околна среда, проведено на 26 юни в Люксембург, министрите постигнаха общ подход по предложението за Регламент на Европейския парламент и на Съвета относно минималните изисквания за повторното използване на водата. Приети бяха Заключения по темата „Към стратегия на Съюза за устойчива политика в областта на химикалите“ като част от мерките на Съюза за защита на гражданите от свързани с околната среда въздействия и рискове за здравето и благосъстоянието, по-специално по отношение използването на химикали и свързаните с тях опасения за безопасността. Съветът по общи въпроси на Европейския съюз, формат „Кохезионна политика“ заседава на 25 юни в гр. Люксембург. Министрите обсъдиха подготовката на програмите, които ще осигурят финансиране през следващия програмен период от структурните фондове. Мерките целят подпомагане на реформите и изпълнение на годишните препоръки, предлагани от Европейската комисия към отделните държави за координация на икономическите и социалните им политики в рамките на т.нар. Европейски семестър. Правителството одобри също така българската позиция за предстоящото неформално заседание на Съвета на ЕС „Правосъдие и вътрешни работи“, което ще се проведе на 18 и 19 юли в Хелзинки. В част „Правосъдие“ ще бъде обсъдена темата Бъдеще на правосъдието: Укрепване на върховенството на правото „Независимост, качество и ефективност на националните съдебни системи и значението на справедливия процес“. В рамките на работния обяд на министрите на правосъдието ще бъде обсъдена темата „Гражданското правосъдие в рамките на Европейския съюз и мултилатерализмът“. В част „Вътрешни работи“ ще бъдат разгледани темите за: бъдещето на вътрешната сигурност на ЕС; бъдещето на миграционната политика на ЕС; хибридните заплахи. Съвет „Общи въпроси“ ще проведе заседание на 18 юли в гр. Брюксел. Ще бъде проведен политически дебат по актуалното състояние на процедурата по въпроса с върховенството на закона в Полша/Мотивирано предложение на ЕС по чл.7(1) от ДЕС и Многогодишната финансова рамка (МФР) за 2021-2027 г. Правителството одобри допълнителни разходи по бюджета на Министерството на вътрешните работи за 2019 г. Разходите в размер до 12 000 000 лв. са за финансово обезпечаване на сключени договори за изпълнение на дейности, свързани с издаването на българските лични документи. Правителството одобри изменения и допълнения в Закона за чистотата на атмосферния въздух (ЗЧАВ). С промените се изпълняват изискванията на Решение №704 от 5 октомври 2018 г. за приемане на мерки за трансформация на модела на административно обслужване. Целта е административните услуги за бизнеса да бъдат опростени и приведени в съответствие със Закона за ограничаване на административното регулиране и административния контрол върху стопанската дейност. С промените в закона се регламентира въвеждането на изискванията и особените правила за издаването на Решение за освобождаване от задължение за спазване на норми за неорганизирани емисии (ННЕ) за летливи органични съединения и определяне на нови ННЕ в ЗЧАВ при спазване на определени изисквания за опазване на околната среда и човешкото здраве. По този начин ще се улеснят операторите, като процедурите за тях се регламентират в закона. С промените в ЗЧАВ ясно се описват изискванията за лицата, които ще кандидатстват за оправомощаване от Българския институт по метрология (БИМ) за проверка на системите за улавяне на бензиновите пари на бензиностанциите. Така се регламентира начинът и изискванията за оправомощаване, както и отказ на ниво закон. Дава се възможност документът за калибриране на еталони и средства за измерване, свързани с процедурата по оправомощаване, когато свидетелството за калибриране е издадено от БИМ, да бъде осигурен по служебен път. Уреждат се ясни и точни срокове за извършване на проверката за оправомощаване. Прецизират се и разпоредби, свързани с контрола на твърдите горива, както и с два европейски регламента относно вещества, които нарушават озоновия слой или флуорсъдържащите парникови газове, като ясно се разграничава терминът „унищожаване” по отношение на твърдите горива. Проектът на Решение на Министерския съвет за одобряване на ЗИД на ЗЧАВ няма да окаже въздействие върху държавния бюджет, тъй като за изпълнението на дейностите по прилагането на предложения проект не са необходими допълнителни разходи/трансфери. Те ще се изпълняват в рамките на приетите бюджети на министерствата на околната среда и водите и на икономиката за съответната година. Проектът на ЗИД на ЗЧАВ, заедно с мотивите към него и оценката на въздействие, беше обявен за публично обсъждане на интернет страницата на Министерството на околната среда и водите и на портала на Министерския съвет за обществени консултации. Информацията за потенциални аварии в съоръжения за минни отпадъци ще се актуализира веднъж на три години Информацията за потенциални аварии, които биха могли да настъпят в съоръжения за минни отпадъци, ще се актуализира веднъж на три години. Това е регламентирано в изменения на Наредбата за управление на минните отпадъци, одобрени от Министерския съвет на днешното му заседание. В действащите към момента текстове на документа периодът за такава актуализация не е регламентиран. Измененията в наредбата са мотивирани от бележки на Европейската комисия относно непълното транспониране в българското законодателство на изисквания, свързани с управлението на минните отпадъци. С одобрените днес изменения се постига пълно съответствие на Наредбата за управление на минните отпадъци с разпоредбите на Директива 2006/21/ЕО на Европейския парламент и на Съвета от 15 март 2006 година относно управлението на отпадъците от миннодобивните индустрии. Министерският съвет одобри проект на Споразумение между правителството на Република България и правителството на Черна гора за сътрудничество при бедствия, като основа за водене на преговори. Проектът на споразумение се предлага от българска страна. Очаква се споразумението да бъде подписано в периода 25-26 юли 2019 г. в Подгорица. Сключването на споразумението има за цел да осигури обща правна рамка за осъществяване на сътрудничество в областта на превенцията, готовността и реагирането при бедствия, както и да определи условията и реда за оказване на доброволна помощ между правителствата на Република България и Черна гора в случай на бедствие на територията на някоя от тях. Компетентните органи за прилагане на споразумението са министерствата на вътрешните работи на двете държави. В проекта на споразумение са предвидени следните форми на сътрудничество: оказване на доброволна помощ в случай на бедствие или заплаха от настъпването му; обмен на информация, отнасяща се до превенцията, готовността и реагирането при бедствия; снабдяване на спасителните екипи с оборудване; организиране и провеждане на съвместни експертни срещи, семинари, конференции и учения; обмен на опит и добри практики; организиране на обмен и обучения на експерти; съвместно планиране, разработване и изпълнение на проекти и научни разработки в областта на превенцията, готовността и реагирането при бедствия и др. Предвижда се споразумението да се сключи за неопределен срок и да влезе в сила от датата на получаване на последното от уведомленията, с които страните се известяват взаимно за изпълнението на съответните си вътрешноправни процедури, необходими за тази цел. Правителството одобри допълнителен трансфер по бюджета на Министерството на образованието и науката за 2019 г. в размер на 5 млн. лв. Средствата са предназначени за Българската академия на науките и се предоставят за провеждане на юбилейните тържества по случай 150-та й годишнина и за извършване на ремонтни дейности на две от сградите, които са със статут „паметници на културата“. Част от допълнителните средства са предназначени да подпомогнат Академията в мисията й да провежда научни изследвания в съответствие с общочовешките ценности, националните традиции и интереси, да участва в развитието на световната наука, да изучава и увеличава материалното и нематериалното културно-историческо наследство на страната ни.", "date": "2019.07.17", "title": "Ето какво реши Министерският съвет днес"}
{"url": "https://www.24chasa.bg/novini/article/7563081", "text": "Финансовото стимулиране за отстрел на дива свиня ще бъде утроено до 150 лв., съобщи министърът на земеделието Десислава Танев след проведена среща на националната епизоотична комисия относно африканската чума по свинете. Още две огнища се очаква да се регистрират днес. Без тях досега има 15 огнища тип лично стопанство и 15 случая на дива свиня. МВР и министерството на отбраната ще оказват подкрепа при контрола на движението на хора и потенциално опасни продукти – месо и месни продукти. Всички коли, излизащи от 20-километровите зони около огнищата , ще бъдат проверявани. До края на деня се очаква и решение от екоминистерството как да се процедира за депопулацията на дива свиня в националните паркове. Мерките за това ще се извършват от Агенцията по горите и държавните горски предприятия. На всички летища, пристанища и гари ще се контролират отпадъците от туристите, като ще се увеличат кошовете за боклук. Проблемът за страната е изключително голям, застрашена е една много добре развита индустрия, предупреди министър Танева и призова всички мерки да се спазват.", "date": "2019.07.17", "title": "Танева: По 150 лв. за отстрел на дива свиня, открити са още две огнища на чума"}
{"url": "https://www.24chasa.bg/novini/article/7563092", "text": "Косовският премиер Рамуш Харадинай заяви, че се страхува, че Сърбия купува ново оръжие и че се бои от нова война, съобщават сръбската държавна телевизия РТС и радио Б-92. Харадинай каза, че подходът на една част от международната общност към диалога с Белград налага необходимостта и Косово да се въоръжава, предава БТА. Сърбия купува оръжие от Русия, Франция също постигна договор със Сърбия за ракетна система. Същевременно те ни казват, че не може да сключим споразумение за взаимно признаване в съществуващите граници. Какво да правим тогава, заявил Харадинай, цитиран от прищински медии. Ние сме независима държава. Не искаме нищо друго от диалога освен взаимно признаване. Ако не сте готови за това, дали това е послание за нас, че и ние трябва да купим оръжие, попитал Харадинай. И заместник-председателят на косовското правителство Енвер Ходжай твърди, че милитаризацията на Сърбия е заплаха за региона. Макар да се провъзгласява за военно неутрална, тя показва обратното. Кой заплашва Сърбия толкова, че трябва да купува ново оръжие от Франция и други и да подсилва своята система за противовъздушна отбрана, попита Ходжай в своя профил в Туитър и определи милитаризацията на Сърбия като нова заплаха за региона, посочва белградското радио Б-92.", "date": "2019.07.17", "title": "Рамуш Харадинай: Сърбия купува ново оръжие, страхуваме се от война"}
{"url": "https://www.24chasa.bg/novini/article/7562722", "text": "До края на годината китайско-сингапурския проект за изграждането на екоград в Тиендзин ще има пълно покритие на 5G мрежата. Той е разположен в северната част на мегаполиса и управлението му подписа неотдавна с „Чайна телеком\" споразумение за общо създаване на базирана на 5G платформа за данни, Интернет на нещата и съответната инфраструктура, предава  .  Клонът на „Чайна телеком\" в Тиендзин ще увеличи 5G базовите станции в града, включително поставяйки макро- и микростанции. Двете страни ще работят за подобряване приложенията на 5G технологията в повече области като автономното шофиране, дронове, услуги свързани с публичния транспорт, джипиес, енергийни и медицински услуги. Китайско-сингапурският екологичен град е разположен в тиендзинската Нова зона „Бинхай\" и целта му е да се превърне в демонстрационна платформа за зелено развитие.", "date": "2019.07.17", "title": "Китайско-сингапурски екоград в Тиендзин ще има пълно 5G покритие до края на годината"}
{"url": "https://www.24chasa.bg/novini/article/7563147", "text": "Апелативният специализиран наказателен съд остави в ареста 11-те задържани на 4 юли 2019 г. за участие в организирана престъпна група за нелегално производство на цигари в Пловдивско в най-голямата разкривана до момента незаконна фабрика, съобщиха от спецпрокуратурата. Второинстанционният съд потвърди изцяло определението на Специлизирания наказаделен съд от 7 юли, с което на трима българи, седем украинци и един молдовец бе наложена най-тежката мярка за неотклонение „Задържане под стража“, а един бе оставен без мярка заради недостатъчно събрани доказателства за участието му в престъпната дейност. Групата бе неутрализирана на 4 юли 2019 г. при координирани съвместни действия на Специализираната прокуратура, ГДБОП, ДАНС и Агенция „Митници“. Разкрити бяха цех за заготовка на тютюн в района на село Ръжево Конаре с капацитет за обработване до 2 тона тютюн на час и фабрика за на цигари в землището на село Труд с възможности да произвежда на една поточна линия по над 200 стека на час (освен действащата поточна линия във фабриката, е била в процес на подготовка и втора). В производственото хале бяха намерени и иззети произведени на място цигари от марките Muratti и Royal с високо качество и надписи на гръцки за близо 2,4 млн. лева. Задържан бе и тир, натоварен с нелегални цигари за над 3 млн. лева. Събраните доказателства сочат, че цикълът на производство в цеховете е бил затворен. Работниците не са напускали сградите, осигурени са им били помещения за почивка, а в Ръжево Ронаре – и тунел за бягство и укриване при необходимост. Халето на фабриката е било с шумоизолиращи панели, мощен генератор е осигуравал ток за производството, за да не бъде регистриран голям разход на енергия. Определението на Апелативния специализиран наказателен съд по мерките за неотклонение на участниците в групата е окончателно и не подлежи на обжалване.", "date": "2019.07.17", "title": "Оставиха окончателно в ареста 11-имата, произвеждали менте цигари в Пловдивско (Видео)"}
{"url": "https://www.24chasa.bg/novini/article/7563154", "text": "20-годишният компютърен специалист, арестуван във връзка с безпрецедентната кибератака срещу системите на Националната агенция за приходите, и преди е атакувал държавни институции, съобщи bTV. Според тях през 2017 г., още като ученик, задържаният е пробил защитата на сайта на Министерството на образованието и науката. Случаят тогава придоби медийна публичност заради \"Господари на ефира\". Тогава с нас се свърза ученик от Пловдив на име Кристиян, който сам ни подаде добронамерен сигнал, че е успял да пробие интернет страницата на Министерството на образованието и искаше да предупреди, че в системата им има пробойни. Фрапиращото в случая беше, че сайтът можеше да се хакне изключително лесно, а в него има голям обем важна и конфиденциална информация. Към момента Кристиян работи в столична фирма, която се занимава с тестване на безопасността на компютърни системи. Бил е задържан на работното си място. Няма криминално досие. Продължава изясняването на подробности около атаката срещу НАП, включително дали зад нея стои цял екип от хакери и дали им е помогнал вътрешен човек.", "date": "2019.07.17", "title": "Хакерът Кристиян преди 2 г. доброволно си е признал пред \"Господарите\", че е атакувал МОН"}
{"url": "https://www.24chasa.bg/novini/article/7563149", "text": "Служители на Четвърто РУ разкриха извършител на палеж на лек автомобил, паркиран пред жилищна кооперация, съобщиха от полицията. Разследването започнало в началото на месец юни, когато собственичката подала сигнал за случилото се в полицията. След направения оглед станало ясно, че пожарът е предизвикан умишлено. В хода на предприетите оперативно- издирвателни действия криминалистите установили и задържали извършителя- 54- годишен столичанин. След доклад на събраните материали в Софийска районна прокуратура той е привлечен като обвиняем за престъпление по чл.330 от НК.. Наложена му е мярка за неотклонение \"парична гаранция\" в размер на 1 000 лева.", "date": "2019.07.17", "title": "Хванаха столичанин, запалил кола пред блок"}
{"url": "https://www.24chasa.bg/novini/article/7563174", "text": "За оказване на съпротива срещу орган на властта при изпълнение на служебни задължения са задържани двама мъже - на 35 и 62 години. в плевен. В нощта на 15 срещу 16 юли в ж.к. \"Мара Денчева\" в града униформени спрели за проверката лек автомобил \"Рено\". Това съобщиха от пресцентъра на МВР. Водачът не предоставил документи за самоличност и направил опит да осуети проверката. При предприети действия по задържането му, мъжът оказал съпротива, а спътникът му започнал д дърпа единия от униформените. Двамата нарушители са задържани, установена е самоличността им. След доклад на случая в Районна прокуратура - Плевен е образувано досъдебно производство по чл. 270, ал.1 от НК. Работата по цялостното изясняване на фактите и обстоятелствата около случая продължава.", "date": "2019.07.17", "title": "Арестуваха двама мъже след спречкване с полицаи в Плевен"}
{"url": "https://www.24chasa.bg/novini/article/7563176", "text": "Глоба в размер на 300 лева трябва да заплати 30-годишен жител на Златитрап, проявил агресия към полицейски служители в Пловдив, информират от МВР. Около 2 часа вчера, на ул. \"Огражден\" в областния град мъжът се държал грубо и заплашвал патрул на Трето РУ, предприел проверка на сигнал за нарушение на обществения ред. Отведен е за едно денонощие в полицейския арест. Съставен му е акт по Указа за борба с дребното хулиганство и с решение на Пловдивски районен съд е наложено административното наказание.", "date": "2019.07.17", "title": "Глобяват с 300 лева мъж, заплашвал полицаи в Пловдив"}
{"url": "https://www.24chasa.bg/novini/article/7563214", "text": "Новата председателка на Европейската комисия Урсула фон дер Лайен подаде оставка от пост аминистър на отбраната на Германия тази сутрин. На церемония в президентския дворец „Белвю“ в Берлин нейнот омясто в министерството пое лидерката на Християн-демократичния съюз Анегрет Крамб-Каренбауер. Сочената за евентуална наследничка на канцлера Ангела Меркел лидерка на консерваторите бе номинирана за нов министър на отбраната снощи, часове, след като досегашният министър Урсула фон дер Лайен бе избрана за председател на Еврокомисията. Тази сутрин кметът на Берлин Михаел Мюлер официално назначи Анегрет Крамп-Каренбауер на този пост, след като Урсула фон дер Лайен връчи оставката си. По правило официалните назначения на министри се извършват от президента на страната. Тъй като Франк-Валтер Щайнмайер е в отпуск, а заместващият го в такива случаи – председателят на горната камара на парламента Даниел Гюнтер е на визита в чужбина, се наложи церемонията да се извърши третият по ред заместник – кметът на Берлин, който е и зам.-председател на сената. В церемонията участие взе и Меркел. Заради нея форматът бе леко променен и всички седяха. В последно време Ангела Меркел има здравословен проблем, който предизвиква неконтролирано треперене, когато стои дълго време права на едно място и затова официалните церемонии вече се провеждат, като участниците в тях остават седнали. „Днес поемате един пост, който е натоварен с най-голямата отговорност – сигурността на страната ни“, заяви Михаел Мюлер, докато връчваше номинацията на Крамп-Карнебауер. За да встъпи тя официално в длъжност обаче е нужно да положи клетва и пред Бундестага, който е в лятна почивка и затова клетвата ще стане най-вероятно след месец.", "date": "2019.07.17", "title": "Анегрет Крамп-Каренбауер стана министър на отбраната на Германия"}
{"url": "https://www.24chasa.bg/novini/article/7563219", "text": "Софийска градска прокуратура е разпоредила задържането на К. Б. за срок до 72 часа, съобщиха от прокуратурата. Досъдебно производство е започнало с първото действие по разследването – разпит на свидетел, извършен при условията на неотложност и като единствена възможност за събиране и запазване на доказателства от разследващ полицай при ГДБОП. Разследването е стартирало след извършени спешни оперативно издирвателни мероприятия от служители на отдел „Киберпрестъпност“ в Главна дирекция „Борба с организираната престъпност“ – МВР. В хода на тези действия и със съдействието на „Информационно обслужване“ АД е установено, че файлът, който е изпратен до медиите и съществува в интернет пространството съдържа данни за над 5 000 000 български и чужди граждани и търговски дружества, в това число три имена, ЕГН на български граждани, имена и ЕИК на търговци, данъчна и осигурителна информация по подадени годишни декларации получени в НАП от други институции в България по международния обмен на информация в информационната система VAT REFUND, ползвана от НАП, съхранявана в сървър на НАП и др. Установено е, че в един от файловете са налични данни, идентифициращи наименованието на конкретна компютърна конфигурация, уникално потребителско име, дата, час и софтуерно приложение, послужило за прочитането на файла. В резултат на оперативно - издирвателни мероприятия и компютърно – разузнавателни действия е установено, че потребителското име се ползва от К. Б. – на 20 години от гр. Пловдив. На 16.07.2019 г. служители на ГДБОП се установили, че К.Б. се намира на работа в офис на фирма в гр. София, където е задържан за срок от 24 часа по ЗМВР. Същият е експерт по киберсигурност и се занимава с тестове и одит на информационни системи. Действията на К.Б. нямат връзка с дейността на фирмата, в която работи. При условията на неотложност под ръководството на СГП са извършени претърсвания и изземвания в офиса на фирмата, където е открит К. Б., както и в дома му в гр. София и в гр. Пловдив. При тези действия са иззети компютърни конфигурации,хард дискове, флаш памети и 2 бр. мобилни телефони. Назначени са технически и компютърни експертизи, разпитват се свидетели. Събраните до момента доказателства са оценени от СГП като достатъчни, за да обосноват привличането на К. Б. към наказателна отговорност за престъпление по чл. 319 б, ал.5, т.2, вр. с ал.1 от Наказателния кодекс. Днес, 17.07.2019 г., К. Б. е обвинен в това, че от неустановена дата до 15.07.2019 г. в гр. София неправомерно копирал компютърни данни от сървър на НАП, като деянието представлява немаловажен случай и е извършено срещу информационна система, която е част от критичната инфраструктура, за което се предвижда наказание лишаване от свобода от пет до осем години и глоба до десет хиляди лева.", "date": "2019.07.17", "title": "Повдигнаха обвинение на хакера, грозят го от 5 до 8 г. затвор и 10 000 лв. глоба"}
{"url": "https://www.24chasa.bg/novini/article/7563213", "text": "На 18 юли 2019 г. (четвъртък) от 12 ч. пред централния вход на УМБАЛСМ „Н. И. Пирогов“ в София ще се проведе церемония по официалното даряване на линейка от Велик Приорат България на Суверенен Орден на Св. Йоан от Йерусалим, Рицари на Малта, на на УМБАЛСМ „Н. И. Пирогов“, съобщиха от пресцентъра на болницата. Церемонията ще започне с освещаване на автомобила от свещеник от храм „Покров Богородичен“, след което ще бъдат връчени ключовете и официалното свидетелство за дарение на изпълнителния директор на УМБАЛСМ „Н. И. Пирогов“ – проф. д-р Асен Балтов. „Парамедицинският автомобил е изключително полезен за дейността на лечебното заведение, тъй като ще позволява да се постигне по-бързо и адекватно реагиране в спешни ситуации, касаещи пряко живота и здравето на пациентите на „Пирогов”. Благодарение на автомобила-линейка специалисти ще могат да стигат за по-кратко време до болницата, когато се налага да бъдат извършени операции по спешност от медици, които в момента не са на територията на лечебното заведение. Освен за това, друга съществена полза е и набавянето по спешност на кръв и кръвни продукти и транспортирането им до болницата за възможно най-кратки срокове. Това е първата инициатива между двете организации след сключения между тях меморандум за съвместно сътрудничество. Благодарение на него пироговски лекари ще могат да посетят Италия и да почерпят опит, а лекари от там ще посетят спешната университетска болница на България, за да придобият ценни знания и умения.", "date": "2019.07.17", "title": "Рицарите на Малта даряват линейка на \"Пирогов\""}
{"url": "https://www.24chasa.bg/novini/article/7563016", "text": "Ангела Меркел е лидер на Християндемократическия съюз (ХДС) от 2000 г., а канцлер на Германия - от 2005 г. насам. Тя е първата жена на поста федерален канцлер, избрана на 21 ноември 2005 г. Многократно е оглавявала класацията за най-влиятелна жена на годината на списание Forbes. Родена е в Източна Германия. *** Меркел влезе в политиката след революциите от 1989 г., които свалиха Берлинската стена с правителството на Източна Германия. На 4 ноември 1989 г. имаше демонстрация срещу посегателството върху свободата на словото, пресата, на сдруженията и др. Един месец по-късно Меркел започва работа в новосформиралата се партия Демократичен пробив (Demokratischer Aufbruch, DA). През декември 1989 година е временен системен администратор - тогава тя е на 35 години. През февруари 1990 г. е чиновник в приближения кръг на председателя Волфганг Шнур, а по-късно става говорител на партията. На 4 август 1990 г. партията DA се присъединява към ХДС. На изборите на 2 декември 1990 г. Меркел печели с 48,5% и става член на Бундестага. Победителят Кол я назначава за министър в своя кабинет през ноември 1990 г., като разделя старото Министерство на семейството, младежите и здравето и на Меркел предоставя Министерството на жените и младежта. На изборите на 16 октомври 1994 г. в правителството на Кол тя поема Министерството на околната среда, опазването на природата и ядрената безопасност. На изборите на 27 септември 1998 г. ХДС претърпява загуба. Предстоят промени и по предложение на председателя на партията Волфганг Шойбле от 7 ноември 1998 г. Меркел е назначена на поста главен секретар на партията, тогава тя е на 44 г. На 16 февруари 2000 г. Шойбле обявява оттеглянето си от политиката и от лидерството на партията. Меркел като генерален секретар по това време се намира на една от ключовите позиции. Така на 10 април 2000 г. в Есен Меркел е избрана с 897 гласа от 935 за председател на ХДС. До 2005 година Меркел остава в опозиция. От 22 ноември 2005 г. тя е първата жена федерален канцлер на Германия. Начело е на широк коалиционен кабинет, съставен от ХДС, Християнсоциалния съюз (ХСС) и Германската социалдемократическа партия (ГСДП). Коалицията е сформирана в резултат на двумесечни преговори след парламентарните избори през 2005 г. Ангела Меркел е осмият канцлер на Германия след края на Втората световна война и първият от бившата социалистическа източна част. Родена е в Хамбург на 17 юли 1954 г. в семейството на евангелския теолог Хорст Каснер и на учителката по латински и английски език Херлинд Каснер. През 1961 г. се записва в политехническата гимназия в Темплин. Като ученичка особено добри постижения показва в математиката и руския език. Ангела Меркел е била член на пионерската организация „Ернст Телман“ и на Съюза на свободната немска младеж. Още като ученичка решава да следва физика в Лайпцигския университет „Карл Маркс“ и през 1973 г. се премества да живее в Лайпциг. Дипломната си работа представя през 1978 г. и получава оценка „отличен “. След дипломирането си получава място в Централния институт за физична химия на Академията на науките в Берлин, където работи в отдел Теоретична химия. По време на следването си, през 1974 г. се запознава с първия си съпруг Улрих Меркел, също студент по физика. Това се случва в Москва и Ленинград, където се провежда обмен на студенти по физика. През 1977 г. те сключват брак в Темплин. Развеждат се през 1982 г. През 1984 г. Ангела започва да се среща с химика Йоахим Зауер, който тогава все още е женен. Сключват брак през 1998 г. Ангела Меркел няма деца. Меркел има ключова роля в управлението на финансовата криза и често е наричана \"решаващият\". Нейните вътрешни политики бяха обнародвани в реформата на здравеопазването и възобновяемата енергия. Въпреки ожесточената критика към политиката си на отворени врати по време на мигрантската криза, Меркел беше преизбрана за четвърти мандат.  Говорителка на канцлерката тогава каза, че причината е, защото Меркел е трябвало бързо да изкачи стълбите, за да се появи навреме пред медиите. На 10 юли канцлерката за пореден път започна да трепери на официално събитие - на среща в Берлин с финландския премиер Анти Рине. За първи път подобно нещо ѝ се случи на 18 юни, когато ѝ гостува украинският президент Володимир Зеленски. Тогава канцлерката неочаквано за всички започна силно да трепери. На 27 юни същото ѝ се случи на прием при германския президент Франк-Валтер Щайнмайер. Очаква се Ангела Меркел да започне годишния си летен отпуск по-късно този месец.", "date": "2019.07.17", "title": "Ангела Меркел навърши днес 65 години (Снимки)"}
{"url": "https://www.24chasa.bg/novini/article/7563247", "text": "Правителството на България прие Решение за предложение до Народното събрание за ратифициране на Рамково споразумение между Министерството на икономиката на Република България и Lockheed Martin Global INC относно програма за промишлено сътрудничество F-16 блок 70. Това съобщи пресслужбата на кабинета. С него се създават необходимите условия за изпълнение на приетия от Народното събрание актуализиран Проект за инвестиционен разход (ПИР) \"Придобиване на нов тип боен самолет\" и заложеното изискване за осъществяване на индустриално сътрудничество във връзка с изпълнение на проекта, допълниха от МС. По време на разговорите Министерството на икономиката изрази очаквания да бъде спазен балансът между двете страни на договора - придобиването на отбранителни способности и принос за повишаване на конкурентоспособността на индустрията. Акцент бе поставен върху намерението базовите способности да бъдат надградени, така че да се създадат възможности за регионално сътрудничество, пише още в съобщението.", "date": "2019.07.17", "title": "Кабинетът предлага за ратификация Рамковото споразумение за промишленото сътрудничество F-16 блок 70"}
{"url": "https://www.24chasa.bg/novini/article/7563216", "text": "20-годишният Кристиян Бойков от Пловдив е обвиненият, че е хакерът, източил базата данни на НАП. Той е арестуван вчера следобяд. Младежът не признава за атаката над приходната агенция. Тя е извършена с SQL инжекция. При нея вместо да вкараш данни, подаваш команда, за да получиш достъп до определена информация. От профила на Бойков във фейсбук става ясно, че е запален геймър. Често е споделял новини за различни хаквания. Отбелязал се е и от чалготека и е написал \"Винаги на ниво\". Работел е като експерт по киберсигурност в \"ТАД Груп\". Той е задържан за 72 часа. Обвинен е, че е копирал и разпространил база данни от НАП. Ако бъде признат за виновен, може да получи до 8 г. затвор.", "date": "2019.07.17", "title": "Кристиян Бойков е обвиненият, че е хакнал НАП, вижте го"}
{"url": "https://www.24chasa.bg/novini/article/7563283", "text": "Избирането на Урсула фон дер Лайен за председател на Европейската комисия в известен смисъл е завръщане у дома за 60-годишната германска министърка на отбраната, родена и израснала в Брюксел, където баща й е заемал важен пост в прохождащия европейски проект. Фон дер Лайен, която е близък съюзник на германския канцлер Ангела Меркел и с дълъг стаж като министър на нейния десноцентристки Християндемократически съюз, стана изненадващият избор на лидерите на Европейския съюз за ключовия пост, но трябваше да положи сериозни усилия, за да убеди Европейския парламент, че е жената, подходяща за тази позиция. Мнозина евродепутати разкритикуваха задкулисната сделка, по силата на която Фон дер Лайен се появи като неизвестна величина и заобиколи водещите кандидати, водили кампаниите от името на основните политически групи в Европа преди изборите за Европейския парламент през май. Тя ще е първата жена председател на Европейската комисия, което означава, че ще ръководи 32 000 души и ще определя голяма част от политическия дневен ред на блока през следващите пет години. \"Ние сме половината население на ЕС. Настояваме за справедливия си дял\", каза вчера Фон дер Лайен, като обеща да насърчава равенството между половете. В Германия много хора бяха удивени от новия политически възход на един от най-малко популярните германски министри. Фон дер Лайен е начело на министерството на отбраната от 2013 г. - неблагодарна работа, която мнозина описват като трамплин в германската политика. Тя бе подложена на натиск във връзка с няколко сериозни скандала, в които бяха замесени германските въоръжени сили. Сред тях бяха неловкото положение, причинено от остаряващото въоръжение на Германия, и шокиращите разкрития за присъствието на десни екстремисти в армията. Продължава следствието за използването на скъпоплатени външни консултанти за модернизацията на Бундесвера след години на недофинансиране. Левоцентристката социалдемократическа партия, която е по-малкият партньор в управляващата коалиция на Меркел, яростно разкритикува изненадващата номинация по-рано този месец. \"Фон дер Лайен е най-слабият ни министър. Явно това е достатъчно, за да станеш председател на Европейската комисия\", написа тогава в Туитър бившият председател на Европейския парламент Мартин Шулц от Германската социалдемократическа партия. Извън Германия обаче Фон дер Лайен, която е майка на седем деца и свободно говори английски и френски, се ползва с различна репутация. Тя е лекар по образование и е уважавана сред партньорите в НАТО заради плановете й да засили военното сътрудничество в Европейския съюз. Фон дер Лайен има богата биография: от 2003 г. е министър на социалната политика в германската провинция Долна Саксония, а през 2005 г. влиза във федералното правителство и заема постовете министър на семейството, а след това и на труда. Човекът, предложил я за председател на ЕК, е френският президент Еманюел Макрон, твърдят дипломати. \"Тя е твърд човек, но по дискретен начин\", казва Натали Точи, директор на Римския институт за международни отношения и специален съветник на ръководителката на европейската дипломация Федерика Могерини. \"Тя не се набива на очи\", добавя Точи и отбелязва, че Фон дер Лайен преследва целите си с твърда решителност. Въпреки че Меркел трябваше официално да се въздържи да подкрепи кандидатурата на Фон дер Лайен заради несъгласието на германските социалдемократи, според Точи назначението й е \"брилянтен ход\" на германския канцлер. Като умерен германски консерватор Фон дер Лайен вероятно стриктно ще прилага правилата на ЕС, \"но също ще даде някакво пространство и на социалното измерение\", прогнозира Точи. Фон дер Лайен спечели уважение с прогресивните си политики. Като министър на семейството тя въведе платен отпуск по бащинство през 2007 г. Тя отдавна настоява за квоти за жени при заемането на управленски постове - въпрос, който поражда сериозни разногласия в нейната партия. Като председател на ЕК Фон дер Лайен обеща да формира състави комисия, в която максимално да е застъпен принципът за равенство между половете. Тя обеща към края на мандата й да бъде постигнато пълно равенство на всички управленски нива в изпълнителната власт на ЕС. Фон дер Лайен още от ранна възраст е възпитана в духа на европейската идея. Посещавала е Европейското училище в Брюксел до 1971 г. Амбицията й може да се окаже прекалена за някои хора на фона на изказванията й в подкрепа за \"армия от европейци\" и дори за \"Съединени европейски щати\" в интервю от 2011 г. за новинарското списание \"Шпигел\". В речта в подкрепа на кандидатурата си Фон дер Лайен изложи своята визия за Европа, заемаща уверено мястото си в света. \"Бях европейка, преди да разбера, че съм германка. По тази причина за мен има само една цел: обединение и укрепване на Европа\", каза вчера Фон дер Лайен пред евродепутатите.", "date": "2019.07.17", "title": "Урсула фон дер Лайен се връща в родния си Брюксел като председател на ЕК"}
{"url": "https://www.24chasa.bg/novini/article/7563498", "text": "Филип Ламбертс, съпредседател на групата на \"Зелените\" в Европейския парламент, поиска четири комисарски места за еколозите в екипа на бъдещия председател на Еврокомисията Урсула фон дер Лайен като предварително условие да сътрудничат с нея, предаде Франс прес. \"Не трябва да разчитат на \"Зелените\" за гарантиране на мнозинство в парламента, ако не сме в Еврокомисията. Щом ни искат - плащат\", заяви на брифинг с журналисти Ламбертс. Предвид представянето на \"Зелените\" на европейските избори на 26 май, това прави четирима комисари, изчисли той. Белгийският еколог изрази \"раздразнение\" от отношението на френския президент Еманюел Макрон и германската канцлерка Ангела Меркел, които според него смятат, че един еврокомисар от редиците на \"Зелените\" е достатъчен в бъдещия екип на Фон дер Лайен. В началото на месеца председателят на Европейския съвет Доналд Туск призова \"Зелените\" да бъдат включени в разпределянето на висшите европейски постове, което в крайна сметка не стана въпреки напредъка им на изборите. Урсула фон дер Лайен беше избрана снощи с едва девет гласа над необходимото мнозинство от 374 гласа. Въпреки че не гласуваха за нея, \"Зелените\" я поздравиха и й предложиха сътрудничеството си. \"Проевропейското й послание се приема радушно. \"Зелените\" бяха избрани въз основа на програма за промяна и ние продължаваме да спазваме този ангажимент. Във всяко отношение, в което председателката на Комисията иска да бъде съюзник в името на тази цел, вратата ни ще е остане отворена и сме готови да работим активно с новата Комисия\", посочиха в изявление \"Зелените\". До встъпването си в длъжност на 1 ноември Фон дер Лайен трябва да състави нова Комисия, включваща по един комисар от всяка страна членка - общо 27 заедно с председателката, ако Великобритания напусне ЕС в обявени срок 31 октомври. Комисарите биват предложени от правителството на страната си. Тъй като нито едно от правителствата не се ръководи от \"Зелени\", такъв представител могат да излъчат само страни с коалиционно правителство с участието на екологични партии. Една от тези страни е Дания, но постът там вече е попълнен от либералката Маргрете Вестагер, която ще бъде заместник-председател на ЕК. Правителството на Люксембург се договори да бъде представлявано в Еврокомисията от социалдемократ. \"Зелените\" са част от правителството в още две страни - Швеция и Финландия.", "date": "2019.07.17", "title": "\"Зелените\" в ЕП искат 4 поста в Еврокомисията, за да работят с Фон дер Лайен"}
{"url": "https://www.24chasa.bg/novini/article/7563453", "text": "Властите в Кения са разпоредили депортирането на 17 чужденци, включително от България, които ръководят букмейкърски компании, предаде Ройтерс, като се позова на вътрешното министерство и местни медии. Компаниите за спортни залагания онлайн рязко се разраснаха в Кения през последните години. Според правителството техният общ приход за миналата година е възлизал на 200 милиарда шилинга (два милиарда долара), докато преди пет години тази сума е била сто пъти по-малка. Това породи опасения у правителството за социалното въздействие от страстта за залагания, предава БТА. През май т.г. в страната бяха въведени нови правила за хазарта, включително забрана за негови реклами на обществени места и в социалните мрежи. В съобщението на вътрешното министерство не се посочва кои хора са подлежащи на депортирана, но кенийският \"Дейли нейшън\" твърди, че те са от България, Италия, Полша и Русия. Миналата седмица правителството разпореди на комуникационните компании да спрат да обработват плащания за букмейкърски фирми, чиито лицензи не са подновени по новите правила.", "date": "2019.07.17", "title": "Кения гони чужденци, включително и българи, шефове на фирми за спортни залагания"}
{"url": "https://www.24chasa.bg/novini/article/7563504", "text": "Картите за влак в Черна гора поскъпнаха с 15 процента, а компанията Железопътен превоз обясни увеличението на цените с анкета, в която 94 процента от пътниците казали, че билетите са евтини, съобщи националната телевизия на Черна гора. Компанията съобщи, че билетите от Подгорица до Бар или до Никшич вместо досегашните 2 евро ще струват 2,30 евро, от Подгорица до Биело поле вместо 3 ще струват 3,5 евро, а от Бар до Биело поле вместо 5 ще бъдат 5,80 евро, предаде БТА. Поскъпват и месечните карти. Например за линия Подгорица-Бар или Подгорица-Никшич цената на месечните карти ще скочи от 30 на 35 евро, а за лица под 26 години от 21 на 24 евро.", "date": "2019.07.17", "title": "Черногорските железници вдигнаха цените на билетите, пътници казали, че са евтини"}
{"url": "https://www.24chasa.bg/novini/article/7563496", "text": "В Република Македония управлява \"рекетьорско, корумпирано и криминално правителство\", заяви в декларация опозиционната ВМРО-ДПМНЕ. Със СДСМ и Зоран Заев всеки бизнесмен или обикновен гражданин е жертва или може да стане жертва, се казва в декларацията на основната опозиционна партия в Северна Македония. Обществеността трябва да знае кои са Кики и Фрики от историята за рекет, публикувана в медиите, и дали тези лица са високопоставени представители на СДСМ, както се говори, и само поради това не им се търси отговорност, предава БТА. ВМРО-ДПМНЕ настоява за разширяване на разследването и за арестуване на специалния прокурор Катица Янева заради възможност да избяга или да оказва влияние върху свидетели от позицията си на специален прокурор, както и да унищожава доказателства. В Република Македония трябва да царят право и правосъдие и това е възможно само ако \"криминалният картел, наречен СДСМ\" и Заев напуснат властта и веднага насрочат предсрочни избори, се посочва още в декларацията.", "date": "2019.07.17", "title": "ВМРО-ДПМНЕ: Управлява ни рекетьорско, корумпирано и престъпно правителство"}
{"url": "https://www.24chasa.bg/novini/article/7563535", "text": "Сирийски просяк изуми полицаите в Турция с намерените у него банкноти на стойност над шест хиляди щатски долара, съобщава турската частна телевизия НТВ. 52-годишният сириец, който просел на различни места в южния град Адана, бил заловен от полицаите при акция срещу уличната просия. Мъжът е бил отведен в местно полицейско управление, където при извършения обиск у него били намерени 5500 щатски долара, 3800 турски лири (668 долара) и 31 хиляди сирийски лири (60 долара), предаде БТА. Откритите банкноти са иззети, а на просякът е наложена глоба в размер на 153 турски лири.", "date": "2019.07.17", "title": "Сирийски просяк шашна турски полицаи, имал над 6 хиляди долара"}
{"url": "https://www.24chasa.bg/novini/article/7563533", "text": "В Разград да бъде изградена лаборатория за изследвания на проби за африканска чума. Това предлагат директорите на горски и ловни стопанства в региона, съобщиха от областната администрация след работна среща относно мерките срещу разпространението на болестта. Инж. Пламен Колев от Държавното горско стопанство в Разград, инж. Тони Димитров от ДГС Сеслав и инж. Кирил Колев от Държавно-ловно стопанство \"Воден Ири Хисар\" уверили, че прилагат в действие всички мерки срещу разпространението на африканската чума, но изтъкнали като основен проблем забавянето на резултатите от взетите проби от отстреляни диви прасета. Пред ръководството на Министерството на земеделието и храните ще се настоява още за предоставяне на горските стопанства на мобилни хладилни камери, в които да се съхраняват прасетата, чиито проби още не са изследвани, предаде БТА. На срещата е било взето решение и да се предложи на земеделското министерство, ако се наложи забрана на лова, тя да е частична, само по отношение на гонки за свине, не и за индивидуален отстрел на свине и на други видове дивеч. В противен случай може да се стигне до икономически загуби и международни проблеми, тъй като ловните стопанства имат предварително поети ангажименти към чуждестранни клиенти, заявили експертите. Директорите на държавните стопанства настояли още да се обърне внимание на ловните дружинки да спазват мерките за превенция на африканската чума, да извършват огледи на участъците за водопой и други, така, както това се прави в държавните стопанства. Те предложили също с министерско решение в държавните гори и с общински санкции в общинските гори да бъде въведена забрана за посещение в горите на хора, които събират трюфели, гъби, билки и други горски продукти, тъй като може да станат преносители на заболяването. Областният управител на Разград Гюнай Хюсмен ще представи предложенията на директорите на горски и ловни стопанства в региона чрез постоянната областна епизоотична комисия пред отговорните ведомства, допълват от институцията.", "date": "2019.07.17", "title": "Директори предлагат изграждане на лаборатория в Разград за изследвания на африканската чума"}
{"url": "https://www.24chasa.bg/novini/article/7563595", "text": "Облачното време и липсата на слънчева светлина през последните 20 дни в Токио вдигна цените на зеленчуците с до 70%, пише „Гардиън”. Според японските метеоролози това са най-мрачните седмици в страната от близо 60 г. насам. В столицата Токио има по-малко от 3 часа слънце на ден. Липсата на достатъчно светлина е повлияла и на земеделския сектор в азиатската страна. Затова например цените на краставиците скочи с близо 70%. Цените на други продукти също са се вдигнали двойно. Ситуацията е обратна при зеленчуци, които растат под земята. На остров Хокайдо, където масово се отглеждат моркови, лук и репички, цените са спаднали, защото там по-постоянно е греело слънцето. През юли 2018 г. гореща вълна вкара хиляди в болница, а мнозина загинаха. Тогава се измери и рекордно висока температура за Япония – 41,1 градуса по Целзий.", "date": "2019.07.17", "title": "До 70 процента скочиха краставиците в Токио, виновно е мрачното време"}
{"url": "https://www.24chasa.bg/novini/article/7563608", "text": "Един от най-талантливите и известни български аниматори Николай Тодоров почина рано тази сутрин, научи   от негови близки. 67-годишният художник си отиде след дълга битка с рака. До последно той обаче рисуваше шаржове и се опитваше да надвие тежката болест с хумор и ирония. Николай Тодоров е роден на 18 февруари 1952 г. в София. През 1972 г. завършва Художествената гимназия в столицата. През 1978 г. завършва анимационно кино във ВГИК – Москва, в класа на Иван Петрович Иванов-Вано, който се смята за баща на руската анимация. От 1979 г. работи в студио за анимационни филми „София“ като режисьор, художник – постановчик, аниматор и сценарист до 1987 г. От 1987 работи в Германия. Създал е над 90 анимационни филма. Носител е на престижни международни награди. Филмът му „Грандомания” е селекциониран на XXXIII Международен кинофестивал в Кан 1980 година в категория за най-добър анимационен филм.", "date": "2019.07.17", "title": "Почина талантливият аниматор Николай Тодоров"}
{"url": "https://www.24chasa.bg/novini/article/7563614", "text": "Съдебната битка около Оценката за въздействие на околната среда (ОВОС) на трасето на магистрала Русе - Велико Търново приключи в полза на държавата, пише  На 15 юли Върховният административен съд (ВАС) е отхвърлил касационната жалба на група физически лица и Сдружение \"Граждани за пътен контрол\". Първите са жители на село Хотница, край което ще минава трасето. Те обжалваха решение на ВАС от декември 2018 г., с което магистратите отхвърлиха жалбите им срещу ОВОС на проекта. Касационната жалба е оставена без разглеждане на основание на промените в Закона за опазване на околната среда (ЗООС), които влязоха в сила в началото на 2019 г. Тогава касационната инстанция беше премахната и решенията на първа инстанция са финални за жалбите на екооценки за обекти от национално значение, определени с акт на Министерски съвет. Следващата стъпка е да се изготви парцеларен план за обекта, съобщиха от агенция \"Пътна инфраструктура\". Това значи, че след това тепърва ще има отчуждения, проектиране и строителство.", "date": "2019.07.17", "title": "ВАС даде ход на магистрала Русе - Велико Търново"}
{"url": "https://www.24chasa.bg/novini/article/7563634", "text": "Когато съвременните хора започнали да се появяват из Африка и да се разпространяват из Евразия, се натъкнали на много места заети от по-стари хоминиди, като неандерталците и Денисовия човек, които обаче се оказали приятелски настроени към новите си съседи – доказателства за това се съдържат в ДНК-то ни дори днес. В същото време откриваме и нещо странно – следи от древни, непознати хоминиди, невиждани до момента, пише  . Всички тези архаични групи били широко разпространени и разнообразни в генетично отношение, и оцелели във всеки един от нас. След като анализирал внимателно съществуващата литература до момента, екип учени от Университета на Аделаида открил двама подобни “призрачни” предци в съвременната ДНК. Първият бил идентифициран в евразийска ДНК с помощта на изкуствен интелект, а откритието му бе широко отразено в медиите през тази година. За втория бе съобщено миналата година: мистериозен, неубедителен, генетичен отпечатък, открит единствено в населението на Флорес, Индонезия. Оказва се, че се различава от съвременната човешка ДНК, подобно на ДНК-то на неандерталците или денисовите хора. Анализирайки внимателно тези генетични отпечатъци, биолозите успели да проследят кога и къде се е получил инбридингът. Цялото съвременно население съдържа около 2% неандерталско наследство, което означава, че смесването на неандерталците с предците на съвременните хора е станало скоро след като са напуснали Африка – вероятно преди около 50 -55 000 години, някъде в Близкия Изток. С преместването на съвременните хора още по на изток, през островите около Югоизточна Азия, те се натъкнали и на други групи. Поне три други архаични групи хора били населили района, а предците на съвременните хора се смесили с тях преди архаичните хора да изчезнат, смятат учените. Една от тези групи са денисовите хора. Останалите две си остават мистерия. Първите неизвестни изчезнали хоминиди, наречени EH1, били приблизително еднакво отдалечени в генетично отношение от денисовите хора и неандерталците. Предците на всички азиатци и австрало-папуанци се смесили с EH1, което довело до 2.6 – 3.4% общо родословие. Това наследство в момента не е толкова силно, но генетичният сигнал все още може да се проследи в ДНК-то на австралийските аборигени, източноазиатците и местното население на Андаманските острови. Това навело учените на заключението, че EH1 вероятно са населявали район в Северна Индия, където групата съвременни хора се натъкнала на тях. Съвременните хора се смесили и с денисовите хора поне на няколко места – Източна Азия, Зондския пролив и Филипините.", "date": "2019.07.17", "title": "Два изчезнали човешки вида открити в съвременно ДНК"}
{"url": "https://www.24chasa.bg/novini/article/7563635", "text": "Канцлерът на Германия Ангела Меркел започна по обичайния начин днешното заседание на своето правителство в Берлин с едно изключение - получи букет цветя за своя 65-и рожден ден, предаде ДПА, цитирана от БТА. Не се очакваше тя да превръща този факт в голямо събитие. Когато миналата седмица бе попитана за рождения ден, тя отговори: \"Това означава, че човек не става по-млад. Но може би по-опитен\". Министърът на земеделието Юлия Кльокнер честити днес на канцлера и добави: \"Мъдра, предпазлива, прагматична и с огромен потенциал да се съсредоточава върху важните неща - това е Ангела Меркел\". Ангела Меркел, която е канцлер от ноември 2005 г., запазва високия си личен рейтинг, въпреки че според анкетите популярността на нейния Християндемократически съюз спада за сметка на Зелените. Напоследък здравословното състояние на Меркел привлича вниманието, след като тя на няколко пъти получи пристъпи на треперене на публични места и оттогава остава седнала на церемонии. Мандатът й начело на федералното правителство изтича през 2021 г. и тя е заявила, че възнамерява да го изкара докрай, припомни ДПА. Президентът на Русия Владимир Путин е изпратил поздравителна телеграма, в която оценява високо нейните лидерски качества и й пожелава много успешни години като канцлер.", "date": "2019.07.17", "title": "На 65 години: Меркел получи букет преди сбирката на кабинета"}
{"url": "https://www.24chasa.bg/novini/article/7563636", "text": "Социалните мрежи „Фейсбук” и „Инстаграм” отново бяха недостъпни. Според коментари в сайта downdetector.com „Фейсбук” е отказал в Сърбия, Кипър, Гърция, Ирак, Армения и Грузия, предава  . Съвсем скоро - в началото на месеца, отново имаше проблем с двете социални мрежи. По-рано през годината също се получаваха сривове, заради които милиони потребители от цял свят оставаха без достъп до платформите. През вчерашния ден в Съединените американски щати потребители също докладваха, че не им зарежда „Инстаграм”. Към 16 часа вече имаше достъп до \"Фейсбук\" и \"Инстаграм\", но към 16:50 се сринаха отново.", "date": "2019.07.17", "title": "Фейсбук и Инстаграм отново се сринаха"}
{"url": "https://www.24chasa.bg/novini/article/7563788", "text": "Задържаният за кибератаката срещу базата с данни на НАП е водел курсове за повишаване на уменията на служителите на ГДБОП по киберсигурност. Това разкриха адвокатите и юрисконсултката на фирмата, в която работи 20-годишният Кристиян Бойков. Адвокатите Георги Стефанов и Любен Казанлиев дадоха брифинг пред медиите, като не скриха и подозренията си, че може да са понесли удар и от конкуренцията в бранша, предаде  . Според адвокатите няма доказателства, че въпросният хакер е точно Кристиян. Те твърдят, че \"доброжелател\" от конкурентна фирма е подал сигнал до ГДБОП срещу него, за да спре големи проекти, по които работи, с което да навреди и на компанията. \"Кристиян е най-удобното младо момченце. Обвинението срещу него е неясно, а той е твърде добър специалист, за да допусне грешка при подобна хакерска атака\", категорични бяха адвокатите на хакера. \"Кристиян е човекът, който открива следи, но не оставя следи\", казаха за неговите способности защитниците. Той е бил нает на работа през 2017 година в \"Тад груп\". Кристиян е бил поканен да работи за компанията  . От фирмата останали впечатлени, лично юрисконсултката го е издирила го и привлякла на работа. Решили, че е етичен и интелигентен, и трябва да стане част от екипа им. Ако бъде освободен, ще остане на работа във фирмата за киберсигурност, категорични са от фирмата. Те разкриха още, че арестът е протекъл по цивилизован начин, но са останали изненадани от задържането на Кристиян. \"Вярваме в неговата невинност\", казаха още адвокатите по негов адрес. Кристиян в момента не учи във ВУЗ, но постоянно се е усъвършенствал, стана ясно още от изявлението на фирмата му. Според адвокатите му \"доброжелател\" от конкурентна фирма е подал сигнал до ГДБОП срещу него, за да спре големи проекти, по които работи и да навреди на компанията.", "date": "2019.07.17", "title": "От фирмата на хакера: Кристиян обучаваше ГДБОП на киберсигурност"}
{"url": "https://www.24chasa.bg/novini/article/7563783", "text": "Почина професор Борис Чендов, съобщи съпругата му за  .  Чендов е логик. Роден е през 1933 г. Публикувал е главно на чужди езици, в трудни области на философията на науката, като логика на научното познание, философия на математиката и физиката, методология на математическото моделиране, теория на неопределеността и др. За тези му разработки е признат за академик и е избран за почетен член на чужди академии. Работил е по покана на нобелиста И. Пригожин в Белгия с грант на ЕС, участвал е в редакционни бордове на научни списания, издавани в чужбина.", "date": "2019.07.17", "title": "Почина проф. Борис Чендов, когото нобелистът Пригожин покани в Белгия"}
{"url": "https://www.24chasa.bg/novini/article/7563789", "text": "„Това е сериозна заплаха за националната сигурност. Има заподозряно лице. Важното сега е компетентните органи да си свършат работата и да установят, че този човек има съпричастност към деянието. След случилото се НАП трябва да обръща повече внимание на това да няма нерегламентиран достъп до сървърите”. Така най-новият депутат от ГЕРБ Красимир Ципов коментира хакерската атака, при която бяха източени лични данни от системата на приходната агенция. В ефира на   Ципов говори и за протестите на полицаите. „Има дефицит на служители на МВР заради ниското възнаграждение, нощните смени. Служителите, които отговарят за обществения ред, трябва да се чувстват удовлетворени от работата си”, поясни депутатът от ГЕРБ. Той положи клетва като народен представител в понеделник. Влезе в парламента на мястото на починалата след тежко боледуване Снежана Дукова. „Избраха ме след много неприятен повод. Решението, което се наложи да взема, беше трудно. В последните четири години бях зам.-министър на вътрешните работи. Смятам, че ще съм полезен в Народното събрание. Отговарям за нормотворческата дейност. Почти всяка седмица присъствам на заседания на комисии на НС”, заяви Ципов.", "date": "2019.07.17", "title": "Красимир Ципов: Хакерската атака е заплаха за националната ни сигурност"}
{"url": "https://www.24chasa.bg/novini/article/7563784", "text": "Европейската комисия съобщи днес, че въвежда годишни доклади за състоянието на върховенството на закона във всички държави от ЕС. Тази цел бе потвърдена и от новоизбрания председател на комисията Урсула фон дер Лайен. В съобщението на ЕК се отбелязва, че докладите ще помогнат за ранно откриване на възникващи нередности. В последните пет години ЕК трябваше да се справя с действия срещу върховенството на правото в ЕС. Европейският проект се основава на постоянното зачитане на принципите на правовата държава. Това е предпоставка гражданите да упражняват правата си по силата на европейското законодателство и за взаимното доверие между държавите в ЕС, добавя комисията. ЕК уточнява, че ще насочи бюджетни средства към гражданското общество, за да се обясняват правилата на правовата държава. Предвижда се допълнително сътрудничество със Съвета на Европа, съдебните мрежи и националните парламенти. Комисията призовава Европейския парламент, Съвета на ЕС и европейските държави да участват пълноценно в този процес. ЕК заявява, че при нарушения на върховенството на закона ще продължи да използва в пълна степен своите правомощия, ако мерките за ранно предупреждение и предотвратяване на нарушенията не са ефективни. ЕК изразява готовност да иска от Съда на ЕС разглеждане на делата за нарушаване на законността по бързата процедура, когато е необходимо. Данни от проучване на обществените нагласи показват, че 80 на сто от гражданите на ЕС определят като важна ефективната съдебна защита от независими съдилища, равенството пред закона и задълбоченото разследване и наказателно преследване на корупцията. Над половината (56 на сто) не се чувстват достатъчно информирани за състоянието на принципите на правовата държава. Над 80 на сто от гражданите отдават голямо значение на спазването на законността. Близо 90 на сто са на мнение, че върховенството на закона трябва да се спазва навсякъде в ЕС. Проучването показва силна подкрепа за ролята на медиите и гражданското общество в търсенето на отчетност от управляващите. Над 80 на сто намират за важно медиите и гражданското общество да могат да действат свободно и да критикуват правителството, без да бъдат сплашвани.", "date": "2019.07.17", "title": "Въвеждат годишен доклад за върховенството на закона във всички държави от ЕС"}
{"url": "https://www.24chasa.bg/novini/article/7563800", "text": "За 94 на сто от българите е важно законите да се отнасят за всички - граждани и управляващи, независимо от мястото им в обществото, богатството им, политическите им връзки или произхода им. Това показват данни от проучване, разпространени днес от Европейската комисия. Над половината (67 на сто) определят това като много важно, за 27 на сто е важно, за два процента \"не е толкова важно\", за един процент \"не е важно\", а три на сто нямат мнение. За 57 на сто е много важно законите у нас да бъдат ясни и предвидими, за 35 на сто това е важно, а три на сто са без мнение. Сходно е разпределението на отговорите за това дали е важно законите да подлежат на оспорване и оценка, както и да бъде лесно проследяването на законотворчеството, предава БТА. Също 94 на сто са отговорили, че е важно или много важно да има подобрение по въпроса с равнопоставеността пред закона, възможността за оспорване на законите и за наблюдение над работата на законодателите. Общо 96 на сто са на мнение, че корупцията сред държавници и политици трябва да бъде разследвана и да се стига до съд. Общо 95 на сто споделят мнението, че държавниците и политиците не трябва да се облагодетелстват от службата си, а следва да се водят от етични правила и да дават ясни обяснения за приеманите решения. В 90 на сто от отговорите се подкрепя възможността съдът да се произнася по решения, свързани с данъци, пенсии, обществени поръчки, образование и здравеопазване. При 93 на сто от отговорите се посочва, че е важно гражданите да могат да защитят правата си пред независим съд, който не е под влиянието на политически и/или икономически интереси. За 95 на сто е важно полицията и прокуратурата да разследват \"правилно\" и независимо всички (уличени). Общо 80 на сто настояват делата да не бъдат прекалено продължителни и скъпи. За 88 на сто от българите е важно медиите и гражданското общество да могат да критикуват правителството и бизнеса без страх от сплашване. Същият е делът на онези, които искат във всички държави от ЕС да се спазват основните принципи на Общността, но едва 34 на сто заявяват, че знаят кои са тези ценности.", "date": "2019.07.17", "title": "Проучване: Едва 3% от българите са на мнение, че законността не е важна"}
{"url": "https://www.24chasa.bg/novini/article/7563807", "text": "На 18 юли, четвъртък, държавният глава Румен Радев ще посети Карлово, където ще участва в тържествената програма за отбелязване на 182 години от рождението на Апостола на свободата Васил Левски. Програмата ще започне в 21.00 часа на пл. „Васил Левски“ в града. Президентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово пред паметника на Апостола. Проявите в Карлово, посветени на рождението на Васил Левски, се състоят под патронажа на държавния глава Румен Радев. Тяхната кулминация е на 18 юли - рождената дата на Апостола на свободата. В Карлово президентът ще бъде със съпругата си Десислава Радева.", "date": "2019.07.17", "title": "Радев ще бъде утре в Карлово за 182-ата годишнина от рождението на Васил Левски"}
{"url": "https://www.24chasa.bg/novini/article/7563830", "text": "Фирмата, в която работи предполагаемият хакер Кристиян Бойков, който копира данни от системата на НАП, излезе с официално становище по случая. Ето какво се казва в него: \"ТАД ГРУП следи ситуацията отблизо и ще съдейства изцяло на прокуратурата за изясняване на подробности, във връзка с последните развития по случая с кибер атаката срещу Национална агенция за приходите. Кристиян е наш служител от 2017 г. на позиция „Експерт Киберсигурност“. Като част от компанията, Кристиян винаги се е отнасял с етичност, професионалност и лоялност, както към работните си ангажименти, в това число и към нашите клиенти, така и към целия екип. ТАД ГРУП е компания за киберсигурност, основана през 2014 г. в Ню Порт Бийч, Калифорния. Основна част от нашите клиенти са средни и големи бизнеси от разнородни индустрии, за които високите нива на сигурност на информацията и защита на данните са от изключителна важност. Нашите клиенти се разпростират от правителствения до частния сектор и включват компании, опериращи в различни сектори като банкиране, биотехнологии, здравеопазване и др. Компанията ни е специализирана в предоставянето на глобални решения за киберсигурност и защита на информацията и наша основна цел е да съдействаме на нашите клиенти в превенцията срещу злонамерени атаки. Всички наши специалисти преминават специални обучения, съобразени с кодекса на етичното хакерство. Оставаме на разположение и ще съдействаме на разследващите органи\".", "date": "2019.07.17", "title": "Фирмата на хакера в официално становище: Кристиян е професионалист и лоялен към клиентите"}
{"url": "https://www.24chasa.bg/novini/article/7563829", "text": "Комисията по отбрана ратифицира договора за закупуването на осем изтребителя F-16 с 13 гласа “за” и 8 “против” на заседание по-рано днес. Цената за 8 изтребителя и цялото необходимо въоръжение и оборудване е 1.256 млрд. долара. В момента обаче Конгресът на САЩ е в процедура на одобряване на помощ от приблизително 60 млн. долара. Така цената, която реално ще заплати България, ще падне под 1.2 млрд. долара. В цената е включено и наземното оборудване. Против сделката се обявиха от БСП и “Воля”. Преди време социалистите се обявиха “за”, но с условията военно-въздушните сили да не се превръщат в приоритет пред останалите и сделката да не надхвърля 2% от БВП. Какво ще стане, ако цената се увеличи на по-късен етап? Какво ще стане, ако въпръжението не е добро? Много съжалявам, че в момента си купуваме една много скъпа играчка - едно Ламборгини с чип за ограничение на скоростта, коментира депутатът от БСП Таско Ерменков. За съжаление този начин на мислене ни докара до там, че много неща не свършихме, отвърна му министърът на отбраната Красимир Каракачанов. “Не само че няма да бъде надхвърлена определената сума, но е възможно и да останат пари. В едно от перата има луфт от 20 милиона и ще можем да си приберем парите, и да отидат за друго”, продължи той. ДПС ще подкрепи сделката. От началото, когато влязохме в НАТО, сме за модернизация на българската армия, обясни депутатът от ДПС Джейхан Ибрямов. Плащанията за самолетите ще започнат през 2020 г. Шест от изтребителите трябва да са тук до 2023 г., а в началото на 2024 г. ще дойдат останалите два от поръчката, стана ясно по време на дебатите. Дължим ДДС в момента, когато самолетите бъдат доставени. Те ще бъдат разчетени от финансовото министерство едва тогава. Те ще бъдат освободени и от голяма част от вносните мита, тъй като се внасят от трети страни, обясни и зам.-министърът на финансите Росица Велкова.", "date": "2019.07.17", "title": "Комисията по отбрана одобри договора за F-16"}
