{"url": "https://www.24chasa.bg/novini/article/6652637", "text": "67-годишен пешеходец е блъснат от лек автомобил на 1 км преди входа на града, на пътя от с. Бошуля за областния център. Това съобщиха от ОДМВР-Пазарджик, цитирани от \"Фокус\". Пострадалият е настанен в болница с травми в коремната област. По първоначални данни няма сериозна опасност за живота му. Шофьорът, 57-годишна жена също от Пазарджик, е видяла пешеходеца в последния момент и не е успяла да реагира. Тя не е употребила алкохол и е оказала съдействие на полицията. Извършен е оглед на инцидента. Временно движението в района е било затруднено.", "date": "2018.01.08", "title": "Кола блъсна пешеходец на километър преди Пазарджик"}
{"url": "https://www.24chasa.bg/novini/article/6652525", "text": "Председателят на Европейската комисия Жан-Клод Юнкер предложи днес посредничество между Словения и Хърватия, която отхвърля решението на международния арбитраж, присъждащо на Любляна суверенитета върху малкия Пирански залив в Адриатическо море, предаде Франс прес. \"Искаме да опитаме да посредничим между двете позиции, очевидно на базата на решението на арбитражния съд\", каза Юнкер, без да навлиза в подробности за планираното посредничество, предава БТА. През юни Постоянният арбитражен съд в Хага присъди над две трети от Пиранския залив на Словения с цел да сложи край на спор, датиращ от разпадането на Югославия преди 25 години. Арбитражният съд посочи събота на 30 декември 2017 г. за дата на влизане в сила на решението. Но Хърватия, която има претенции върху половината от тази морска територия, отхвърли арбитража и на 30 декември сутринта три хърватски риболовни кораба, придружавани от патрули на хърватската полиция, влязоха във водите, присъдени на Словения от съда. Юнкер използва повода на визитата в Брюксел на новия словенски президент Борут Пахор, за да разкритикува Словения и Хърватия заради този спор. Той припомни, че двете нови страни членки на ЕС по принцип се държат помежду си по един достоен за пример начин. \"Различията относно Пиранския залив не са голям проблем. Това е между другото един проблем - бих искал да го кажа тук, без да провокирам някого - който не интересува другите държавни и правителствени глави от ЕС\", заяви Юнкер. Освен това той каза, че подкрепя разширяването на ЕС към Балканите след края на мандата си начело на ЕК, тоест след 2019 г. В тази перспектива \"всички гранични проблеми между западните балкански страни трябва да намерят отговор преди членството на тези страни\", предупреди Юнкер. \"Не можем, както ние го правим в този случай, да играем с продължения! Нека те се споразумеят, преди да станат страни членки на ЕС\", каза Юнкер.", "date": "2018.01.08", "title": "Юнкер: Искаме да посредничим в спора за Пиранския залив между Словения и Хърватия"}
{"url": "https://www.24chasa.bg/novini/article/6652592", "text": "Двайсет атентата са били осуетени във Франция през 2017 г. Това заяви френският вътрешен министър Жерар Колон в интервю за в. \"Прогре\", предаде Франс прес. През ноември за последно министерството публикува данни в тази насока. Тогава те показваха осуетени през 2017 г. 13 атентата. Жерар Колон не навлезе в подробности за 7-те осуетени атентата, добавени към този списък, предава БТА. \"Трябва да бъдем бдителни навсякъде. Днес няма територия, за която можем да кажем, че рискът е несъществуващ\", каза той. Новината идва в момент, в който Франция си спомня за жертвите на атентат срещу редакцията на сатиричното издание \"Шарли ебдо\" и на нападението срещу еврейския супермаркет в Париж. Двете атаки станаха съответно на 7 и 9 януари 2015 г. На 13 ноември същата година 130 души бяха убити в серия от атентати в Париж, извършени от последователи на Ислямска държава. През 2017 г. за две атаки във Франция отговорност пое ИД - на 20 април на авенюто Шан-з-Елизе в Париж и на 1 октомври на гарата Сен Шарл в Марсилия. В тях загинаха 3 души.", "date": "2018.01.08", "title": "20 атентати осуетиха във Франция през 2017 г."}
{"url": "https://www.24chasa.bg/novini/article/6652602", "text": "55-годишна жена е загинала на място, след като е била блъсната от влак в Казанлък. Това съобщиха от ОДМВР-Стара Загора, цитирани от \"Фокус\". Инцидентът е станал около 17.00 часа днес.                                                                                                                                                                                                                                                                                                                       ", "date": "2018.01.08", "title": "Влак премаза жена в Казанлък"}
{"url": "https://www.24chasa.bg/novini/article/6652624", "text": "Македонските власти направиха обществения транспорт временно безплатен за цялата македонска столица Скопие като част от спешните мерки за борба със замърсяването на въздуха, предаде Асошиейтед прес. Правителството каза днес, че замърсяването в Скопие е четири пъти над допустимите нива на безопасност и че е решило да забрани на тежкотоварните превозни средства да влизат в центъра на града. Правителството също така каза, че заради замърсяването бременните жени и хората над 60 години ще може да не ходят на работа, предава БТА. Всяка година Скопие има проблем със замърсяването на въздуха в резултат на емисиите от предприятията, дима от отоплителните печки с дърва и изгорелите газове от старите коли. Новите мерки ще останат в действие, докато нивата на замърсяването на въздуха спаднат.", "date": "2018.01.08", "title": "Македония със спешни мерки срещу замърсяването на въздуха"}
{"url": "https://www.24chasa.bg/novini/article/6652302", "text": "10 контролни точки ще се отнемат на шофьори за неправилно изпреварване, ако е създадена опасност за движението. Досега за такова нарушение водачите оставаха без 8 точки. 10 точки ще се вземат и и за шофиране в насрещното платно по магистрала или скоростен път. Тези промени в наредбата за контролните точки са обявени за обществено обсъждане. В края на 2016 г. депутатите решиха за шофиране в насрещното шофьорът да се наказва с 1000 лв. глоба и отнемане на книжката за 3 месеца. Когато същото нарушение е извършено повторно, глобата е 4000 лв., а книжката ще се взема за 6 месеца. В промените в наредбата е предвидено още младите шофьори да получат максималния брой точки две години след като са взели книжка. Ако през това време тя им е отнета, този период няма да се причислява към стажа. Броят на контролните точки ще се възстановява с 1/3, ако водачът премине допълнително обучение. Това ще може да се случва само веднъж в годината. Точки ще се връщат и ако докаже, че е платил глобите си. Предвидена е и възможност за служебно възстановяване след изтичане на две години, считано от датата, на която е влязло в сила последното наказателно постановление.", "date": "2018.01.08", "title": "Вземат 10 точки за неправилно изпреварване и шофиране в насрещното"}
{"url": "https://www.24chasa.bg/novini/article/6652217", "text": "Премиерът Бойко Борисов и министрите му ще тестват ремонтирания НДК със заседание на правителството, научи “24 часа”. В сряда - ден преди българското председателство на Съвета на ЕС да бъде открито официално, Министерският съвет ще заседава в ремонтираната зала 3 на двореца. В нея ще се провеждат заседанията на съвета, на които домакин ще е в София. Пак там ще бъде и срещата на върха ЕС-Западни Балкани на 17 май. Заседанието на министрите в НДК е ден преди в София да пристигнат президентът на Европейската комисия Жан-Клод Юнкер и всички 18 европейски комисари. На 11 януари те ще участват в официалното откриване на българското председателство, което ще стане с тържествен концерт в Народния театър “Иван Вазов”. Основната част от програмата му включва фолклорни изпълнения. На 12 януари пък колежът на комисарите ще заседава в НДК. Еврокомисията обаче няма да ползва зала 3 на националния дворец. Нейното заседание ще е в по-малката зала 7, като за целта тя ще бъде наредена като заседателна зала, разказаха за “24 часа” запознати с подготовката на събитието. НДК бе ремонтиран за българското председателство на Съвета на ЕС, като бяха платени 45 млн. лв. Не всички зали обаче бяха обновени. Основната за председателството ще е зала 3, в която ще заседават съветите. 7, 8 и 9 ще бъдат ползвани за по-малки събития. В зала 6 ще е пресцентърът на събитията от българското председателство.", "date": "2018.01.08", "title": "Борисов и министрите тестват залите в НДК"}
{"url": "https://www.24chasa.bg/novini/article/6652462", "text": "\"Ние сме се подготвили по отношение на европредседателството. Вотът на недоверие беше измислен преди три месеца и казаха от БСП, че ще внесат вот. После започнаха да мислят мотивите. Само по-себе си това действие е проблематично от чисто тактическа гледна точка. По-добре е да има сериозни мотиви и тогава да се каже - толкова са ни готови мотивите, че ще внесем вот на недоверие. Естествено е, че има корупция като във всяка европейска държава и в света. Съдебната система и правоохранителните органи трябва да се борят с корупцията. Корупцията не е само във високите етажи на властта. На ниските етажи също има корупция\", заяви пред   Тома Биков, депутат от ГЕРБ. \"Вотът на недоверие към правителството ще бъде внесен на 17 януари, както са обещали още преди Нова година. В рамките на правилника между 3 и 7 дни той ще бъде обсъден в българския парламент. Готови сме с мотивите. Вотът е на тема \"Корупция\" - корупция, която за съжаление се оценява и от международните медии - в Англия, Германия, Франция, каза Георги Свиленски, зам.- председател на ПГ на БСП.", "date": "2018.01.08", "title": "Тома Биков: Вотът на недоверие беше измислен преди 3 месеца"}
{"url": "https://www.24chasa.bg/novini/article/6652245", "text": "Яйцата са започнали да поевтиняват, като само за първата седмица на годината цената им е паднала с 6,9%, или 2 ст., до 27 ст. на едро за брой. Това сочат данните на комисията по стоковите борси и тържищата. В сравнение с края на миналата година намалението е още по-голямо, тъй като тогава цената на едро бе стигнала 30 ст. Данни на министерсството на земеделието сочат, че през 2017 г. средната цена на яйцата е била около 0,15 лв./бр. и е с почти 15 на сто по-висока на годишна база.2017 г. стартира с цена от 245 лв./100 кг и до края на април тя се задържа около 250 лв./100 кг. От май до юли се понижава в рамките на 196 и 204 лв./100 кг, или средно с около 20% спрямо предходните месеци. От август започна плавно нарастване от 235 до 321 лв./100 кг, като достига най-висока стойност през ноември – 327 лв./100 кг. Формирането на цените на яйцата се определя от редица фактори, като водещи са технологията на отглеждане, биологичните особености на птиците, търсенето и предлагането на пазара, както и въведените през годината ветеринарно - ограничителни мерки, посочват от министерството. Тенденцията за спад в цената започна в края на декември 2017 г. и началото на тази. Месец по-рано цената им бе стигнала 5-годишен рекорд. Заради скандала с фипронил, птичия грип, заради който бяха убити над 100 00 кокошки, и високия износ у нас цената на едро бе около 30 стотинки, а на места дори по-висока. В супермаркетите пък достигна 40-50 стотинки. Това беше почти двойно увеличение на годишна база.", "date": "2018.01.08", "title": "Яйцата поевтиняват, цената падна с 6,9% само за седмица"}
{"url": "https://www.24chasa.bg/novini/article/6652477", "text": "Убийството на бизнесмена Петър Христов е поредното за преразпределение на бизнес територии, докато това на моделиера Александър Антов, извършено на 9 януари 2016 година, бе знаково за процеса, как ще се преразпределя вече натрупаният легализиран, съществуващ и уважаван капитал преди спирането на еврофондовете през 2020 година. Това коментира за „Фокус“ проф. Николай Радулов, водещ експерт по национална сигурност по повод нарасналата интензивност на престъпления, с които изпратихме 2017 и посрещнахме новата 2018 година. Експертът по национална сигурност допълни, че дори във всяко от тези криминални проявления стрелящите да не са целили държавата – те я улучват, защото тя бива дискредитирана от случващото се. „Сега с намаляване на евросредствата, защото те не са безкрайни, ще има преразпределение на съществуващите пари. Средствата, с които ще могат да оперират такъв тип хора, ще бъдат доста ограничени в рамките на държавния бюджет и битката за всяка поръчка ще бъде много люта. Така че, познавайки нашата действителност и виждайки как МВР се разглобява на съставните си части, според мен най-лошото още не е дошло. „Първият изстрел“ по този капитал беше по моделиера Антов – КРИБ тогава даде ултиматум на правителството да разкрие убиеца, съответните служби декларираха, че са по следите му, но нищо не се случи – нито КРИБ продължи с протестите си, нито убиецът беше намерен. И едно друго съмнение, което съществува в хората – сегашният закон за борба с корупцията изглежда като инструмент за преразпределяне на средствата“, коментира проф. Николай Радулов. Той подчерта, че големият проблем на криминалните и специалните служби у нас е липсата на агентура. Експертът по национална сигурност опроверга данните, че през последните години агентурата се е удвоила и дори утроила, като уточни, че всъщност се е разпределила върху два пъти по-малко хора. Проф. Радулов изтъкна набиращата сила опасност обществото да се радикализира в резултат от безсилието на МВР да събере доказателства в такива криминални случаи.", "date": "2018.01.08", "title": "Експерт: Убийството на Петър Христов е преразпределение на бизнес територии"}
{"url": "https://www.24chasa.bg/novini/article/6652455", "text": "Бизнесменът Петър Христов бе убит с 8 куршума пред офиса си в столичния кв. “Манастирски ливади” в понеделник. 49-годишният мъж бил посрещат от изстрели, след като слязъл от служебната си кола. Надупчен е с пистолет в главата, шията и гърдите. Дръзкото покушение стана към 10 ч в понеделник на ул. “Ралевица” 86-88 срещу мол на бул. “България”. Христов е отивал към холдинга си “Пропъртис Мениджмънт Груп”, който обединява дружества от различни сфери. Най-известното е “Лактима” - компания за млечни продукти Роден е на 17 ноември 1968 г. в Силистра, израснал е в Самоводене до Велико Търново. Възпитаник на средното сержантско военно училище в Горна Оряховица и Висшето военно училище във Велико Търново, което завършва през 1991 г. След това напуска армията. Магистър е по финанси в Свищовската стопанска академия. Учеше и право във Великотърновския университет “Св. св. Кирил и Методий”. Бе член на настоятелството на висшето училище. “Сигналът в полицията е подаден на тел. 112 в 10,07 ч . Когато МВР пристига, простреляният вече е бил откаран от негови близки във ВМА”, обяви директорът на столичната полиция Ивайло Иванов. След изстрелите шофьорът на Христов го е качил и потеглил към ВМА. Бизнесменът умира след 30 минути реанимация “Чух два или три изстрела, но помислих, че някакво платно пада отгоре и след това дойде жена и каза, че покрай нея свистели куршумите”, обясни свидетел пред “24 часа”. В съседство на офиса на “Лактима” е недовършен 10-етажен строеж. Предполага се, че оттам, качен на по-високите етажи, е стрелял убиецът. От нея висят рекламни транспаранти. Хора от квартала разказаха, че от години сградата се строи. Не е изключено обаче килърът да е дебнел Христов в кола. Полицаи обикаляха в района през целия ден. Те търсеха очевидци на кървавия случай и записи от охранителни камери. Според източник от следствието основната версия е отмъщение от групата на “Наглите” - Петър Христов води в МВР основния свидетел, благодарение на когото е заловена групата по отвличания. Другите версии са нарушени бизнес интереси, отмъщение заради стари конфликти, неуредени финансови отношения, както и личен мотив. В последните няколко години фирмите на Христов работиха активно по обществени поръчки за стотици милиони в консорциуми с други дружества. Не е отшумял и конфликтът му с друг известен бизнесмен от Велико Търново - Георги Вълев, който наскоро беше осъден на доживотен затвор по делото “Килърите”. Шефът на Главна дирекция “Национална полиция” Христо Терзийски не отхвърли версията, че зад разстрела стои бизнесът на Христов. “Имал е разностранни интереси - в строителство, в хранително-вкусовата промишленост. С добра репутация е в обществото. Не изключваме версии, свързани с личния му живот”, добави Терзийски. От полицията уточниха, че нямат информация бизнесменът да е получавал заплахи. Не са го пазили и гардове, няма бронирани коли. “Тате, какво значи “Предавам се”? “Не знам, сине! Ние сме българи!”, е един от постовете във фейсбук на Христов. Той пише още: “В живота не е лесно да си добър... Трябва да си достатъчно силен, за да изтърпиш последствията от добротата си. Dura Lex, sed lex” (“Лош закон, но закон”). На 19 декември м.г. на стената си той е публикувал интервю на “24 часа” с регионалния министър Николай Нанков, озаглавено “След няколко години Северна България ще се развива бързо като Южна” Разследващите ще проверяват всяка конфликтна точка в бизнеса на жертвата, а дружествата, в които участва, ще бъдат подложени на анализ, научи още “24 часа”. Ще бъдат проверявани длъжници на фирми на Христов, както и дали той е имал да дава пари на някого от партньорите си. Съпругата, синът и дъщерята на бизнесмена са разпитани още в часовете след убийството, но са били в шок. Разпитите на свидетели ще продължат и в следващите дни. Един от последните хора, с които се е чул приживе Петър Христов, е майка му Монка Манолова. Около 9 ч той ѝ се обадил, а разговорът завършил с “Майче, обичам те!”. “Голяма загуба е майка да си загуби сина, това е гръм, дано тази жена (Монка - бел. ред. да не се предаде сега заради другия си син и внучето”, изплака Благовеста Факирова, шеф на Сдружението на кметовете и кметските наместници в община Велико Търново. Тя е близка приятелка на майката на Христов. Монка Манолова научила за смъртта на сина си от телевизията. Семейството на убития се готвело да празнува годинка на първото му внуче - Петър, на 12 януари. 72-годишната майка на бизнесмена е бивша учителка. Със сина си имали силна връзка. “Сутринта се е чула с него, нямаше ден, в който той да не ѝ се обади”, разказа Факирова. Винаги съм се чудила на това - всеки път, като си говорят, той ще каже: “Майче, обичам те”, добави Факирова. Тя го познава повече от 35 г. “Той и майка му са основатели на моето дарителско сдружение “Св. Ив. Рилски” в с. Балван. Когато почина моят син, Петър бе до мен и ми помогна страшно много. Казваше ми “маме”. Беше човек, изпълнен с доброта, с благодетелство и голяма отговорност към поетите ангажименти”, казва Факирова. ДИМА МАКСИМОВА  - Поддържахме връзка, той спаси живота на Мануела. За това ще му бъда признателен цял живот. Последните години се справям сам, но когато е имало случаи да не мога, никога не е отказвал да помогне. Уникален човек, просто за мен беше повече от брат. Той помагаше не само на Мануела, на толкова други хора е помогнал, само че не искаше да се разчува. Не обичаше показност. - Мисля, че преди 2-3 месеца минах през офиса, разговаряхме как е Мануела. Не изглеждаше притеснен, усмихнат си беше. Него човек не можеше да го уплаши и дори и да е получавал заплахи, няма да тръгне да споделя с никого. Каквото и да кажем за Петър, е малко. Знам, че ще се изпишат тонове глупости, но истината е, че Петър беше уникален мъжкар и изключително точен човек. - Нямам идея, това е голям шок за мен и за семейството ми. - Вижте, аз съм говорил на тази тема с него и той ми казваше: “Аз не съм счетоводител и не давам пари, за да ги смятам.” Той помогна за оборудването на апартамента в Търново, другата част даде Влади Въргала. За лечението ѝ в Израел, което беше изключително скъпо - 1500 долара на ден, последните 3-4 месеца пое изцяло Петър Христов. Страхотен беше, не мога да повярвам, че го няма. Под ръководството на Петър Христов “Локомотив” (Горна Оряховица) влиза в елита. Хвърля доста средства, но в края на сезон 1994/1995 г. тимът изпада след 2:2 у дома с ЦСКА с два съмнителни автогола. Така се спасява от изпадане “Монтана”. “Локомотив” постига знаменателна победа у дома над “Левски” с 1:0, като след мача президентът Христов се нахвърля да бие Александър Марков от гостите. Това е една от трите загуби на “сините” през сезона, като другите две са в Пловдив от “Ботев” и “Спартак”. “Локо” падна жертва на партиен заговор, който целеше да ме елиминира от Горна Оряховица, да ме дискредитира. Цялата акция бе проведена от едно бивше величие, но нека не му ровим кокалите, тъй като вече не е между живите”, заяви в интервю преди години Петър Христов. Според слуховете шефът на Елитбанк, която е спонсор на “Монтана”, обещал по 3000 марки на играч от ЦСКА, за да се хвърлят за победа в Горна Оряховица. Наставникът на ЦСКА Цветан Атанасов вади от състава Трифон Иванов и Илиян Киряков, защото били изморени от победата над Германия с 3:2 в евроквалификациите. Петър Христов имаше дялове и в търновския “Етър”. Бизнесменът даряваше средства за спорта и футбола в цялата област. Компанията му “Лактима” активно подпомагаше ФК “Болярчета - Велико Търново”, ФК “Лозен” - Сухиндол, “Етър”, “Локомотив - Горна Оряховица”, ОФК “Мъглиж” и таекуондиста Йордан Колев. ", "date": "2018.01.08", "title": "Петър Христов, собственик на 30 фирми, бил без охрана и бронирани коли (Обзор)"}
{"url": "https://www.24chasa.bg/novini/article/6652388", "text": "От тази година Мат Макмълън, директор на компанията \"Риълботикс\", която се специализира в производството на секс роботи, ще пусне на пазара и неуморни андроиди, предназначени за жени, пише в. \"Дейли мейл\". Издръжливите труженици на секс фронта ще бъдат оборудвани с бионични пениси. Те ще могат да обслужват притежателките си за колко време те си пожелаят, предава БТА. След като създаде миналата година секс роботи жени, Макмълън беше подложен на критики, че мисли само за фантазиите на представителите на силния пол. Сега директорът на споменатата калифорнийска компания ще избегне упреците, като се погрижи и за потребностите от роботехника и при дамите. Андроидните машини за жени са изготвени по същата технология, като тази, предназначена за мъжете. Механичните любовници ще могат да говорят, да помнят и да доставят удоволствие. Техният дизайн, материали и записани програми са максимално близки до човешките. Те трябва да се превърнат в незаменими компаньони за дамите.", "date": "2018.01.08", "title": "Пускат на пазара неуморен секс робот за жени"}
{"url": "https://www.24chasa.bg/novini/article/6652404", "text": "Възможно е традиционните сини джинси един ден да станат по-\"зелени\" благодарение на използването на екологичен метод за оцветяване с багрилото индиго, сочат резултатите от изследване, цитирани от Франс прес. Индигото, извличано първоначално от растения, но произвеждано днес по синтетичен път, е единственото багрило, което може да придаде традиционния цвят на сините джинси. Оцветяването обаче е свързано с няколко химични етапа, които са вредни за околната среда, отбелязаха авторите на изследването, предава БТА. Те разработили метод за производство на пигмента чрез използване на бактерия, създадена в лабораторна среда. Методът все пак се нуждае от \"подобрения\", за да бъде използван в индустрията. Индигото в естествения си вид е използвано като оцветител от повече от 6000 години. Кристалите му прилепват към повърхността на тъканите и това го прави неотменима част от процеса на оцветяване на джинсите - интензивното синьо е особено резистентно към измиване, но вътрешността на памучните влакна остава бяла, а това позволява да се получи ефектът, свързан с \"изтриване\" на плата деним. 95 процента от произвежданите ежегодно около 45 000 тона синтетично индиго са използвани за оцветяване на произвежданите всяка година 4 милиарда джинсови облекла. За синтеза на багрилото са нужни химични продукти, като формалдехид и циановодород. Тъй като индигото е неразтворимо във вода, най-често се използва натриев дитионит, за да се получи нужната за оцветяването разтворима форма на багрилото. Редица заводи изхвърлят замърсените от оцветяването води в реките, а това има негативен ефект върху околната среда, припомниха учените. Създаденият от тях алтернативен метод имитира процес, свързан с растението Persicaria tinctoria. Учените създали бактерия Ешерихия коли, която по подобие на растението произвежда индоксил. Комбиниран с молекула глюкоза, той се превръща в индикан. При оцветяването добавянето на ензим директно към индикан върху тъканта го превръща в индиго. \"Крайният продукт е сходен\", увери един от авторите на изследването Джон Дюбър от Калифорнийския университет в Бъркли.", "date": "2018.01.08", "title": "Сини джинси стават по-екологични чрез бактерии"}
{"url": "https://www.24chasa.bg/novini/article/6652415", "text": "72-годишен пешеходец е загинал при пътен инцидент на пътя Варна-Бургас. Това съобщиха от ОДМВР-Варна, предаде \"Фокус\". Около 17.40 днес на главен път Варна-Бургас в посока Бяла, на около 300 м след разклона за с. Дюлино, 59-годишен водач на миркобус е блъснал пешеходец, който се е движел в обхвата на пътя. Блъснатият 72-годишен мъж от с. Кичево е загинал на място. Изясняват се причините довели до инцидента. Взетата алкохолна проба на водача на микробуса е била отрицателна. На място се извършват процесуално-следствени действия. Предстои образуването на досъдебно производство по случая.", "date": "2018.01.08", "title": "Пешеходец загина на място на пътя Варна - Бургас, блъснал го микробус"}
{"url": "https://www.24chasa.bg/novini/article/6652410", "text": "САЩ ще спрат да предоставят специална закрила на имигрантите от Салвадор на 9 септември 2019 г., заяви днес американското министерство на вътрешната сигурност, според което 18-месечната отсрочка в прекратяването на статута ще позволи подходящ преход, предаде Ройтерс. Министърката на вътрешната сигурност Кирстен Нилсен реши да премахне временния статут на закрила, създаден след опустошителното земетресение в Салвадор през 2001 г., позволил на 200 000 салвадорски имигранти да останат в САЩ, предава БТА. Министерството каза, че 18-месечният период ще даде достатъчно време на хората да потърсят друг имиграционен статут или да планират завръщането си в родината и ще позволи на Салвадор да се подготви за демографската промяна. През последната година американското правителство бе изправено пред редица крайни срокове за вземане на решения дали да премахне закрилата, предоставяна от САЩ на имигранти, чиито родни страни са пострадали от бедствия. Салвадорците са най-голямата група с временен статут на закрила в САЩ, следвани от хондурасците, които са около три пъти по-малко на брой и могат да загубят своя статут на закрила по-късно тази година. Хаитянците и никарагуанците ще загубят своя статут на закрила през 2019 г. Статутът на закрила на имигрантите от Южен Судан беше удължен до май 2019 г.", "date": "2018.01.08", "title": "САЩ спират имиграционната закрила за салвадорците през 2019 г."}
{"url": "https://www.24chasa.bg/novini/article/6652295", "text": "1896 лв. глоба трябва да плати фирма “Боби-Пеш” заради монопол върху гробовете в Ихтиман. Това е решила Комисията за защита на конкуренцията след проверка, започнала през 2016 г. От регулатора установили, че “Боби-Пеш” има договор с общината, според който само тази фирма има право да изкопава и заравя гробове на градското гробище. От документите става ясно, че “Боби-Пеш” сключила договор с общината на 11 юли 2011 г. На фирмата е възложено да стопанисва и поддържа гробищата и да организира погребения. В случаите, когато други погребални агенции се грижели за погребения, те плащали 240 лв. на “Боби-Пеш” за изкопаването на гроб. Ако клиентите потърсят директно “Боби-Пеш”, цената е 80 лв. Оскъпяването на услугите за други фирми намалявало избора на потребителите, твърдят от КЗК. Фирмата отрича всички твърдения, като посочва, че цената за разкопаване и закопаване на гроб се формирала въз основа на направените разходи, а тези за почистване, охрана и други не се покривали от общината. Те били и значително увеличени през 2016 г., тъй като и сметоизвозването започнало да се извършва за сметка на “Боби-Пеш”.", "date": "2018.01.08", "title": "Глобяват фирма за монопол над гробове"}
{"url": "https://www.24chasa.bg/novini/article/6652204", "text": "Добричкият окръжен съд остави в ареста румънски гражданин, обвинен, че е превел през ГКПП-Кардам мъж от Ирак без разрешение на надлежните органи на властта, съобщи пресцентърът на институцията. Румънецът е използвал товарен автомобил с ремарке като имигрантът е бил открит в кабината на камиона, под леглото на шофьора. Първоначалната мярка за неотклонение спрямо Л.К. /35 г./ е взета от Районния съд в Генерал Тошево. И според окръжните магистрати има опасност при по-лека мярка обвиняемият да се укрие, тъй като е привлечен към отговорност за тежко умишлено престъпление, което се наказва с \"лишаване от свобода\" за срок от една до десет години и глоба от 10 000 до 30 000 лева, посочват от пресслужбата. Определението на Окръжния съд е окончателно.", "date": "2018.01.08", "title": "Оставиха в ареста румънец, опитал да преведе иракчанин през ГКПП-Кардам"}
{"url": "https://www.24chasa.bg/novini/article/6652216", "text": "Камера успя да заснеме невероятни кадри, след като беше погълната от изригваща лава в Националния парк „Вулкани на Хаваите“, предаде  . Интересното е, че собственикът на устройството Ерик Сторм все пак успял да си го прибере, след като изчакал лавата да засъхне. Така той успял да свали хипнотизиращите кадри, запечатани от неговата камера.", "date": "2018.01.08", "title": "Лава погълна камера, но въпреки това тя успя да запише всичко (Видео)"}
{"url": "https://www.24chasa.bg/novini/article/6652232", "text": "Украинската полиция заяви, че е арестувала заподозрян за убийството на адвокатката Ирина Ноздровска, чиято смърт предизвика демонстрации пред централата на полицията в Киев, предаде Асошиейтед прес.  Според медийни съобщения 38-годишната адвокатка била намушкана с нож многократно, предаде БТА. Ноздровска водеше кампания срещу евентуалното освобождаване на мъж, признат за виновен за смъртта на сестра й, която прегазил с автомобила си. Мъжът е свързан с известен съдия в Киев. Той обжалваше наложената му присъда заради смъртта на сестрата на Ноздровска и искаше да излезе от затвора. През декември съдът отхвърли апелативния му иск. Два дни след това Ноздровска изчезна безследно. Говорител на украинското министерство на вътрешните работи заяви, цитиран от агенция Интерфакс, че по случая е арестувано заподозряно лице, но не даде подробности.", "date": "2018.01.08", "title": "Арестуваха заподозрян за убийството на украинската адвокатка Ирина Ноздровска"}
{"url": "https://www.24chasa.bg/novini/article/6652256", "text": "През 2017 г. американското правителство е похарчило най-високата в историята си сума, предназначена за справяне с последиците от природни бедствия, предава AFP. Поредицата пожари и урагани са нанесли щети, които са увеличили до 306 милиарда долара отделената сума за справяне с бедствията и авариите. Това е най-високият подобен бюджет в историята на страната, предава \"Фокус\". Предишният такъв рекорд бе от 2005 г., когато ураганите Катрина, Уилма и Рита нанесоха огромни щети и допринесоха бюджета за справяне с природните бедствие да достигне 215 милиарда долара.", "date": "2018.01.08", "title": "Рекордни разходи на САЩ за справяне с последиците от природни бедствия през 2017 г."}
{"url": "https://www.24chasa.bg/novini/article/6652293", "text": "\"МВР и обществото са две свързани неща. Когато започна да се работи покрай убийството в Нови Искър, излязоха толкова неща и хора, които познават Росен Ангелов, знаят какво работи\". Това заяви ген. Васил Василев, бивш директор на \"Национална полиция\" пред  . \"Питам работодателя на Ангелов как го е наел на работа, под какво име?\", коментира той.", "date": "2018.01.08", "title": "Ген. Васил Василев: Питам шефа на Росен Ангелов как го е наел на работа, под какво име?"}
{"url": "https://www.24chasa.bg/novini/article/6652284", "text": "Полицейски служител, обвинен, че е нападнал сексуално две деца в асансьор в Букурещ, е задържан за 24 часа след тридневно издирване, съобщи Аджерпрес. Говорителят на вътрешното министерство Моника Дажбог потвърди, че 45-годишен полицай от букурещката пътна полиция е бил задържан днес. Тя призова за \"реални реформи в полицията\", предаде Асошиейтед прес. Мъжът е заподозрян, че е извършил сексуално посегателство срещу петгодишно момиченце и деветгодишното му братче в асансьор в жилищен блок на 5 януари. Той бил разпознат от колегите си при преглеждане на кадрите от камерите за видеонаблюдение, предаде БТА. По-рано днес опозиционната партия Съюз за спасение на Румъния (ССР) поиска оставката на министъра на вътрешните работи Кармен Дан заради начина на действие по случая. Партията поставя под въпрос мобилизацията за залавянето на престъпника, но и начина, по който се извършват психологическите тестове на служителите в МВР. ССР изтъква, че замесеният в престъплението полицай, който работи в Пътна полиция от 2010 г., е рецидивист и е извършил и друго престъпление, за което си е признал през 2015 г. Същевременно ССР отбелязва, че този случай, при който нападателят бе разкрит с помощта на кадри от видеонаблюдението, показва колко е опасен за обществото проектът за изменения в наказателните кодекси, предложен в края на миналата година от парламентаристи от управляващата Социалдемократическа партия. Измененията биха направили невъзможно използването в съдебния процес на записи от камери за наблюдение, разположени в района на извършване на тежки деяния като сексуални посегателства, изнасилвания и други престъпления. Вътрешният министър Кармен Дан е дала срок до сряда на началника на Пътна полиция да обясни колко сериозни са били психологическите тестове, през които е минал заподозреният в педофилия полицай, и как е възможно от 1990 г., откогато заподозреният работи в системата, да не е забелязано поведението му, посочи още говорителят на МВР Моника Дажбог.", "date": "2018.01.08", "title": "Задържаха полицай, обвинен в педофилия в Румъния"}
{"url": "https://www.24chasa.bg/novini/article/6652317", "text": "Не мисля, че днешното показно убийство в София е фалстарт, с който България започва своето европредседателство, каза в Казанлък в отговор на журналисти, по повод убийството на 49-годишния Петър Христов, председателят на Народното събрание Цвета Караянчева, предаде „Фокус“. Тя заяви, че такива събития се случват във всяка една европейска държава, Европа работи за справяне с корупцията, както и България. „Това, което трябва да кажем за България в следващите шест месеца е, че България е готова да председателства, България е достоен член на Европейския съюз и ние можем да се справим с това. Време е да покажем, че председателството не е на ГЕРБ, на БСП, на ДПС, а е на България. И е важно посланията, които излизат от България, да бъдат наистина позитивни, да представят България в най- добрата светлина, защото в крайна сметка ние сме българи и се гордеем с това“, заяви Караянчева.", "date": "2018.01.08", "title": "Караянчева: Не мисля, че днешното убийство в София е фалстарт за европредседателство"}
{"url": "https://www.24chasa.bg/novini/article/6652335", "text": "Движението по път I-9 Варна - Обзор в района на с. Рудник се осъществява в една лента поради тежко ПТП, съобщиха от пресцентъра на АПИ. Шофьорите да се движат с повишено внимание.                                                                                                                                                                                                                                                                                                                       ", "date": "2018.01.08", "title": "Тежка катастрофа ограничава движението на пътя Варна - Обзор"}
{"url": "https://www.24chasa.bg/novini/article/6652365", "text": "Румънският премиер Михай Тудосе заяви в края на заседание на Националния изпълнителен комитет на управляващата Социалдемократическа партия (СДП) днес, че преструктуриране на правителството няма да бъде направено днес, но той не се отказва от идеята и ще я предложи на следващото заседание на ръководството на партията, предаде Аджерпрес. \"Преструктурирането няма да стане днес. Представих предложението. Ще бъде обсъдено на заседанието на Националния изпълнителен комитет в Яш, което ще се състои в края на този месец\", посочи премиерът. Според информационния сайт Зиаре предложеното от Тудосе преструктуриране на кабинета може да включва сливане на министерството на водите с това на околната среда, на енергетиката с икономиката, на туризма с младежта и спорта, на министерството за румънците от цял свят с това на външните работи и на образованието с науката. На днешното заседание, определяно от медиите като \"ключов сблъсък\" между премиера Михай Тудосе и лидера на СДП Ливиу Драгня, се очакваше също да бъдат обсъдени изменения в устава на СДП и евентуално свикване на извънреден конгрес, на който да бъде избрано ново ръководство на партията. Източници, близки до премиера Михай Тудосе, заявиха, че той би искал колективно ръководство на СДП, в което да влизат важни местни лидери, до определянето на дата за извънреден конгрес, а председателят Ливиу Драгня да бъде отстранен до провеждането на вътрешни избори. На днешното заседание бе решено сенаторът Йоан Денеш да бъде предложен за министър на водите след оставката преди дни на досегашния министър Дойна Пана. Следващото заседание на Националния изпълнителен комитет на СДП ще се състои на 28 януари в североизточния град Яш, посочва Зиаре.", "date": "2018.01.08", "title": "Румънският премиер: Преструктурираме правителството в края на месеца"}
{"url": "https://www.24chasa.bg/novini/article/6652243", "text": "Папа Франциск кръсти 34 деца на церемония в Сикстинската капела в неделя и призова майките им да се чувстват свободни да ги накърмят, ако са гладни, съобщи Ройтерс. “Ако започнат да изнасят концерт (като реват), ако не се чувстват удобно, защото им е топло или са гладни, накърмете ги, не се страхувайте, защото това е езикът на любовта”, обърна се светият отец към събралите си в капелата майки. Церемонията продължи повече от 2 часа и някои младенци наистина бяха изнервени. В някои страни жените все още се чувстват притеснени да кърмят на обществени места, а някои дори стават обект на агресия, макар отношението на обществото към този акт да се променя бързо, коментира Ройтерс. На предишни церемонии папата отново е правил подобни коментари, посочвайки, че Мария също е кърмила Христос, но на снимка в Сикстинската капела досега е била запечатана само една жена, която храни бебето си от шише. Според експерти стъпката, предприета от Франциск, съвсем не е революционна, тъй като католическата църква се фокусира върху жените именно в ролята им на майки. ", "date": "2018.01.08", "title": "Папата разреши жените да кърмят в Сикстинската капела"}
{"url": "https://www.24chasa.bg/novini/article/6652445", "text": "Китайският президент Си Цзинпин поздрави френския президент Еманюел Макрон за неговата реч, посветена на темата за Пътя на коприната, която той произнесе в първия ден на официалната си визита в Китай, предаде Франс прес. Макрон произнесе речта си в Сиан, първи етап от тридневното му посещение. От Сиан в древността е потеглял Пътя на коприната, свързващ Азия с Европа. Днес китайският президент Си Цзинпин планира да го възроди под формата на нови пътища на коприната. Този многомилиарден проект, включващ изграждане на пътища, железопътни линии, пристанища и промишлени паркове, трябва да обхване 65 страни. В речта си в Сиан, посветена на тези планове на Си, френският президент каза, че Пътят на коприната не може да бъде еднопосочен и трябва да бъде споделен. Макрон каза, че новите Пътища на коприната \"не може да бъдат пътища за нова хегемония, които да превърнат всеки, поел по тях, във васал\", предава БТА. След като произнесе тази реч Макрон, съпругата му Брижит и придружаващата ги делегация, в която има бизнесмени, пристигнаха от Сиан в Пекин. Макрон и съпругата му имаха частна вечеря със Си и неговата съпруга. Си и Макрон разговаряха и на четири очи, но официалните разговори между тях са утре, когато ще бъдат подписани и редица двустранни договори. Днес срещата между двамата лидери бе посветена и на размяна на подаръци. Макрон подари на Си кон на Републиканската гвардия или по-точно негова снимка, защото животното на име Везувий е все още под карантина. Макрон, който е и запален футболен фен, подари на Си и футболна тениска с отпечатано върху нея име на китайския президент. Си пък подари на Макрон картина на кон.", "date": "2018.01.08", "title": "Китайският президент поздрави Макрон за речта му в Сиан"}
{"url": "https://www.24chasa.bg/novini/article/6652254", "text": "Българският премиер Бойко Борисов заяви, че България ще работи за нормализирането и подобряването на отношенията Турция - ЕС по време на българското председателство на съюза. На това акцентират западни медии като “Фокс нюз” и “Гласът на Америка” по повод на откриването в Истанбул на Желязната църква след 7 г. реставрация. Приведени са и думите на турския президент Реджеп Ердоган, че това е пореден пример за турските усилия да бъдат възстановени храмове на различните вероизповедания в Истанбул. “Не разграничаваме свободите” е озаглавил статията си в. “Миллиет”, който цитира Ердоган, че по всички земи, завладявани от предците му в миналото, на първо място са били гарантирани религиозните свободи. Според “Хабертюрк” церемонията по откриването на Желязната църква е била своеобразна “среща на религиите”, тъй като на нея са присъствали още българският патриарх Неофит, главният мюфтия в България Мустафа Хаджи, Вселенският патриарх Вартоломей и главният равин на турските евреи Исак Халева. Според в. “Стар” от Желязната църква е било изпратено послание за толерантност към света. “Това откриване е послание до международната общност. В Истанбул различните религии и култури живеят в мир. Да съхраним тези творби, е наша обща отговорност. На ред са османски забележителности в България”, цитира изданието думите на Ердоган. В. “Тюркие” също извежда в заглавие “Сега е твой ред, България”, като предава думите на Ердоган пред премиера Борисов, че и у нас има джамии, които се нуждаят от ремонт. Други турски издания посочват, че с откриването на реставрираната българска църква “Свети Стефан” Турция е показала на Запада какво представлява религиозната свобода в момент, когато “в страните от Европа се опожаряват джамии и се извършват расистки нападения срещу мюсюлмани”.", "date": "2018.01.08", "title": "Турски медии: Сега е твой ред, България"}
{"url": "https://www.24chasa.bg/novini/article/6652205", "text": "Британска фрегата ескортира днес руски кораби през Ламанша, заяви министерството на отбраната на Великобритания, цитирано от Ройтерс. Според ведомството това е поредният знак за засилване на руската военноморска активност близо до британски води през празничния период. То заяви, че фрегатата \"Уестминстър\" е била изпратена да наблюдава през уикенда четири руски военни кораба, преминаващи близо до британски води, и ще остане с тях, докато те се отправят на север. Предполага се, че четирите кораба - \"Сообразителни\", \"Бойки\", \"Парадокс\" и \"Кола\" - се връщат от операции в Близкия изток, каза министерството. Великобритания заяви, че тези случаи са се увеличили през последните седмици, предава БТА. По Коледа британски кораб ескортира новия руски боен кораб \"Адмирал Горшков\" при преминаването му близо до териториалните води на Великобритания. Лондон каза, че той е бил един от общо четири руски кораба, наблюдавани през този период.", "date": "2018.01.08", "title": "Британска фрегата ескортира руски кораби през Ламанша"}
{"url": "https://www.24chasa.bg/novini/article/6652158", "text": "През 1888 г. е основан Софийският университет \"Св. Климент Охридски\" и това ни дава повод да протегнем отново ръка и да отпуснем немалък ресурс - около 10 млн. лв. за допълнителни инвестиции в инфраструктурата, която СУ ползва. Това каза министърът на финансите Владислав Горанов пред журналисти след среща с ректорското ръководство и със съвета на деканите на СУ, на която присъства и министърът на образованието и науката Красимир Вълчев. Вълчев съобщи, че СУ ще получи за студентите си от Медицинския факултет сградата на Професионалната гимназия по облекло на бул. \"Черни връх\", а училището ще се премести в друга сграда в кв. \"Лозенец\". Ректорът на Софийския университет проф. Анастас Герджиков каза, че висшето училище няма да протестира след днешната среща с двамата министри.", "date": "2018.01.08", "title": "СУ \"Св. Кл. Охридски\" получава 10 млн. лв и сграда за медицинския факултет"}
{"url": "https://www.24chasa.bg/novini/article/6652165", "text": "Една от големите туристически атракции на чешката столица, пражкият астрономически часовник, ще спре и ще бъде реставриран през следващите шест месеца, предават Асошиейтед прес и Франс прес. За последно часовникът работеше до понеделник 9:00 ч. сутринта. Той е бил монтиран на южната фасада на кметството на града през 1410 година. Устройството ще бъде разглобено на части и ще бъде реставрирано, предаде БТА. Това е първият основен ремонт на часовника от Втората световна война насам. Тогава той силно пострада, а следващите му поправки не бяха извършени както трябва, което също ще бъде взето предвид. Очаква се часовникът отново да влезе в действия през лятото.", "date": "2018.01.08", "title": "Пражкият астрономически часовник спира за\n6-месечна реставрация"}
{"url": "https://www.24chasa.bg/novini/article/6652181", "text": "Президентът Румен Радев проведе днес на „Дондуков“ 2 работна среща с министъра на вътрешните работи Валентин Радев и главния секретар на министерството Младен Маринов. Срещата се проведе по инициатива на държавния глава. Това съобщиха от пресекретариата на президентството. По време на разговора гостите информираха президента за криминогенната обстановка в страната от последните седмици, както и за хода на разследванията по тежките престъпления от изминалите дни. В хода на срещата бяха обсъдени постигнатите резултати и слабостите в оперативно-издирвателната дейност на органите на МВР, както и взаимодействието им с органите на местната власт и гражданите, по отношение на издирвани лица с влязла в сила присъда. Румен Радев пожела успех в тежката и отговорна дейност на МВР и обърна внимание на необходимостта от усъвършенстване на модела на работа в борбата с престъпността, които да гарантират по-голяма сигурност за българските граждани.", "date": "2018.01.08", "title": "Румен Радев: Трябва да се усъвършенства моделът на борбата с престъпността"}
{"url": "https://www.24chasa.bg/novini/article/6651909", "text": "Протестите, които разтърсиха Иран, не бяха свързани само с икономиката, каза президентът Хасан Рохани, намеквайки, че истинските мишени са били влиятелните консерватори, които се противопоставят на неговите планове за разширяване на личните свободи и насърчаване на разведряването в чужбина, предаде Ройтерс, цитирана от БТА. \"Би било погрешно тълкуване (на събитията), а също обида към иранците да се говори, че те са имали само икономически искания\", каза Рохани. \"Хората имаха икономически, политически и социални искания\", заяви той. Рохани призова за премахване на ограниченията върху социалните медии, използвани от антиправителствените демонстранти. Той отхвърли призивите на твърдолинейни духовници за постоянно блокиране на достъпа до социалните медии и приложенията за съобщения. \"Достъпът на хората до социалните медии не би трябвало да бъде постоянно ограничен. Не можем да бъдем безразлични към живота и работата на хората\", заяви президентът. Според него на хората трябва да се позволи да критикуват всички ирански официални лица без изключение. \"Никой не е невинен и хората могат да критикуват всеки\", каза Рохани. Външният министър Мохамад Джавад Зариф предупреди съседните държави да не подклаждат несигурност в Иран, имайки предвид антиправителствените протести, посочва Асошиейтед прес. \"Някои страни се опитаха да злоупотребят със случващото се напоследък\", каза той на конференция по сигурността в Техеран, без да обвини конкретна държава. По думите му \"никоя страна не може да създаде безопасна среда за себе си за сметка на създаване на несигурност сред съседите си\". \"Подобни усилия\" само ще доведат до обратен ефект, заяви Зариф. Той определи извънредното заседание на Съвета за сигурност на ООН, свикано от САЩ във връзка с протестите в Иран, като фиаско и доказателство, че правителството на американския президент Доналд Тръмп е \"изолирано на международно ниво\". Светът \"стана свидетел, че (всички други) членове на Съвета за сигурност на ООН говориха за предотвратяване на намеса във вътрешните работи на Иран\", каза министърът. Зариф предупреди, че групировката \"Ислямска държава\" продължава да е активна и представлява заплаха в региона и извън него въпреки унищожаването на самозвания й халифат в Сирия и Ирак, и призова за нейното \"пълно смазване\".", "date": "2018.01.08", "title": "Иранският президент: Протестите не са били само икономически"}
{"url": "https://www.24chasa.bg/novini/article/6651933", "text": "Журналистката от Би Би Си Кари Грейси - редактор за Китай в регионалното бюро на телевизията в Пекин - обяви, че напуска поста си в знак на протест срещу разликата в заплатите на мъжете и жените в телевизията, съобщи Асошиейтед прес. Ветеран с 30-годишна кариера в Би Би Си, Грейси написа в изявление на уебсайта си, адресирано до зрителите на телевизията, че не може повече да върши работата си на високо ниво, докато се бори с шефовете за равенство в заплащането. Тя дава за пример четирима международни редактори в Би Би Си, от които двамата мъже имат с поне 50 процента по-високи заплати от тези на колегите си от женски пол. Грейси казва, че ще се върне на старата си позиция в нюзрума на Би Би Си, където се надява да й плащат наравно с останалите.", "date": "2018.01.08", "title": "Редактор в Би Би Си подаде оставка заради неравностойно заплащане за мъже и жени"}
{"url": "https://www.24chasa.bg/novini/article/6651943", "text": "Британски учени от университета в Шефилд твърдят, че в човешкия мозък функционира безжичен скенер на човешките емоции, чиито принцип на действие прилича на Wi-Fi, съобщава сайтът Лайф. По мнението на специалистите \"вълновите процеси\" в главния мозък изучават поведението и социалната активност на околната среда и на хората, като формират представите на човека, предаде БТА. При съвпадение на активността на вълните в човешкия мозък хората са способни не само да общуват \"на една вълна\" но и в организирани групи. Така те са склонни да посещават едни и същи музикални или религиозни сбирки. За учените се оказала най-интересна груповата мозъчна активност. Именно благодарение на този феномен възниквали според тях групите по интереси, клубовете и много други социални структури, обвързващи хората със сходна мозъчна активност.", "date": "2018.01.08", "title": "Учени откриха безжичен скенер на човешките емоции в мозъка"}
{"url": "https://www.24chasa.bg/novini/article/6650476", "text": "От “чудовището на Европа” до новата обетована земя. Германия изживя несравнима метаморфоза само в рамките на половин век. Днес седем от десет европейци казват, че харесват Германия. От 2011 година насам тя неизменно е посочвана като една от държавите в света, в които всеки би предпочел да живее. Милиони го и правят и избират федералната република за своята нова родина. Днес всеки десети от 80-те милиона жители в Германия е чужденец. Дали тази любов към нея се дължи на успешната ѝ икономика, или успешната икономика се дължи на тази любов? Как тази страна успя като феникс да възкръсне от пепелта си след Втората световна война и да се превърне в световен лидер, при това не само стопански, но и морален? По какъв начин децата и внуците на онези, които участваха или бяха неми свидетели на холокоста, изградиха съвременния бастион на общочовешките ценности? И казано по-простичко – защо, по дяволите, след всичко извършено и изгубено днес германците съумяват да живеят толкова добре и всички отново ги обичат?  Едно от най-упоритите клишета за германците е, че те са Клишето възниква още през XIX век, когато Германия се изравнява с Великобритания по производителност. В днешно време производителността е почти равна на тази на САЩ, разликата е само 14% в полза на американците, които вече близо 200 години са шампион по производство. Днес made in Germany е гаранция за качество и е най-силното оръжие на германците срещу напиращите конкуренти от Китай. Всъщност историята на този печат е интересна – той се въвежда през XIX век по настояване на Великобритания, за да се различават некачествените по онова време немски от качествените британски. Made in Germany по онова време е нещо като Made in China днес – символ на недобре направена стока, много често плагиат. Германия е една от страните в ЕС с най-ниска безработица – през ноември тя бе 5,3%. Доходите са високи, но и разходите никак не са ниски. Средно германците бруто. През последните години германците се сблъскват с два основни проблема – наемите стават все по-високи, покупателната стойност намалява, макар и само с 0,06% годишно. Германия има социално-пазарна икономика, което обуславя и сравнително високите данъци и социални застраховки. Облагането е семейно и може да бъде между 14 и 46% в зависимост от дохода. Наемите в големите градове се движат около 12-14 евро на квадратен метър с режийните, но без тока. Това означава, че едно четиричленно семейство плаща повече от 1400 евро наем, ако е в ново жилище в голям град и разполага с поне 100 квадрата. Всъщност животът на обикновения германец се е променил драстично през последните 50-60 години. В първото десетилетие след войната Германия се възстановява от разрушенията и започва т.нар. икономическо чудо. Още през 1949 г. тя успява да достигне нивото на заплащане и продуктивност отпреди войната. През 1960 година БВП на страната се утроява, липсва достатъчно работна ръка и германците която така и не секва.  През 50-те години в Западна Германия в семейството работи мъжът, а жената се грижи за децата и къщата. Работят само вдовиците от войната. Съпругите могат да изкарват пари само ако съпругът подпише официално разрешение за това. Чак през 1977 г. този закон е отменен. Чужденци почти няма до вкарването на първите работници от Южна Европа през 60-те г. Въпреки това бежанската вълна надхвърля 9 милиона – немци от източните територии, които бягат на Запад. Колата все още е лукс, повечето немци се придвижват с велосипед. Разводът е срамно изключение. В неделя всички ходят на църква. Човек обикновено се пенсионира там, където е започнал работа, а семейството се основава на 20-25 години и остава заедно докрай. Днес животът на германеца няма нищо общо с този на дядо му. Първо, той живее много по-дълго – средно 78,4 години. Второ – жените работят наравно и раждат по-малко деца. И трето – вече почти не съществува работно място, на което човек може да изкара целия си професионален живот. Хората сменят работа и градове, доучват, квалифицират се, остават поне веднъж безработни. Броят на браковете намалява драстично, опразват се и църквите. Вместо в неделя на църква съвременните германци ходят в петък и събота, а също и в сряда и четвъртък на бар. Според статистиката един С еманципацията на жените първоначално пивоварните изпадат в криза.   Преди мъжът след работа минава през кръчмата и пийва една бира с другари, а сега тича да сменя пелени и готви. През последните години обаче жените са тези, които вадят пивоварството от кризата – на тях се дължи бумът на бири с различен вкус. Германците, съгласно клишето, са и добре организирани хора. Те непрекъснато организират дори и свободното си време и са нацията, която има най-много членове на спортни клубове, ловни съюзи, читалищни дружинки или благотворителни организации. Вероятно на тази организираност се дължи и фактът, че германците оглавяват класациите на посетители на бардаци. Автомобилът е издигнат в култ. Според едно допитване всеки десети германец 51% изпитват повече гордост от автомобила, отколкото от националността си, а всеки втори може да си представи живот без смартфон, но не и без кола.  Друга особеност на германците е, че наистина имат безброй правила и ги спазват ревниво. Само разделното изхвърляне на боклука е цяла наука и дори самите немци не я владеят докрай. Разделно се хвърлят не само пластмаси от биобоклук, но и зелени от бели бутилки, картон от хартия, биоотпадъци от храна и пръст от саксии, батерии, електрически предмети, лекарства – за всичко това си има отделни контейнери, до които обикновено трябва да пътуваш. Съвместният живот също е изтъкан от правила – на балкона, задължително участваш веднъж седмично в миенето на входа, ако не плащаш за чистач, след 22 часа е забранено да переш, да слушаш високо музика и дори да ходиш с обувки у дома. Кога можеш да ползваш флекса си, пише в интернет на страница с правила и забрани. Въобще Германия е и страна на забраните. Имат си дори и списък с разрешени, не много разрешени и забранени обиди, които можеш да използваш към държавни чиновници. Примерно за “Парцал мръсен” глобата е в пъти по-малка от наказанието за “Никому ненужна пачавра”.  Освен бира немците пият и кафе. Обикновено неделя следобед е посветена на срещи с роднини на чаша кафе и домашен сладкиш. За германската жена няма нищо по-срамно от това да сервира купена храна. Както във всичко останало, германците са шампиони и по домакинстване. Още са живи жените, които са прекарали целия си живот в ежедневно миене на прозорци като част от домашните им задължения. Днес дъщерите и внучките им нямат толкова време, че да лъскат стъклата ежедневно, но домашното готвене си остава задължително. Българите в Германия съставляват една от най-многобройните наши диаспори в Западна Европа. Според официалната статистика към 31 декември 2015 г. броят на българските граждани в Германия е 226 926 души, докато през 2005 година те са били само 39 153 души. Броят на българските студенти в страната през 2007 г. е бил 11 816 души, като те от години са втори по численост сред чуждестранните. Българите в Германия обикновено се събират на доброволен принцип в свои клубове, които най-често са посветени на народните танци. Увеличават се и българските училища в страната. Те обикновено са съботни и в тях децата на български емигранти се учат да четат и пишат на български, а по-големите могат да учат и по българската програма, за да си издържат матурата у нас, ако решат.", "date": "2018.01.08", "title": "Защо всички  обичат Германия"}
{"url": "https://www.24chasa.bg/novini/article/6651963", "text": "Земетресение с магнитуд 3,5 по Рихтер бе регистрирано днес в Егейско море в района на окръг Балъкесир, Северозападна Турция, съобщи електронното издание на в. \"Миллиет\", като се позовава на правителствената Дирекция за управление при бедствия и извънредни ситуации (АФАД). Епицентърът на земетресението е бил в морето (в Едремитския залив) на дълбочина 13,5 километра. Трусът е регистриран в 15,25 часа. Земетресението е усетено в градовете Бурхание, Едремит, Хавран и Гьомеч. Няма информация за пострадали и за нанесени материални щети при труса.", "date": "2018.01.08", "title": "Трус с магнитуд 3,5 по Рихтер в Егейско море, усетиха го в Турция"}
{"url": "https://www.24chasa.bg/novini/article/6651957", "text": "Папа Франциск призова днес всички държави да съдействат за диалог за намаляване на напрежението на Корейския полуостров и да работят за юридически обвързваща забрана на ядрените оръжия, предаде Ройтерс. В ежегодната си реч пред дипломати, акредитирани към Светия престол, известна като \"За състоянието на света\", папата повтори призива си за запазване на статуквото в Йерусалим след решението на американския президент Доналд Тръмп да признае града за столица на Израел, предаде БТА. Франциск повдигна въпроса за климатичните промени и призова страните да останат в Парижкото споразумение за климата от 2015 г. за намаляване на въглеродните емисии. Тръмп обяви, че САЩ ще се изтеглят от спогодбата. \"От първостепенна важност е да се подкрепи всеки опит за диалог на Корейския полуостров, за да се намерят нови начини за преодоляване на сегашните спорове, за увеличаване на взаимното доверие и за гарантиране на мирно бъдеще за корейския народ и за целия свят\", каза Франциск. Папата говори пред дипломатите ден преди Северна Корея и Южна Корея да седнат на масата за преговори, където ще бъде обсъдено участието на севернокорейски атлети на Зимните олимпийски игри в Пьончан. \"Ядрените оръжия трябва да бъдат забранени\", каза папата и припомни, че Светият престол бе сред 122-те страни, които миналата година подписаха в договор на ООН за тяхната забрана. САЩ, Великобритания, Франция и други бойкотираха преговорите и вместо това заявиха, че спазват вече съществуващия Договор за неразпространение на ядрените оръжия.", "date": "2018.01.08", "title": "Папата призова за диалог на Корейския полуостров и забрана на ядрените оръжия"}
{"url": "https://www.24chasa.bg/novini/article/6651967", "text": "Шейсет и седем годишна жена е намерена мъртва у дома си в силистренското село Окорш със следи от насилие, предаде БТА. Информацията бе потвърдена от кмета на селото Емилия Кралева. Образувано е досъдебно производство, но от полицията и прокуратурата не дават повече информация за случая.                                                                                                                                                                                                                                                                                                                       ", "date": "2018.01.08", "title": "Откриха мъртва 67-годишна жена в Силистренско, има следи от насилие"}
{"url": "https://www.24chasa.bg/novini/article/6651987", "text": "Говорителката на руското външно министерство Мария Захарова обвини днес директора на ЦРУ Майк Помпейо, че е излъгал, като е казал в телевизионно интервю, че Русия от десетилетия се е намесвала в избори в САЩ , предаде ДПА. \"Най-силното доказателство, че това е чиста лъжа, е това, че през всички тези десетилетия американските специални служби и официални лица нито веднъж не са направили подобно твърдение, нито са поставили подобни въпроси пред Русия\", написа Захарова във Фейсбук. \"Нямаше нито една история за това . . . докато американската избирателна система не направи Тръмп президент. Именно тогава започна всичко това, безпочвените обвинения, търсенето на външен враг, оплакването от \"ръката на Кремъл\", каза тя. В интервю за телевизия Си Би Ес Помпейо отговори утвърдително на въпрос дали руснаците са се опитвали да подкопаят президентските избори в САЩ през 2016 г. \"Да. Така е от десетилетия\", каза той. \"Имаме много врагове, които искат да подкопаят западната демокрация\", заяви директорът на ЦРУ. \"Ние имаме важна функция като част от американския екип за национална сигурност да пазим американските избори безопасни, сигурни и демократични\", каза той. \"Усилено работим в тази насока. Така че ще работим срещу руснаците или който и да е друг, който заплашва това\", заяви Помпейо.", "date": "2018.01.08", "title": "Мария Захарова: Директорът на ЦРУ лъже, че Русия има намеса в изборите на САЩ"}
{"url": "https://www.24chasa.bg/novini/article/6651976", "text": "Семейството на убития бизнесмен Петър Христов се готвело да празнува годинка на първото му внуче, което също се казва Петър, на 12 януари, разказа пред \"24 часа\" Благовеста Факирова, председател на Сдружението на кметовете и кметските наместници в община Велико Търново. Тя е близка приятелка на майката на Петър Христов - Монка Манолова и познава застреляния бизнесмен повече от 35 г.. \"Той и майка му са основатели на моето дарителско сдружение \"СВ.Иван Рилски\" в село Балван, аз съм част от тяхното семейство. Особено когато почина моят син, той бе до мен и ми помогна страшно много. Казваше ми \"маме\", за мен това беше един човек изпълнен само с доброта, с благодетелство и с голяма отговорност към поетите ангажименти. Имаме много общи дела в полза на хората\", продължи потресената Факирова, която също е загубила син след тежко заболяване. \"Голяма загуба е майка да си загуби сина, това е удар, това е гръм, дано тази жена да не се предаде сега заради другия си син и заради внучето. Вдругиден трябваше да празнуват една годинка на внучето му, което също се казва Петър, хубаво семейство, хубави хора, щастливи, това е голяма беда\", изплака жената. Майката научила за убийството на сина си от телевизора. 72-годишната бивша учителка е много зле, тъй като с Петър имали много силна връзка. \"Сутринта се е чула с него, нямаше ден, в който той да не и се обади по телефона. Винаги съм се чудила на това при тях - всеки път, като си говорят, той ще каже: \"Майче, обичам те\", допълни Факирова. Бизнесменът не е споделял никакви притеснения с майка си. \"Той си беше свободен човек, на 17 октомври празнувахме нейния рожден ден на Арбанаси, той не е правил злини, за да се притеснява\", разказа търновката. Факирова разказа и за последните инициативи на дарителско сдружение \"Св.Иван Рилски\", които Петър Христов финансирал. \"Финансира закупуването на датчици за ранно известяване за пожар, които монитархме в домовете на възрастни и самотни хора. Освен това беше закупил специални чанти за възрастните за предпазване от недобросъвестни шофьори. Последната акция беше на 16 октоври, когато отбелязахме международния ден на глада, бяхме напълнили чанти с храни. Помагал е на Кризисния център на деца, жертви на трафик и насилие, на Центъра за деца и младежи е спонсор откакто е създаден, на Дома за възрастни също. Неговото име, като дългогодишен спонсор в Балван, е изписано на ктиторската стена в църквата \"Св.Иван Рилски\", завърши Факирова.", "date": "2018.01.08", "title": "Семейството на убития бизнесмен се готвело да празнува 1 годинка на първото внуче Петър"}
{"url": "https://www.24chasa.bg/novini/article/6652006", "text": "Двама души са пострадали при днешния пожар в Тръмп тауър в Ню Йорк, предадоха Ройтерс и Асошиейтед прес, като се позоваха на противопожарната служба. Единият от тях, цивилен, е в тежко състояние, с опасност за живота. Другият - пожарникар, е пострадал леко, предаде БТА. Пожарът е избухнал рано тази сутрин близо до покрива на небостъргача в центъра на Манхатън, където президентът на САЩ Доналд Тръмп живееше, преди да встъпи в длъжност през януари миналата година. Тръмп е бил във Вашингтон по време на инцидента. Малкият пожар е тръгнал от електрическата инсталация на охладителната кула на Тръмп тауър, съобщи в Туитър един от синовете на Тръмп, Ерик. Той благодари на пожарникарите за невероятната работа, която са свършили. Пожарът бе изгасен за около час.", "date": "2018.01.08", "title": "Двама пострадаха при пожара в \"Тръмп тауър\", единият е с опасност за живота"}
{"url": "https://www.24chasa.bg/novini/article/6652009", "text": "Три партии на унгарците в Румъния - Демократичен съюз на унгарците в Румъния, Унгарска гражданска партия и Народна партия на унгарците в Трансилвания - подписаха днес декларация за съвместна позиция, целяща синхронизиране на понятията за автономия на трите формации, съобщава Аджерпрес. Според лидера на Демократичния съюз на унгарците в Румъния (ДСУР) Келемен Хунор има три вида автономия, към която тези формации се стремят - териториална, местна и културна, и които трябва да бъдат обсъдени с румънското мнозинство. \"Тези три типа автономия трябва в един момент - ние казваме възможно най-скоро, ако е възможно още през 2018 г. - да бъдат обсъдени с румънското мнозинство и утвърдени от законодателна гледна точка\", посочи Хунор на съвместна пресконференция с лидерите на другите две партии в град Клуж-Напока. \"Има нужда от промяна в конституцията. Конституцията в момента не признава друга форма на териториална организация освен окръзите, окръжните градове, градовете и селата, няма региони или други форми\", добави той, като отбеляза, че \"има нужда от административна реформа\". Хунор изтъкна, че тези понятия за автономия са стремеж на унгарската общност в Румъния още от 1990 г. и са били включени в първата програма на ДСУР преди 28 години. \"В годината на Стогодишнината (от Великото обединение на Трансилвания и Румъния през 1918 г.) ние предлагаме диалог с румънското мнозинство, това е добър момент да говорим за обещанията от Алба Юлия (където е подписана декларацията за обединението) преди 100 години\", подчерта още лидерът на ДСУР.", "date": "2018.01.08", "title": "Три партии на унгарците в Румъния подписаха декларация за автономия"}
{"url": "https://www.24chasa.bg/novini/article/6652026", "text": "Годишните винетки за 2017 г. са валидни до 31 януари 2018 г. Съветваме потребителите да закупят нов годишен стикер преди изтичане на валидността на стария, припомнят от АПИ. От тази година годишните стикери са валидни от датата на перфорация, т. е. ако потребител има годишна винетка за 2017 г. и закупи нов годишен стикер днес - на 8 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. Например годишна винетка, закупена днес и перфорирана с дата 3 февруари 2018 г. ще бъде до 2 февруари 2019 г. Годишната винетка може да бъде валидизирана и с дата съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази. През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. За първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. Винетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове.", "date": "2018.01.08", "title": "На 31 януари изтича валидността на годишните винетки за 2017 г."}
{"url": "https://www.24chasa.bg/novini/article/6652033", "text": "Улици и тротоари в крайбрежната част на Париж бяха отцепени заради повишаващото се равнище на водата на река Сена и създалата се в резултат на това опасност от наводнение. Затворени бяха и кафенета, магазини и барове, предаде ДПА, цитирана от БТА. Към днешния ден водите на Сена наближаваха равнище от 4 метра - все още далеч от измерените 6,1 метра през 2016 г. или 8,62 метра през 2010 г., но достатъчно за да накарат властите да издадат предупреждения към местните жители и стопански обекти. Местни медии съобщиха, че през следващите дни равнището на реката може да се повиши още повече. Полицията потвърди, че парк, простиращ се на 1 км по протежение на двата бряга на Сена, ще бъде затворен за посещение. Местните жители бяха посъветвани да премахнат от мазетата си всякакви ценни вещи поради опасността от наводнение, а местните власти поискаха от социалните служби да се погрижат по бреговете на реката да няма бездомни хора. Продължава и издирването на служителка на полицията, изчезнала безследно по време на учения в Сена близо до катедралата Нотр Дам в петък. Засега не е ясно какво се е случило с нея.", "date": "2018.01.08", "title": "Затвориха улици в Париж заради опасност от наводнение"}
{"url": "https://www.24chasa.bg/novini/article/6652040", "text": "е убита от 69-годишния си съпруг. Според полицейски източници доказателствата за това са безспорни. Тялото на жената бе открито в дома й със следи от насилие. Тя е починала следствие на нанесен побой. Множество са били ударите по главата с тъп предмет. Аутопсията ще покаже какъв точно. По непотвърдена информация мъжът е имал психично заболяване и почти всеки ден е бил под въздейсхвието на алкохол. Семейството е живеело в дома на свой племенник. Тяхната къща била проиграна на хазарт от сина им, когото не са виждали и чували от 10 години.", "date": "2018.01.08", "title": "Жената, открита мъртва в Силистренско, починала след побой, нанесен от съпруга й  (Обновена)"}
{"url": "https://www.24chasa.bg/novini/article/6652053", "text": "Министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият в 9.30 часа утре новопостроената пътна връзка от бул. \"Брюксел\" до летище София, съобщи пресцентърът на МТИТС. Проектът \"Пътна връзка за летище София с обхват от бул. \"Брюксел\" до ул. \"Мими Балканска\" е на обща стойност 13.7 млн. лв. с ДДС, а финансирането е осигурено от бюджета на МТИТС. Строителството на отсечката през септември 2016 г., а срокът за завършване е февруари 2018 г. То включва изграждането на директно скоростно трасе от бул. \"Брюксел\" до Терминал 2 на летище София и две пътни връзки до Терминал 1.", "date": "2018.01.08", "title": "Московски и Фандъкова откриват утре пътна връзка от бул. \"Брюксел\" до летище София"}
{"url": "https://www.24chasa.bg/novini/article/6652067", "text": "Очаква се нормализиране на обстановката в Германия след голямото повишение на речните равнища заради проливни дъждове, предаде ДПА. Метеоролози очакват днес повишението на речните равнища да достигне най-високите си стойности, след като в края на миналата седмица в реките в Германия се вляха огромни количества вода от обилните дъждове и снеготопене. Скоро след това обаче, според прогнозите, обстановката ще се нормализира и крайбрежните населени ще могат да си отдъхнат от опасността от наводнения, предаде БТА. Към 5 ч. тази сутрин водите на река Рейн в Кьолн достигнаха 8,71 метра, съобщи местният контролен център за измерване равнището на реката. В течение на днешния ден покачването на водите й ще достигне пик от 9 метра. В Дюселдорф равнището ще се покачи от 8,18 метра до 8,30 метра, след което ще започне да спада. Измерените стойности в Бон, Кобленц и Майнц също са високи, но подобрената водна обстановка означава, че равнището на водите ще спадне в течение на деня. Въпреки големите количества вода ефективността на защитните съоръжения и механизмите за управление на обстановката доведоха само до ограничени щети, въпреки че в населените места по поречието на река Мозел да имаше залети пътища и мазета. Корабоплаването на много места обаче остава ограничено поради опасните за плаване равнища на водите на реките.", "date": "2018.01.08", "title": "В Германия очакват нормализиране на обстановката след проливните дъждове"}
{"url": "https://www.24chasa.bg/novini/article/6651390", "text": "Студове изместиха обичайните субтропични температури в Бангладеш и днес термометрите там показват рекордно ниски стойности, предаде Франс прес. Живакът падна до 2,6 градуса по Целзий в някои ниско разположени местности от тази страна в Югоизточна Азия, където зимата по принцип е приятно мека, предаде БТА. Това е най-ниската температура от началото на измерванията през 1948 г., заяви за АФП Шамсудин Ахмед, директор на бангладешката метеорологична служба. \"Мощна студена вълна\" е връхлетяла 160-милионната нация, констатира той. Предишният нискотемпературен рекорд в Бангладеш е 2,8 градуса и е от 1968 г. Капризите на времето принудиха властите да раздадат в двата най-силно засегнати окръга над 70 000 одеяла. Местна медия съобщи за най-малко 9 измръзнали до смърт в северните райони. Властите заявиха, че нямат такава информация. В началото на 2018 г. метеосводките от различни кътчета на света предложиха голямо разнообразие. В Северна Америка цареше леден студ - през уикенда в Ню Йорк температурата падна до минус 15. Австралийците, при които сега е лято, пък се потяха - в Сидни неделя стана най-горещият ден за целия континент от 1939 г. насам с 47,3 градуса по Целзий.", "date": "2018.01.08", "title": "Рекордно ниски температури в Бангладеш"}
{"url": "https://www.24chasa.bg/novini/article/6651395", "text": "Обвиняемият по делото за нападение срещу автобуса на клубния отбор по футбол от Първа Бундеслига „Борусия Дортмунд“ се призна за виновен, предава информационната агенция TACC, цитирана от Фокус. Подсъдимият 28-годишен руснак Сергей В., напуснал родината си през 2003 г. и получил германски паспорт, изрази съжаление за извършеното от него престъпление. Процесът срещу него стартира на 21 декември във федералната германска провинция Северен Рейн-Вестфалия. В резултат на атаката срещу автобуса на „Борусия Дортмунд“ пострадаха двама души – един от играчите на тима и полицейски служител. Нападението срещу превозното средство бе извършено на 11 април 2017 г. около 19.15 часа (местно време), когато три заложени експлозива избухнаха в близост до автобуса на отбора, който трябваше да излезе срещу „Монако“ в двубой от Шампионска лига на стадион „Сигнал Идуна Парк“.", "date": "2018.01.08", "title": "Призна се за виновен обвиняемият за атаката срещу автобус на \"Борусия Дортмунд\""}
{"url": "https://www.24chasa.bg/novini/article/6651397", "text": "\"Петър Христов спаси живота на Мануела, това е нещо, за което ще му бъда признателен цял живот. Обичам го като брат\", каза пред \"24 часа\" бащата на ранената в катастрофа с Максим Стависки през 2007 г. Мануела Горсова. Момичето от Велико Търново продължава да е в будна кома, а убитият бизнесмен бе основен благодетел на семейството в борбата им за нейното възстановяване. - Поддържахме връзка, той спаси живота на Мануела, това е нещо, за което ще му бъда признателен цял живот.Последните години се справям сам, но когато е имало случаи да не мога да се справя, никога не е отказвал да помогне. Уникален човек, просто за мен беше повече от брат. И той помагаше не само на Мануела, на толкова други хора е помогнал, само че не искаше да се разчува. Не обичаше показност. -Мисля че преди 2-3 месеца минах през офиса, разговаряхме как е Мануела. Аз просто минавах оттам. Не изглеждаше притеснен, усмихнат си беше. Него човек не можеше да го уплаши и дори и да е получавал заплахи, той няма да тръгне да споделя с никой. Каквото и да кажем за Петър, е малко. Знам, че ще се изпишат тонове глупости, но истината е, че Петър беше уникален мъжкар и изключително точен човек. - Нямам идея, това е голям шок за мен и за семейството ми. - Вижте, аз съм говорил на тази тема с него и той ми казваше:\"Аз не съм счетоводител и не давам пари, за да ги смятам\". Той помогна за оборудването на апартамента в Търново, другата част даде Влади Въргала. За лечението й в Израел, което беше изключително скъпо - 1500 долара на ден, последните 3-4 месеца пое изцяло Петър Христов. Страхотен беше, не мога да повярвам, че го няма.", "date": "2018.01.08", "title": "Красимир Горсов: Петър Христов спаси живота на дъщеря ми Мануела"}
{"url": "https://www.24chasa.bg/novini/article/6651403", "text": "Британските власти пристъпиха към реализацията на плана за озеленяване на индустриалните райони в северните части на Англия чрез създаването на новата \"Северна гора\", състояща се от 50 милиона дървета, предаде ТАСС. \"Простиращата се на повече от 193 километра между градове като Бредфорд, Лийдс, Манчестър и Ливърпул запланувана \"Северна гора\" ще разшири местообитанието на горските птици и прилепи и ще предостави защита за традиционни видове животни в света\", пише в съобщение на правителството на Великобритания. Гората ще послужи и за създаването на места за отдих за милионите жители на региона, предаде БТА. С организацията по залесяването ще се заемат два фонда - \"Уудланд тръст\" и \"Къмюнити форест тръст\". Програмата за създаването на гората е за 25 години. Британското правителство вече е внесло първата вноска в размер на повече от 8 милиона щатски долара за реализацията на проекта. Засаждането на дърветата ще започне през март. Първият озеленен участък ще бъде територия с площ 680 хектара близо до град Болтън. \"Северна гора\" също трябва да обедини пет вече съществуващи крупни горски масива, като ще образуват един почти 200-километров зелен пояс в най-индустриалния район на държавата.", "date": "2018.01.08", "title": "Започва засаждането на \"Северна гора\" в Англия"}
{"url": "https://www.24chasa.bg/novini/article/6651427", "text": "\"Сигналът в СДВР е постъпил в 10,07 часа. Простреляното лице не е било на място, то е било транспортирано в болница от негови близки. Започнали са действия по неговото спасяване в 10:30, за съжаление в 10:49 ч. е починал. Лицето е 49-годишен български гражданин. Проверяваме много версии. Всички възможни места, откъдето може да е започнала стрелбата, се проверяват. Не изключваме и версии, свързани с личния му живот\". Това каза на извънреден брифинг директорът на СДВР Ивайло Иванов по повод убийството на бизнесмена Петър Христов тази сутрин в столицата. \"Най-вероятно бизнесинтереси стоят зад убийството -  допълни директорът на националната полиция Христо Терзийски -  Имал е разностранни интереси - от строителство до хранително-вкусовата промишленост. Бил е с добра репутация в обществото\". \"Към настоящия момент нямаме данни, че спрямо него са отправяни заплахи. Имал е фирмен автомобил със шофьор, който го е придружавал. За бизнес интересите на лицето, не установяваме да е имал интереси в търговия с високорискови акцизни стоки.\" \"В момента тялото му е във ВМА. Ще му бъде извършена аутопсия. И да знаем дали е избягал стрелецът, няма как да го кажем пред вас\", добавиха от полицията. На журналистически въпрос към шефа на полицията Христо Терзийски дали има вероятност Петър Христов да е убит заради това, че е съдействал на МВР за разкриване на престъпление, той отвърна, че и тази версия също се проверява.", "date": "2018.01.08", "title": "МВР за убития Христов: Не изключваме версии, свързани с личния му живот"}
{"url": "https://www.24chasa.bg/novini/article/6651459", "text": "Шестдесет и четири мигранти са загинали при корабокрушението край бреговете на Либия през уикенда. Това съобщи днес Международната организация по миграция (МОМ), цитирана от ДПА и БТА. По-рано бе съобщено за 25 жертви при потъването на гумена лодка с близо 150 човека на борда. Това е първото корабокрушение с мигранти в Средиземно море от началото на годината.", "date": "2018.01.08", "title": "64 мигранти са загинали при потъване на лодка край бреговете на Либия"}
{"url": "https://www.24chasa.bg/novini/article/6651429", "text": "Администрацията на президента на САЩ Доналд Тръмп е близо до завършването на нов план – „Купете американското“, който предвижда по-голяма роля на военните аташета и дипломатите на Вашингтон за продажбите на американски оръжия отвъд океана, предава Reuters, цитирана от \"Фокус\". Очаква се още през февруари Тръмп да обяви началото на „цялостно правителствено“ усилие за облекчаване на правилата за износ на произведено в САЩ военно оборудване - от бойни самолети и безпилотни леталени апарати до военни кораби и артилерия, твърдят източници, запознати с плана. Чрез плана Тръмп се опитва да изпълни предизборното си обещание да създаде повече работни места в САЩ, като бъде засилена продажбата на повече стоки и услуги в чужбина, за да бъде намален търговският дефицит на страната, който възлиза на 50 млрд. долара.", "date": "2018.01.08", "title": "Тръмп с нов план за продажба на американски оръжия отвъд океана"}
{"url": "https://www.24chasa.bg/novini/article/6651487", "text": "Хора от обкръжението на шесторния убиец от Нови Искър Росен Ангелов-Горския са знаели, че той е издирван, за да влезе в затвора. Това каза шефът на националната полиция гл. комисар Христо Терзийски във връзка с 8-годишно издирване на рецидивиста, който вчера бе намерен мъртъв. Терзийски не остана безразличен и към думите на работодател на Горския, който първоначално мълчал пред МВР за отношенията му с избитата фамилия в Нови Искър. Полицейският началник обясни, че Горския е търсен през годините на всички известни адреси на полицията. Посочи обаче, че от МВР са очаквали сигнали от хора, които са го познавали.  Терзийски даде пример, че никой от блока, в който дълго време живял Горския в столичния кв. \"Дружба\", не се е обадил в МВР. Нямало сигнали нито от автосервиза, където е работил, нито от заведенията, които се посещавал.", "date": "2018.01.08", "title": "Хора от обкръжението на Горския знаели, че го издирват"}
{"url": "https://www.24chasa.bg/novini/article/6651486", "text": "Китайските власти разкриха, че има опасност  , да избухне, предава South China Morning Post, като се позовава на данни от държавните медии. За риск от взрив съобщиха и от Иран.  от екипажа на танкера, предаде \"Фокус\".", "date": "2018.01.08", "title": "Китайските власти: Запалилият се ирански танкер може да избухне"}
{"url": "https://www.24chasa.bg/novini/article/6651492", "text": "Убитият в София бизнесмен Петър Христов е човекът, който помага да бъде разкрита бандата Наглите, която в продължение на 3 години отвлече 13 души, уби двама, поиска почти 40 милиона евро откуп и успя да прибере в крайна сметка над 3 милиона. Христов, който в далечното минало е бил съдружник с разстреляния на остров Аруба Поли Пантев в бизнес с производство на млечни продукти, става причина за внезапния пробив в разследването срещу бандата след множество грешки на МВР преди това, които попречиха да се случат техните арести. Приносът на Петър Христов е, че прави връзката между новия екип разследващи служители на ГДБОП и човек от престъпния свят, директно свързан с Наглите. Това е Валентин Михайлов-Ихтиманския, който участва в някои от отвличанията и в охраната на част от жервите на групата. Преди да се срещне с антимафиотите, Ихтиманския влиза в сградата на МВР на среща с тогавашния вътрешен министър Цветан Цветанов.", "date": "2018.01.08", "title": "Убитият Христов води Ихтиманския при Цветанов и разкриват Наглите"}
{"url": "https://www.24chasa.bg/novini/article/6651488", "text": "Тежка катастрофа с четирима ранени затвори подбалканския път София – Бургас, в района на Казанлък. Инцидентът стана малко преди 12 часа днес на главния път София - Бургас, до село Копринка. Лек автомобил „Сеат” е предприел маневра изпреварване в насрещното платно, когато се удря в „Опел Зафира”, предава  Водачът на „Сеат”-а е възрастен мъж, на 80 години. Вследствие на удара автомобилът му ударя и велосипедист, който се е движил на пътното платно. В „Опел”-а са пътували двама души. Автомобилът се е обърнал по таван. При тежката катастрофа са ранени и четиримата участници – възрастния шофьор, велосипедиста и шофьорът и спътникът му от обърналата се кола. Нанесени са сериозни материални щети по автомобилите. Движението е отцепено.", "date": "2018.01.08", "title": "4-ма са ранени при тежка катастрофа край Казанлък"}
{"url": "https://www.24chasa.bg/novini/article/6651400", "text": "\"През 1991 г. бях продавач на сергия\", разказва за пътя си към големия бизнес убитият днес Петър Христов в интервю за великотърновския вестник \"Борба\" през 2009 г. През последните години Петър Христов се превърна в един от най-крупните предприемачи във В. Търново. \"Станах продавач на сергия на пазара през 1991 г. Същевременно започнах курс на обучение на Българската фондова борса и основах първата си фирма с още няколко души, която се занимаваше с търговия с хранителни стоки. Паралелно с това започнах работа в дискотека в столицата като портиер и продавах куверти. После станах охрана, защото винаги съм бил спортист – борба, джудо, самбо, карате. Дори във военното училище бях републикански шампион\", заявява бизнесменът. \"Покрай работата в дискотеката направих и охранителна фирма „Дито”, по онова време направих и първата група от фирми\", споделя тогава Христов и допълва: \"Всъщност никога не съм бил безпаричен, защото като военен получавах 550-560 лв., а заплатата на майка ми беше 220 лв. На 20 г. аз имах собствен апартамент и собствена кола и това бе достатъчно да се оженя на тази възраст.\" На въпрос за това как е стигнал до мегапроекта \"В.Търново Хилс\", той отговаря: \"Този процес е дълъг. От 1993 г. до 2004 г. създавахме контакти и консултирахме големи компании, аз самият бях съветник на няколко големи фирми. Накрая реших, че ми е време да се занимавам с международни партньори, и създадохме холдингова структура от група фирми. Всяка фирма има свой предмет на дейност, всеки проект е отделна компания. През 1996 г. приватизирахме „Лактима”, която все още не е фалирала. Фабриката беше западнала още когато я купих.\" Попитан кое го е превърнало в благодетел, той казва, че не харесва тази дума и предпочита добротата в човека: \"Преди случая с Мануела едва ли някой беше чувал за мен, но аз съм добър човек. През 1995 г. направихме покрива на Дома за девойки във В. Търново и след това заведох група деца на концерт в НДК. За много благотворителни мисии ползвам лични пари, лични контакти и възможности и това ми доставя удоволствие. В същото време обаче съм страдал много пъти, когато съм правил непоискано добро.\" Най-големият му страх бил да бъде лишен от възможността да прави всичко това. Споделя, че е свикнал да работи от дете:\" Трудът ме удовлетворява, пътят към целта ме мотивира. Имам всичко. Чудесно семейство, чудесен екип. Дъщеря ми живее и учи в България, въпреки че бе приета в чужбина, жена ми е до мен, а не по света, аз правя бизнес в родината си. Чувствам се обикновен гражданин.\" Бизнесменът Петър Христов бе убит днес сутринта малко след 10 часа на софийската улица \"Ралевица\" близо до офиса му. Христов е бил откаран от шофьора си в болница, но е починал от раните си. Поне 3-4 изстрели са чули свидели, а към момента все още няма заловен за стрелбата.", "date": "2018.01.08", "title": "Петър Христов в старо интервю: Продавах на сергия, преди да вляза в големия бизнес"}
{"url": "https://www.24chasa.bg/novini/article/6651495", "text": "Лидерът на Германската социалдемократическа партия Мартин Шулц отбеляза, че предварителните преговори за коалиционно споразумение във федералната република се провеждат в конструктивна атмосфера, предава ТАСС, цитирана от Фокус. „Вчерашните преговори преминаха в конструктивна атмосфера. Надявам се, че тази тенденция да се запази“, отбеляза в понеделник Шулц. Според неговите думи, главното нещо от дневния ред в насрочените за понеделник разговори между ГСДП и Съюза (ХДС/ХСС) ще бъде европейската политика на страната. „Надяваме се, че можем да постигнем резултат, който ще позволи на Германия да се превърне в двигател на Европейския съюза“, добави още Шулц. Преговорите за коалиция между Съюза (ХДС/ХСС) и ГСДП започнаха в неделя, след като през ноември разговорите за „ямайска“ коалиция се провалиха.", "date": "2018.01.08", "title": "Шулц: Преговорите за коалиция преминаха в конструктивна атмосфера"}
{"url": "https://www.24chasa.bg/novini/article/6651521", "text": "Приветстваме насрочената през май от българското председателство на Съвета на ЕС среща в София за Западните Балкани, заяви днес говорител на Европейската комисия. Той отбеляза, че всички държави от региона имат европейска перспектива. В следващите 8-9 месеца ще решим как да продължим с всяка от тези страни. Това е процес, основан на постижения, добави говорителят, цитиран от БТА. Има перспектива, воля, политическа атмосфера, добави представителят на ЕК. Той отбеляза, че успехът на процеса е свързан с добросъседските отношения и даде за пример сключения договор между София и Скопие, както и продължаващите преговори между Македония и Гърция. Говорителят уточни, че вероятно през април ЕК ще оцени напредъка на страните от Балканите по пътя им към ЕС.", "date": "2018.01.08", "title": "ЕК: Всички страни от Западните Балкани имат перспектива в Европа"}
{"url": "https://www.24chasa.bg/novini/article/6651545", "text": "Стопаните от стралджанските села Зимница и Чарда, чийто домашни птици бяха умъртвените заради \"птичия грип\", са обезщетени по пазарни цени на животните, съобщиха кметовете на двете села, предаде БТА. Предприетите от ветеринарните власти мерки срещу разпространението на болестта в Ямболска област са отменени. Възстановено е движението на живи птици и организирането на пазари и изложби на пернати животни в региона след издаването на здравен сертификат от ветеринарен лекар, каза д-р Стоян Колев от Областната дирекция по безопасност на храните. След основно почистване и повторна дезинфекция стопаните отново ще могат да отглеждат птици в дворовете си. В началото на ноември бе открит \"птичи грип\" във ферми край селата Чарда и Зимница, в които се отглеждаха 65 000 пилета и 8000 патици. Те бяха умъртвени, а техните собственици също получиха обезщетения от държавата.", "date": "2018.01.08", "title": "Обезщетиха собствениците на умъртвените заради \"птичия грип\" птици в Стралджанско"}
{"url": "https://www.24chasa.bg/novini/article/6651599", "text": "Севернокорейският лидер Ким Чен-ун отбелязва своя 34-ти рожден ден в понеделник, но без организирането на тържества по случая, пише британският вестник Telegraph. Според източници на изданието, причината за това са международните санкции и най-вече тези, които бяха наложени след шестия ядрен опит на страната, проведен през септември. Заради тях много от работниците в Северна Корея са загубили работата си, като най-много съкратени работници има в минния сектор заради намаления износ на въглища, информира \"Фокус\". Британският вестник припомня, че от 2011 г. насам, когато Ким Чен-ун пое властта, неговият рожден ден не е честван като ключово събитие, като той изобщо не е включен в календара с празници на страната за 2018 г.", "date": "2018.01.08", "title": "Ким Чен-ун отбелязва своя 34-ти рожден ден"}
{"url": "https://www.24chasa.bg/novini/article/6651043", "text": "Омбудсманът Мая Манолова ще се срещне с премиера Бойко Борисов и с финансовия министър Владислав Горанов по темата за пенсионирането на миньорите. Това съобщиха за Агенция „Фокус“ от пресофиса на Омбудсмана на Р България. Срещата ще започне в 11.00 часа, като на нея ще присъстват премиерът Бойко Борисов и финансовият министър Владислав Горанов, както и миньори от Бобов дол. На разговорите ще се търси решение по казуса с тяхното пенсиониране заради влезлите от 1 януари 2018 г. нови законодателни изменения, с които миньорите не могат да се пенсионират, ако рудникът е ликвидиран. Очаква се след срещата да има брифинг в Министерския съвет.", "date": "2018.01.08", "title": "Манолова на среща с премиера и Горанов, ще обсъдят пенсионирането на миньорите"}
{"url": "https://www.24chasa.bg/novini/article/6650389", "text": "България иска да привлече китайски инвестиции най-вече в големи проекти. На срещата в края на ноември в Будапеща на страните от инициативата 16+1 премиерът Бойко Борисов спомена, че разчита в сътрудничество с Китай, за да бъдат изградени автомагистралите “Хемус” и “Черно море” и жп линията Русе - Варна.  Акцентира и на инвестициии в туризма и земеделието. Пред “24 часа” министърът на икономиката Емил Караниколов заяви, че е помолил бизнеса и науката да представят проекти, с които да привлекат китайски вложения. Следващата среща на формата 16+1 ще бъде тази година в София. “24 часа” в поредица от публикации ще представи проектите, които биха били привлекателни за китайските инвеститори. Две китайски компании и банка идваха в България, за да се запознаят с проекта АЕЦ “Белене”. И трите са държавни. Въпреки че източници от властта казват, че интерес съм втората атомна централа проявяват три компании, единствено китайците са заявили публично намерението си да инвестират в нея. Първо у нас дойдоха - на 24 август 2016 г., представители на China General Nuclear Corporation (CGN). Те се срещнаха с енергийния министър Теменужка Петкова. Основно китайската компания се е насочила към Европа На сайта ѝ има съобщение от 14 октомври 2014 г., че CGN e станала инвеститор на блокове 3 и 4 на атомната електроцентрала “Черна вода” в Румъния. Съобщение от 9 ноември 2015 г. гласи, че CGN и Румънската национална компания за ядрена енергетика са подписали меморандум за разбирателство за разработване, изграждане, експлоатация и извеждане от експлоатация на блокове 3 и 4 на румънската АЕЦ. Тази ядрена компания е стъпила и в Обединеното кралство. На 21 октомври 2015 г. CGN и EDF са подписали инвестиционно споразумение за изграждане на ядрената централа “Hinkley Point C”. Китайският консорциум, ръководен от CGN, ще инвестира и ще строи проекта, както и ще разработи ядрените проекти на Sizewell C (SZC) и Bradwell B (BRB), съобщават от корпорацията тогава. Само три месеца по-късно, на 5 декември, при премиера Бойко Борисов дойдоха представители на друг китайски ядрен гигант - China National Nuclear Corporation (CNNC). По това време кабинетът “Борисов 2” е в оставка. Корпорацията е наследник на китайското министерство на атомната енергетика. Тя е от водещите в сектора в международен план, като разработва мини, проектира, изгражда и оперира ядрени реактори и съхранява отработено ядрено гориво. В момента корпорацията оперира 16 реактора в Китай и изгражда още девет. Има 100 дъщерни фирми, а служителите ѝ са над 100 хил. И двете компании проявяват интерес да инвестират в АЕЦ “Белене”. Представен им е проектът, както и условията на българската държава - АЕЦ “Белене” да се реализира на пазарна основа, да няма държавни гаранции, както и договори за дългосрочно изкупуване на електроенергията. Представителите на СNNC са потвърдили готовност за участие в реализацията на проекта при подобни условия, съобщиха тогава от правителствената пресслужба. Те са уведомени и за арбитражното решение за “Белене” и че след като НЕК изплати дължимото на “Атомстройекспорт”, ще придобие оборудването. На китайците е казано, че това ще позволи отделянето на активите на централата в проектна компания и ще стартира приватизация Съвпадение е, че на следващия ден, 6 декември, Министерството на енергетиката превежда на НЕК отпуснатия от правителството заем от 601 617 133 евро. Странно е, че и двете конкуриращи се в Китай ядрени компании през 3 месеца идват в България за “Белене”. Странно, защото през януари 2014 г. по разпореждане на китайското правителство компаниите CNNC, CGN, SNPTC и други подкрепящи фирми сформират Алианс за ядрена промишленост в Китай, за да покажат хармония и да се премахне вредната конкуренция на външни пазари. А през май 2016 г. от CGN заявяват, че няма да се конкурира с CNNC на едни и същи пазари в чужбина. Двете компании се надяват да изнасят съвместно разработения ядрен реактор Hualong One. Възможно е и двете посещения да са съвместно проучване. Да припомним, че и трета китайска ядрена компания - State Nuclear Power Technology Corp (SNPTC), идва в края на 2015 г. у нас, но с покана да инвестира в 7-и блок на АЕЦ “Козлодуй” 9 дни след визитата на втората китайска компания - CNNC, при премиера идват представители на Индустриалната търговска банка на Китай, която проявява интерес към финансирането на търговски проект за изграждане на АЕЦ “Белене”. След тези сгъстени визити следва година застой.  В енергийните среди обаче има притеснения, че ако китайски компании станат инвеститори в “Белене”, те ще искат да я строят китайци. Другото опасение е, че ще искат и неядреното оборудване да е тяхно. Допускат, че по аналогия с британската ядрена централа, китайските компании ще настояват следващата ядрена мощност също да е тяхно производство. Дали ще стане втората ядрена централа мажоритарно китайска още е рано да се каже, тъй като още не е ясна процедурата за привличане на инвеститор. А междувременно излезе и вариантът с унгарската “Пакш 2”, при който “Росатом” отпуска инвестиционен кредит, който да се изплаща след пускане на мощностите. Този вариант бе предложен от “Росатом” и на България.  Оборудването за ядрения остров за двата реактора на АЕЦ “Белене” вече е платено и е собственост на НЕК. Така че има лицензирана площадка, на която са започнали строителни дейности. Има технически проект, който бе пред одобрение, преди да бъде спряно строителството. Има валидни разрешения по Закона за безопасното използване на ядрената енергия, Закона за опазване на околната среда и ЗУТ. Все още обаче активите на АЕЦ “Белене” не са отделени в проектна компания. Няма и решение на МС за възобновяване на проекта. Поне публично не е известено и как ще бъде избиран инвеститор. Дали ще се продава проектната компания ведно с активите на “Белене” от агенцията за приватизация, дали ще се търси стратегически инвеститор, а държавата ще участва с активите като апорт и ще има ли изобщо държавно участие. ", "date": "2018.01.08", "title": "Две китайски компании и банка се интересуват от проекта “Белене”"}
{"url": "https://www.24chasa.bg/novini/article/6651248", "text": "Бизнесменът Петър Христов,  собственик на голямата млечна компания \"Лактима\", бе убит в понеделник сутринта малко след 10 часа. Той бе прострелян в гърдите от автомобил, който го е чакал пред офиса му на софийската улица \"Ралевица\". Христов бе закаран в болница от шофьора си, но малко по-късно почина от раните си.", "date": "2018.01.08", "title": "Убиха бизнесмена Петър Христов"}
{"url": "https://www.24chasa.bg/novini/article/6651046", "text": "Между 10 и 20 % от потребителите, са прибегнали до ползването на бърз кредит през декември. Това каза в интервю за Радио „Фокус“ председателят на Комисията за защита на потребителите (КЗП) Димитър Маргаритов. Той допълни, че се очаква през януари отново да има засилено търсене на такива заеми. „Според мен, когато говорим за такъв тип кредити, най-често между 500 и 1000 лева са сумите, които потребителите получават. Става въпрос точно за тези оборотни и бързи кредити, за които, както разбираме, ежедневно се сключват десетки хиляди договори. Хубаво е винаги, когато взимаме такъв кредит, да знаем някои неща: да се убедим, че съответната институция е регистрирана в БНБ; предоставяне на стандартния европейски формуляр с предварителната информация и при самото подписване на договора или консултация с кредитен консултант, или внимателен прочит - подпис само там, където е необходимо“, коментира Димитър Маргаритов. Председателят на КЗП допълни, че всеки такъв договор за бърз кредит, може да бъде развален от потребителя в 14 дневен срок след сключването му. Той поясни, че в такъв случай е необходимо да бъде върната единствено взетата сума, заедно с минималния процент лихва, който се дължи за този период.", "date": "2018.01.08", "title": "КЗП: Между 10 и 20 % от потребителите са прибегнали до бърз кредит през декември"}
{"url": "https://www.24chasa.bg/novini/article/6651045", "text": "В рамките на първия ден от посещението си в Пекин държавният глава на Франция Еманюел Макрон предложи на Китай да „съживи борбата срещу измененията на климата“ и да „увеличи ангажиментите си“ срещу глобалното затопляне до планираната за края на годината конференция в Полша, предава AFP, цитира \"Фокус\". Позовавайки се на необходимостта от френско-китайско съюз в тази област, Макрон предложи в периода 2018- 2019 г. да бъде направен „екологичен преход“ с общите усилия на Париж и Пекин.", "date": "2018.01.08", "title": "Макрон предлага на Китай да внесе нов импулс в борбата срещу изменението на\nклимата"}
{"url": "https://www.24chasa.bg/novini/article/6651064", "text": "73-годишна жена от Г. Оряховица е с фрактура на крака, след инцидент с товарен автомобил, съобщиха от ОД МВР -Велико Търново. Произшествието е станало в петък около обяд в железничарския град. По първоначална информация товарен автомобил «Форд Транзит», управляван от 40-годишния С. Й. от същия град, е отнел предимството на пресичащата на пешеходна пътека и при работеща светофарна уредба пешеходка. В резултат на това е пострадала жената, която е откарана за лечение във великотърновската болница с фрактура на подбедрица. На местопроизшествието е извършен оглед. По случая е образувано досъдебно производство.", "date": "2018.01.08", "title": "Бус блъсна възрастна пешеходка на \"червено\" в Горна Оряховица"}
{"url": "https://www.24chasa.bg/novini/article/6651091", "text": "Промени в движението в центъра на София, свързани с церемонията по откриването на Българското председателство и посещението на Колежа на членовете на Европейската комисия. Забраняват се престоят и паркирането на пътни превозни средства, с изключение на автомобилите, превозващи участниците в мероприятията, както следва: От 17.30 часа на 10.01.2018 г. до отпътуване на делегациите на 12.01.2018 г.: - на ул. „Ген. Гурко” между ул. „Г. С. Раковски” и ул. „Кн. Александър І”. От 17.30 часа на 10.01.2018 г. до приключване на мероприятията 11.01.2018 г.: - на ул. „Кн. Александър І” между ул. „Ген. Гурко” и бул. „Цар Освободител”; - на ул. „Аксаков” между ул. „Дякон Игнатий” и ул. „Г.С.Раковски”; - на ул. „Дякон Игнатий” между ул. „Ген. Гурко” и бул. „Цар Освободител”; - на ул. „Кузман Шапкарев” между ул. „Иван Вазов” и ул. „Ген. Гурко”; - на ул. „Славянска” между ул. „Г.С.Раковски” и ул. „Дякон Игнатий”; - на ул. „Г.Бенковски” между бул. „Цар Освободител” и ул. „Иван Вазов”; - на ул. „Иван Вазов” между ул. „Г. С. Раковски” и ул. „Дякон Игнатий”. От 06.30 часа до приключване на събитията на 11.01.2018 г.: - на площад „Кн. Александър І”, срещу Национална художествена галерия; - на пл. „Кн. Александър І” между бул. „Цар Освободител” и ул. „Московска”. От 17.30 часа на 11.01.2018 г. са приключване на мероприятията на 12.01.2018 г.: - на ул. „Доспат” между бул. „Витоша” и ул. „Баба Неделя”; . на ул. „Баба Неделя”; - на ул. „Д-р Христо Стамболски”. Забранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: От 08.00 часа до приключване на 11.01.2018 г.: - по ул. „Ген. Гурко” между ул. „Г.С.Раковски” и ул. „Кн. Александър І”; - по ул. „Кн. Александър І” между ул. „Ген. Гурко” и бул. „Цар Освободител”; - по ул. „Аксаков” между ул. „Дякон Игнатий” и ул. „Г. С. Раковски”; - по ул. „Дякон Игнатий” между ул. „Ген. Гурко” и бул. „Цар Освободител”; - по ул. „Кузман Шапкарев” между ул. „Иван Вазов” и ул. „Ген. Гурко”; - по ул. „Славянска” между ул. „Г.С.Раковски” и ул. „Дякон Игнатий”; - по ул. „Г.Бенковски” между бул. „Цар Освободител” и ул. „Иван Вазов”; - по ул. „Иван Вазов” между ул. „Г.С.Раковски” и ул. „Дякон Игнатий”. От 08.00 часа на 12.01.2018 г. до приключване на мероприятията: - по ул. „Доспат” между бул. „Витоша” и ул. „Баба Неделя”; - по ул. „Баба Неделя”; - по ул. „Д-р Христо Стамболски”. За времето от 11.00 до 12.00 часа на 12.01.2018 г. се закрива спирка с код 0395 (бул. \"Черни връх\"), под „Моста на влюбените”, след бул. „Черни връх”, посока бул. „България”. Столична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.08", "title": "Виж промените на движението в София заради откриването на председателството"}
{"url": "https://www.24chasa.bg/novini/article/6651070", "text": "Кражба на пари от търговски обект във Велико Търново  разкриха местни криминалисти. Сигнал за извършеното престъпление е получен на 28 юни 2017 г. По данни на тъжителя в периода 21-26 юни 2017 г. от магазина са били откраднати 1080 лв. От проведените действия по разследването е установено, че извършител на кражбата е 31-годишната Д. Е. от София, известна на полицията, многократно осъждана, с 11 криминални и съдебни регистрации за кражби. След доклад на материалите в прокуратурата, тя е привлечена, като обвиняема. С постановление на прокуратурата е задържана за 72 часа. На 5 януари 2018 г. с определение на съда й е наложена мярка за неотклонение «задържане под стража».", "date": "2018.01.08", "title": "Оставиха в ареста изпечена крадла,\nотмъкнала над 1 000 лв. от магазин в Търново"}
{"url": "https://www.24chasa.bg/novini/article/6651080", "text": "Двама младежи, извършили кражба на стоки на стойност 100 лв. от търговки обект в областния град, установиха служители на РУ – Велико Търново. Сигнал за извършеното деяние е получен в полицията в събота около 19,00 ч. Установено е, че извършители са 19-годишната М. С. от Шумен и 17-годишно момче от гр. Исперих и двамата неизвестни до момента на полицията. Откраднатите вещи са установени и върнати в търговския обект. М. С. е задържана за срок до 24 часа по ЗМВР. Момчето е предадено на родителите си. Материалите по случая ще бъдат докладвани в прокуратурата, с мнение за налагане на административно наказание.", "date": "2018.01.08", "title": "Младежи гастрольори свиха стока\nза 100 лв. от магазин в Търново"}
{"url": "https://www.24chasa.bg/novini/article/6651107", "text": " Мъж, с неустановена до момента самоличност, е прострелян на ул.\"Ралевица\" в София, информира МВР.  Инцидентът е станал минути след 10 часа. Мястото на стрелбата е близо до мола на бул. \"България\". Мъжът е откаран в болница в тежко състояние с няколко огнестрелни рани. Полицията изяснява детайли, а стрелецът се издирва.                                                                                                                                                                                                                                                   ", "date": "2018.01.08", "title": "Простреляха мъж на метри от мол в София (Обновена)"}
{"url": "https://www.24chasa.bg/novini/article/6651117", "text": "Мъж от Плевен остави край контейнер за смет 22 700 лева след разговори с телефонен измамник. Това е поредната телефонна измама в града, съобщиха от Областната дирекция на МВР. Пострадалият 77-годишен мъж е получил поредица от обаждания от непознат на домашния и на мобилния си телефон. Непознатият се представил за комисар от полицията, който провежда полицейска операция за залавяне на телефонни измамници и иска съдействие с осигуряване на парични средства. Измаменият възрастен мъж оставил до контейнер за разделно събиране на отпадъци на улица \"Неофит Рилски\" в найлонов плик сумата от 22 700 лв. Случаят е поет от прокуратурата. Започнато е досъдебно производство. Работата продължава разследващ полицай.", "date": "2018.01.08", "title": "77-годишен от Плевен остави над 22 000 лева на ало измамници до контейнер"}
{"url": "https://www.24chasa.bg/novini/article/6651155", "text": "49-годишният бизнесмен Петър Христов е простреляният мъж в София тази сутрин. Той е бил закаран в болница от шофьора си,но е починал там от раните си. Христов е бил прострелян няколко пъти в гърдите малко след 10 часа на улица \"Ралевица\" до столичен мол. Очаквайте подробности.                                                                                                                                                                                                                                                                                                                       ", "date": "2018.01.08", "title": "Простреляният бизнесмен Петър Христов закаран в болница, почина"}
{"url": "https://www.24chasa.bg/novini/article/6651090", "text": " Късо съединение предизвика пожар в гараж във Велико Търново и едва не унищожи други 8 гаражни клетки и два автомобила, съобщиха от пожарната в областния град. Сигнал за инцидента бил подаден в 13.51 часа в неделя на тел.112. Незабавно на местопроизшествието на ул.\"Проф.Илия Янулов\" пристигнали две пожарни и 7 огнеборци. Те успели да предотвратят разрастването на пожара и овладели пламъците, но огънят унищожил ремарке за лек автомобил, опушени са 120 кв.м стени и е паднала 20 кв.м мазилка. Като причина за стихията се сочи късо съединение в ел.инсталация.", "date": "2018.01.08", "title": "Късо съединение подпали гараж в Търново,\nогнеборци спасиха други 8 клетки и автомобили"}
{"url": "https://www.24chasa.bg/novini/article/6651205", "text": "Полицията не съобщи каква е причината за тежката катастрофа край Враца в неделя привечер, при която загинаха двама мъже на пешеходна пътека в м. „Череша” на шосето за Оряхово. В бюлетина си ОД на МВР във Враца се задоволи единствено да посочи, че 60-годишния водач на „Ауди”-80 Цветан Ц. не бил употребил алкохол, а по случая било образувано досъдебно производство. Както вече ви съобщихме снощи, немската кола налетяла върху трима, пресичащи шосето на пешеходна пътека към автобусна спирка в района. От удара на място загинал 64-годишният Борис Н. , а 58-годишен мъж и 83-годишна жена били тежко ранени. По-късно пострадалият Румен К. починал в болницата заради получените тежки фрактури на крайниците и вътрешни разкъсвания. Ранената възрастна жена е настанена за лечение, но е без опасност за живота, съобщиха от врачанската болница. Според очевидци на сблъсъка, водачът на немското возило се движел с прекалено висока скорост и изобщо не направил опит да намали или да спре при наближаването на пешеходната пътека.", "date": "2018.01.08", "title": "Според очевидци висока скорост погубила двамата на „зебра”, полицията мълчи за причината"}
{"url": "https://www.24chasa.bg/novini/article/6651186", "text": "Убитият в София бизнесмен Петър Христов е собственик в голямата млечна компания \"Лактима\". Той е е в Съвета на директорите на холдинга „Пропъртис Мениджмънт Груп”. Холдингът обединява дружества от хранително-вкусовата промишленост, инфраструктурата, строителството, туризма, ентъртейнмънт бизнеса, финансови и консултантски компании. Една от версиите е, че бизнесменът е прострелян от автомобил, който го е чакал пред офиса му. Единият от изстреляните 8 куршуми е засегнал гърдите му. Районът на стрелбата е отцепен, полицията прави оглед. Няма заловен за стрелбата към този момент. Христов е роден на 17 ноември 1968 г. в Силистра, където майка му била учителка. Израснал е в Самоводене, където завършва основно образование. През 1983 г. е приет в Средно сержантско военно училище „Георги Измирлиев” – Горна Оряховица, в експерименталната паралелка на Министерството на отбраната, която завършва с отличие. После започва работа в министерството и е приет във ВНВУ „ Васил Левски”. Завършва висшето военно училище в старата столица през 1991 г. и същата година напуска армията. През 2000 г. завършва магистратура по финанси в Свищовската стопанска академия. През последните години Петър Христов се превърна в един от най-крупните предприемачи във В. Търново. Той притежаваше \"Захарни заводи\" в Горна Оряховица. През 90-те години на миналия век той бе президент на футболния клуб \"Локомотив\" (Горна Оряховица). Пeтъp Xpиcтoв приватизира \"Лактима\" през 1996 г. \"Фабриката беше западнала още когато я купих - казваше приживе той. - Сега тя е предприятие, в което работят около 100 души, а в съпътстващия го бизнес има още около 200 работни места\". Основната дейност на \"Лактима\" е производство на мляко и млечни продукти. \"Компанията е пpaвoпpиeмник нa бившeтo пpeдпpиятиe \"Mлeчнa пpoмишлeнocт\". Koмпaниятa e eднa oт вoдeщитe в Бългapия в ceгмeнтa нa млeчнaтa пpoмишлeнocт. Пpoизвeждa киceли, пpecни, oвкyceни млeкa. Haй-paзпoзнaвaeмият пpoдyкт e \"Aйpян Бaлкaн\", c кoйтo дъpжи 75-80% пaзapeн дял в кaтeгopия тeчни млeкa. Фиpмaтa пpoизвeждa пълнa гaмa мacлeнocт нa киceли млeкa. Пpиxoдитe нa дpyжecтвoтo зa 2016 г. дocтигaт 12.8 млн. лв., кoeтo e pъcт oт 18.5% cпpямo гoдинa пo-paнo\", съобщава Money.bg.", "date": "2018.01.08", "title": "Убитият Петър Христов е собственик на голяма млечна компания"}
{"url": "https://www.24chasa.bg/novini/article/6651218", "text": "Еманюел Макрон каза днес, че Китай и Европа трябва да работят заедно по инициативата на Пекин \"Един пояс - един път\". Целта й е да изгради съвременен \"път на коприната\", който обаче не може да бъде \"еднопосочен\" според френския президент, предаде Ройтерс, цитирана от БТА. \"Древните пътища на коприната никога не са били само китайски\", заяви Макрон в реч пред университетски преподаватели, студенти и търговци в град Сиан - източна отправна точка на древния Път на коприната. \"По дефиниция тези пътища могат да бъдат единствено общи. Ако са пътища, не може да са еднопосочни\", заяви френският държавен глава. Започнат през 2013 г., проектът цели да свърже Китай по суша и море с Югоизточна Азия, Пакистан и Централна Азия, след това с Близкия изток, Европа и Африка. На среща през май 2017 г. Си обеща да вложи в проекта 124 милиарда долара, но западните столици подозират, че инициативата има за цел да наложи китайско влияние в чужбина, а не толкова да допринесе за благоденствието. Френският президент предложи на Китай да дадат нов тласък на климатичната битка и да се подготви за поемане на още повече ангажименти срещу глобалното затопляне на следващата конференция за климата, която ще се състои в края на годината в Полша, предаде Франс прес. В речта си, продължила час и петнайсет минути, Макрон призова за съюз между Франция и Китай в името на \"бъдещето на света\" и обеща да посещава азиатската страна \"поне веднъж годишно\", за да влязат двустранните отношения \"в нова ера\". Макрон, който е привърженик на меката дипломация и на символиката, подари на китайския си колега Си Цзинпин 8-годишен кафяв скопен кон от президентския кавалерийски корпус на име Везувий. Изборът на подарък е \"безпрецедентен дипломатически жест\", каза Елисейският дворец и заяви, че Си е бил силно впечатлен от 104-мата ездачи, които са го съпроводили по време на последната му визита в Париж през 2014 година. Подаръкът е и в отговор на китайската \"дипломация на пандите\" - първата дама Брижит Макрон стана кръстница на китайска панда, подарена от Пекин на зоопарк край Париж. ", "date": "2018.01.08", "title": "Макрон: С Китай искаме да изградим съвременен \"път на коприната\""}
{"url": "https://www.24chasa.bg/novini/article/6651246", "text": "Лидерът на турските националисти Девлет Бахчели обяви, че неговата Партия на националистическото действие (ПНД) няма да издига свой кандидат за изборите през 2019 г., а ще подкрепи сегашния държавен глава Реджеп Тайип Ердоган, предаде турската частна телевизия НТВ, цитирана от БТА. Бахчели посочи, че засега не са водени разговори с Ердоган за възможен предизборен съюз. \"ПНД няма да издига кандидат. Председателят на ПНД няма да бъде кандидат за президент\", заяви лидерът на националистите, като добави, че партията му ще подкрепи Ердоган на вота. ПНД оказа подкрепа на президента и на референдума през април м.г. по серия конституционни промени, включително за преминаване към президентска система на управление в Турция. Турският президент Реджеп Тайип Ердоган наскоро даде сигнал за възможна промяна на законодателството, за да може да се формират предизборни коалиции. Съгласно сегашното турско законодателство не е разрешено на политическите партии да създават такива съюзи.", "date": "2018.01.08", "title": "Турските националисти: Ще подкрепим Ердоган на изборите догодина"}
{"url": "https://www.24chasa.bg/novini/article/6651254", "text": "Обвиняем за държане на 16.315 килограма марихуана с цел распространение е задържан под стража от Добричкия окръжен съд по искане на Окръжната прокуратура. За взетата мярка за неотклонение спрямо 37-годишния Данаил П. съобщават от пресцентъра на Апелативната прокуратура. На съучастничката на задържания - Нина Н./37 г./, е наложена парична гаранция в размер на 10 000 лева. През януари в къща в добричкото село Спасово са намерени високорискови наркотични вещества. В имота марихуаната е била съхранявана и сушена, а откритото вещество представлява суха тревиста маса. Установено е, че съпричаствнонст към престъплението имат Данаил и Нина, които били приятели, посочват от държавното обвинение. Мъжът е осъждан през 2004 година като е реабилитиран по право. Жената е с чисто съдебно минало. Окръжната прокуратура в Добрич продължава разследването по образуваното досъдебно производство.", "date": "2018.01.08", "title": "Обвиняем за над 16 кг. марихуана е задържан под стража в Добрич"}
{"url": "https://www.24chasa.bg/novini/article/6651258", "text": "Ще бъде решен проблемът с ранното пенсиониране на миньорите, работили в съкратени през миналата година мини. Това каза на брифинг в Министерския съвет омбудсманът Мая Манолова, която проведе среща с премиера Бойко Борисов и с финансовия министър Владислав Горанов във връзка с пенсионирането на миньорите, предава „Фокус“. „Имахме среща с Бойко Борисов, който изслуша миньорите и с общо решение реши проблемът на хората, които са работили в съкратени мини през миналата година, да бъде решен. Проявиха разбиране г-н Борисов, г-н Горанов, шефът на НОИ и социалният министър“, обясни Манолова. По думите ѝ обаче проблемът, който не може да бъде решен от МС, е свързан с мините, които предстои да бъдат съкратени през тази година. „Подготвила съм законодателни промени, които ще внеса в парламента и за миньорите, които работят в мини, които ще бъдат закрити тази година да могат рано да се пенсионират“, каза още Мая Манолова. Ще настоявам миньорите, които ще бъдат съкратени и през следващите години, да могат ранно да се пенсионират. Предпоставките за ранно пенсиониране са три – да се закрива рудника или да се намалява обемът на работа; подземният миньор да има 90 точки и поне 10 години подземен стаж. В досегашния текст се предполагаше, че той ще се пенсионира в момента, в който навърши 45 години и 6 месеца. Сега с това прецизиране, което се направи внезапно от парламента в края на миналата година, се решава, че ще могат да се пенсионират само тези миньори, които до края на 2017 г. навършват 45 години и 6 месеца, обясни Манолова. По думите ѝ тъй като това са заварени случаи и не са уредени в закона, „с благословията на финансовия министър и с тази на премиера Борисов се даде възможност да се търси решение с подзаконови методически указания, поне на тези 169 души от миналата година и проблемът им да бъде решен“. Омбудсманът подчерта, че ще настоява депутатите да приемат текстовете, които ще внесе в парламента и тези, които ще бъдат съкратени през тази и през следващите години, да могат ранно да се пенсионират.", "date": "2018.01.08", "title": "Манолова: Ще решим проблема на хората, работили в съкратени мини миналата година"}
{"url": "https://www.24chasa.bg/novini/article/6651260", "text": "Намерено е тялото на член на екипажа на иранския петролен танкер, който се запали след след сблъсък с китайски товарен кораб край източния бряг на Китай, предаде Ройтерс. По думите на Мохамад Растад, ръководител на иранската пристанищна и морска администрация, цитиран от агенция ИРНА, трупът е изпратен в Шанхай за идентифициране. Противопожарни и спасителни екипи се опитват да установят контрол над пожара и да открият 32-амата членове на екипажа, информира БТА. Самолет от американските ВМС \"Боинг П-8A Посейдон\" се е присъединил към операцията за издирване и спасяване на моряците от танкера, плаващ под панамски флаг, предаде ДПА. След сблъсъка с товарния кораб от Хонконг, станал в събота вечерта на около 300 км източно от Шанхай, в издирването на екипажа на иранския танкер участват осем китайски плавателни съда, един южнокорейски кораб и хеликоптер. Американският военен самолет е обследвал безрезултатно площ от около 3600 квадратни морски мили и се е завърнал в базата си на японския остров Окинава. По данни на китайското министерство на транспорта всичките 21 човека на борда на китайския товарен кораб са били спасени. Китайски представители заявяват, че нямат обяснение за причините за катастрофата.", "date": "2018.01.08", "title": "Намерено е тялото на моряк след катастрофата в Източнокитайско море"}
{"url": "https://www.24chasa.bg/novini/article/6651292", "text": "Поне 3-4 изстрели са чули свидели около столичния бул. \"България\" към 10 ч., когато е бил прострелян бизнесменът Петър Христов. Районът около улица \"Ралевица\" е отцепен и в момента следователи правят оглед на местопрестъплението. Предполага се, че стрелецът е бил в съседна сграда, която е недовършена и все още по нея текат ремонтни дейности. Наоколо има жилищни сгради и офиси, до които не се допускат хора. Много от тях са уплашени от случилото се.", "date": "2018.01.08", "title": "Свидетели на убийството на Христов: Чухме 4 изстрела. Стреляно е от съседна сграда"}
{"url": "https://www.24chasa.bg/novini/article/6651284", "text": "Видински полицаи са разкрили и задържали извършите на въоръжен грабеж от бензиностанция във Видин, станал на 31 декември в обект на изхода на Видин. Това съобщават от Областна дирекция на МВР. На 6 януари криминално проявените видинчани - Д.Ц./27 г./ и С.Г./27 г./ са привлечени като обвиняеми и с постановление на Районен прокурор са задържани за срок до 72 часа. Двамата са били с маски, когато на 31 декември около 04.45 часа са влезли в бензиностанцията във Видин, а единият от тях заплашил с пистолет служителката. От касата на обекта са взели пари в евро и лева на обща стойност 1495 лева, 6 седмични винетни стикери за товарни автомобили и 96 лотарийни билети на обща стойност 398 лева.", "date": "2018.01.08", "title": "Арестуваха двама за въоръжен грабеж на бензиностанция във Видин"}
{"url": "https://www.24chasa.bg/novini/article/6651312", "text": "Около 05.30 часа на 7 януари в Районно управление на МВР-Пирдоп бил подаден сигнал за пътнотранспортно произшествие на четвъртокласен път в посока с. Чавдар. Това съобщиха от ОДМВР-София. При огледа на местопроизшествието е установено, че лек автомобил „БМВ“ е излязъл извън пътното платно вляво по посока на движението си и се е преобърнал в крайпътна нива. Пострадал е водачът, настанен за лечение с вътрешен кръвоизлив, с опасност за живота. По случая е образувано досъдебно производство.", "date": "2018.01.08", "title": "Мъж е с опасност за живота, след като се преобърна с колата си в нива край Пирдоп"}
{"url": "https://www.24chasa.bg/novini/article/6651330", "text": "\"Тате, какво значи \"Предавам се\"?. \"Не знам, сине! Ние сме българи!\", е един от постовете на убития тази сутрин в София бизнесмен Петър Христов в социалната мрежа Фейсбук.  \"В живота не е лесно да си добър...Трябва да си достатъчно силен, за да изтърпиш последствията от добротата си. Dura Lex, sed lex (Лош закон, но закон)\", пише още Христов. Той е публикувал още: \"Създай си живот, който те кара да се чувстваш добре отвътре, а не живот, който само изглежда добре отвън\".  И още: \"Прасчо: Как се пише любов? Мечо Пух: Тя не се пише, тя се чувства!\". Последният му пост е отпреди 21 часа. \"Днес е Ивановден - денят, в който Българската православна църква почита паметта на Свети Йоан Кръстител, кръстил Исус Христос в река Йордан. Ивановден е най-празнуваният имен ден у нас - около 350 000 души носят имената Иван, Иво, Йоан, Ивайло, Иванка, Ивана, Иванета, Ива, Йоана, Йоанна, Ивелин, Ивелина, Ивайла, Ивета, Ивон, Ивона, Ивалина, Иванина, Ванина, Ваньо, Ваня, Калоян, Деян, Йовко, Йовка, Йото, Йонко, Йонка, Жан, Жана. Честит празник!\", гласи той. Ден по-рано пък честити Йордановден на имениците. На 19 декември на профила си той е публикувал интервю на \"24 часа\" с регионалния министър Николай Нанков, озаглавено \"След няколко години Северна България ще се развива бързо като Южна\".", "date": "2018.01.08", "title": "Убитият Христов във Фейсбук: Не знам какво е \"Предавам се\". Аз съм българин (Снимки)"}
{"url": "https://www.24chasa.bg/novini/article/6651299", "text": "Окръжната прокуратура в Пловдив прати на съд 36-годишния фермер Ивелин Андонов за убийство. На 30 март м.г. в с. Козаново, Асеновградско, той пребил овчаря Георги Михайлов, на 56 г. Той издъхнал на 1 април в асеновградска болница. Според обвинението смъртта му е била причинена по особено мъчителен начин. За престъплението се предвижда доживотен затвор без замяна. В момента Андонов е на свобода с парична гаранция от 5000 лева. Мярката му за неотклонение е била потвърдена и от Апелативния съд в Пловдив.", "date": "2018.01.08", "title": "Изправят на съд фермер, пребил до смърт овчар"}
{"url": "https://www.24chasa.bg/novini/article/6651359", "text": "Жена на 62 години е дала 2600 лева на телефонни измамници, които я убедили, че участва в полицейска операция за залавяне на измамници, съобщиха от пресцентъра на ОД на МВР в Шумен. Измамата е била извършена на 5 януари около 11.30 часа. Мъж се обадил по телефона, представил се за полицай и поискал съдействие от жената да бъдат заловени телефонни измамници. За целта тя трябвало да събере всички налични пари в торба и да ги хвърли през терасата на жилището си. Жената изпълнила инструкциите. По-късно тя разбрала, че е измамена и подала сигнал в полицията. Образувано е досъдебно производство.", "date": "2018.01.08", "title": "62-годишна даде 2 600 лева на ало измамници в Шумен"}
{"url": "https://www.24chasa.bg/novini/article/6651352", "text": " Симеон Сакскобургготски  участва в официалната церемония по закриване на Международната година на устойчивия туризъм. В Двореца на нациите в Женева, Швейцария се събраха участници от цял свят, за да обсъдят основните постижения на годината и да начертаят пътната карта за устойчиво развитие на туризма до 2030 г., съобщиха от прессекретариата на Царя. “2017 -Международната година на устойчивия туризъм за развитие-беше уникална възможност за всички нас да се съберем, за да популяризираме приноса на туризма за изграждането на по-добро бъдеще за хората и планетата”, каза генералният секретар на UNWTO д-р Талеб Рифай при откриване на събитието. В качеството си на специален посланик на Световната организация по туризъм за 2017 г. Сакскобургготски подчерта значението на публично-частните партньорства за устойчивостта на туризма, както и че счита за приоритетно развитието на културният туризъм. “Само държавите не са в състояние сами да допринесат много за културния туризъм, затова е нужно и участието на частния сектор. Съчетаването на усилията на държавата и частния сектор, вече би могло да гарантира успешно развитие на културния туризъм”, заяви той.", "date": "2018.01.08", "title": "Симеон на церемония по закриване на годината на устойчивия туризъм в Женева"}
{"url": "https://www.24chasa.bg/novini/article/6651388", "text": "Тяло на мъж се издирва в река Дунав край Русе. Това съобщиха от Гранична полиция в крайдунавския град. Сигналът бил подаден около 16.30 часа вчера. Момче и момиче, които били на брега, видели как мъж скача от т.нар.\"Конски плаж\" в студените води на река Дунав. Малко след това тялото му вече се носело безжизнено на повърхността, след което потънало край понтон \"номер 8\", предава БТА. Самоличността на мъжа не е установена, но бил на видима възраст около 40 години. При издирването вчера са участвали екип с катер на Гранична полиция и служители на противопожарната служба в Русе. В търсенето днес са се включили и водолази от Велико Търново. Информация за изчезналия мъж е подадена и до румънските гранични власти.", "date": "2018.01.08", "title": "Мъж се е удавил в Дунав край Русе, търсят тялото му"}
{"url": "https://www.24chasa.bg/novini/article/6651592", "text": "Редовна транспортна линия ще свързва Икономическа зона \"София-Божурище\" със столицата, Божурище и още няколко населени места от 10 януари 2018 г. Това съобщиха от пресцентъра на \"Национална компания Индустриални зони\", цитирани от \"Фокус\". Новата спирка на обществения транспорт се намира на второто кръгово кръстовище в зоната (срещу сградата на Behr-Hella Thermocontrol) и ще бъде обслужвана от микробуси. Благодарение на съвместните усилия на „Национална компания индустриални зони“ ЕАД и Община Божурище, за първи път се осигурява обществен транспорт за индустриалната зона и работещите там вече ще разполагат с по-бърза и лесна връзка със София (до метростанция „Сливница“), както и със селата в района. Първият рейс към индустриалната зона в работни дни е от 06,35 часа, като тръгва от метростанция „Сливница“, а последният – в 19,10 часа. Обратно, от Божурище към София първият микробус потегля в 06,20 ч., а последният – в 19.00 ч. Транспортът ще се осъществява с три микробуса „Рено Мастер“, модел 2017 г., които отговарят на стандарта Евро 6, като фирмата-превозвач, „Кариста Транс“, разполага и с резервни превозни средства, при необходимост. Всички обслужващи коли са оборудвани с постоянен GPS и видео контрол, както и с климатична и отоплителна система в пътническите помещения. Отличителен знак на автомобилите е логото на Община Божурище. Представеното първоначално разписание може да търпи промени, с цел по-доброто и оптимизирано обслужване на гражданите, уточниха от фирмата превозвач.", "date": "2018.01.08", "title": "Пускат редовна линия до икономическа зона \"София-Божурище\" от 10 януари"}
{"url": "https://www.24chasa.bg/novini/article/6651621", "text": "Петър Христов е видял убиеца си, става ясно от раните в тялото на бизнесмена. Той е бил поразен от куршуми в гръдния кош и шията, както и в главата. Вероятно последният е бил контролен. Предполага се, че мъжът е издъхнал веднага, а не както по-рано бе съобщено - в болницата.", "date": "2018.01.08", "title": "Петър Христов прострелян в главата, шията и гърдите. Видял е убиеца си"}
{"url": "https://www.24chasa.bg/novini/article/6651651", "text": " Официално откриване на Българското председателство в Брюксел ще бъде с концерт в БОЗАР на 1 февруари, съобщиха от пресцентъра на Министерство за Българското председателство на Съвета на ЕС 2018 Официалното откриване на Българското председателство на Съвета на Европейския съюз ще бъде отбелязано с концерт в Центъра за изкуства БОЗАР в Брюксел на 1 февруари от 20:00 часа. Програмата съчетава значими произведения както от българската класическа музика и фолклор, така и от европейската музика. Те ще бъдат представени от Софийската филхармония с диригент Найден Тодоров, хор „Ваня Монева“ с диригент Ваня Монева и със специалното участие на сопраното Соня Йончева и пианиста Людмил Ангелов. Билетите за събитието са на цени от 16 до 60 евро и могат да бъдат закупени онлайн на сайта на БОЗАР Програма на концерта: Празнична увертюра – Веселин Стоянов Ария на Луиза из II действие на операта „Луиза Милер“ – Джузепе Верди Ария на Елизабет из V действие на операта „Дон Карлос“ – Джузепе Верди „Корени“ – Александър Текелиев Две български народни песни – „Полегнала е Тудора“, „Бре, Петрунико“ Концерт за пиано и оркестър по. 2, ор. 21 – Фредерик Шопен Ария на Леонора из I действие на операта „Трубадур“ – Джузепе Верди Ария на Леонора из IV действие на операта „Силата на съдбата“ – Джузепе Верди Допълнителна информация: Центърът за изкуства БОЗАР е най-престижното пространство за изкуство в Брюксел. Той е създаден след Първата световна война и е разположен на площ от 33 000 кв. м площ. Концертната му зала с 2 200 места е дом на Националния симфоничен оркестър на Белгия и е сред най-известните музикални пространства в света. Сопраното Соня Йончева е един от емблематичните гласове на своето поколение. Със своя широк и разнообразен репертоар, който включва произведения от Моцарт, Верди, Чайковски и Пучини, тя вече покори оперните сцени в Ню Йорк, Лондон, Милано, Берлин, Виена и Париж. Незабравимите ѝ изпълнения получават високата оценка и на критиката, и на публиката – както заради красивия ѝ глас, така и заради изключителното ѝ сценично присъствие. Пианистът Людмил Ангелов е възпитаник на Националната музикална академия в София. Известен в цяла Европа, САЩ, Южна Америка, Хонконг, Южна Корея и Тайван, той изнася множество камерни концерти и свири като солист с всички български и много престижни чуждестранни оркестри. Диригентът Найден Тодоров е сред най-големите таланти от младото поколение музиканти в България. Със своя обширен репертоар той е един от най-уважаваните млади диригенти в музикалния свят. След 12 години на директорския пост в Русенската опера от 2017 г. той е генерален директор на Софийската филхармония. В своята 85-годишна история Софийската филхармония е ярък пример за модерната музикална култура в България. С високите си постижения както на българската, така и на международните сцени, оркестърът привлича все по-многобройна и разнообразна публика. Артистичните колаборации със световни артисти в съвременни музикални жанрове допринасят за нарастващата популярност и международен престиж на Софийската филхармония. Ваня Монева е едно от най-големите имена в българското хорово изкуство. Дирижирала е хора „Космически гласове от България“, Женския народен хор „Космически гласове“ и много други мъжки, женски и детски хорове. В момента работи с женския хор „Ваня Монева“, който носи нейното име. В дългата си професионална кариера работи предимно с български композитори, които вдъхновява и провокира с дълбокото си познание за хоровата музика. „Ваня Монева“ е новото име на един от най-известните женски хорове в България, дирижирани от Ваня Монева. В репертоара му влизат произведения от много и разнообразни жанрове – народна музика с нови аранжименти, църковна музика, съвременни джаз и поп проекти, филмова и театрална музика. Богатата концертна биография на хора включва участия в български и международни фестивали и турнета в Европа, Южна Америка и Азия.", "date": "2018.01.08", "title": "Откриват официално Българското председателство в Брюксел с концерт"}
{"url": "https://www.24chasa.bg/novini/article/6651653", "text": "Шесторният убиец Росен Ангелов е следил от таблет новините за издирването му от полицията. Това научи \"24 часа\" от важен човек в МВР. До трупа на мъжа, намерен самоубил се вчера, полицията открили дигиталното устройство. В къщата имало и храна.  Ангелов се е самоубил, като е долепил до лявото си слепоочие пистолет “Берета M9 22LR”.", "date": "2018.01.08", "title": "Росен Ангелов следил от таблет новините за издирването си"}
{"url": "https://www.24chasa.bg/novini/article/6651675", "text": "Изпълнения на автентични фолклорни песни и композиции, старинни църковни песнопения, народни танци и фолклорни ритми със съвременно звучене са включени в културната програма на Церемонията по откриването на Българското председателство. Тя ще се състои на 11 януари 2018 г. от 19:30 до 20:30 часа в Народния театър „Иван Вазов“, съобщиха от пресцентъра на Министерство за Българското председателство на Съвета на ЕС 2018. Церемонията ще бъде открита с изпълнение на химна на Република България от Детския хор на Българското национално радио. Следват встъпителни думи от министъра за Българското председателство Лиляна Павлова и речи на президента на Република България Румен Радев, председателя на Европейския парламент Антонио Таяни, председателя на Съвета на Европейския съюз Доналд Туск, председателя на Европейската комисия Жан-Клод Юнкер и министър-председателя на Република България Бойко Борисов. След панела с речите Детският хор ще изпълни и химна на Европейския съюз. В културната програма са включени изпълнения на камерния ансамбъл „Йоан Кукузел-Ангелогласният”, вокалната акапелна формация „Ева Квартет”, Стоян Янкулов и ансамбъл „Чинари”, Националния фолклорен ансамбъл „Българе”, инструменталната формация „Булгара” и дуета Крис и Велин. ПРОГРАМА Химн на Република България изпълнява Детски хор на Българското национално радио Встъпителни думи Лиляна Павлова – министър за Българското председателство на Съвета на Европейския съюз 2018 Официални речи: Румен Радев – президент на Република България Антонио Таяни – председател на Европейския парламент Доналд Туск – председател на Съвета на Европейския съюз Жан-Клод Юнкер – председател на Европейската комисия Бойко Борисов – министър-председател на Република България Химн на Европейския съюз изпълнява Детски хор на Българското национално радио „Во царствии твоем“ композитор Добри Христов изпълнява камерен ансамбъл „Йоан Кукузел-Ангелогласният” „Шопски напеви”, автентични песни от Западна България изпълнява вокална акапелна формация „Ева Квартет” „Огнище”, танц с тъпани изпълняват Стоян Янкулов и ансамбъл „Чинари” „Надиграване”, шопски танц изпълнява Национален фолклорен ансамбъл „Българе” „Нестинарско” изпълнява българска инструментална формация „Булгара” „Love Runs Out“ изпълняват Крис и Велин, „Булгара” и „Българе” Информация за участниците: Детски хор на Българското национално радио Детският хор на Българското национално радио е основан през 1960 г. от акад. Христо Недялков. Главният диригент Венеция Караманова е последовател на маестро Недялков. Репертоарът на формацията включва творби на стари майстори от всички епохи и стилове, произведения на съвременни български и чуждестранни композитори, хорови обработки на български и други народни песни. Камерен ансамбъл „Йоан Кукузел-Ангелогласният“ Създаден през 1967 г., ансамбъл „Йоан Кукузел-Ангелогласният“ за първи път представя на сцена старинните православни български песнопения. Църковната музика е философия в звуци и всяка нейна творба е търсене на величието на света и смисъла на човешкото съществуване. Съставът продължава да утвърждава и да показва на публиката истинските традиции на едногласното и многогласното църковно пеене. „Ева Квартет“ Акапелната вокална формация „Ева квартет“, създадена през 1995 г., представя четири солистки от световноизвестния български хор „Мистерията на българските гласове“. В репертоара им са включени автентични народни песни, написани специално за тях обработки на народни песни, творби на изявени български композитори, както и църковно-славянска музика. Стоян Янкулов и танцьори от ансамбъл „Чинари“ Един от най-добрите български перкусионисти - Стоян Янкулов-Стунджи, и танцьорите от ансамбъл „Чинари“ се обединяват, за да представят мистичния ритъм на единадесет тъпана. Стоян Янкулов има уникален стил и успява да възпроизведе оркестрово звучене на ударните инструменти. Той разчупва и разширява традиционното свирене, като съчетава автентичния фолклор с нови изразни средства при ударните инструменти. Танцьорите от ансамбъл „Чинари“ са виртуозни изпълнители на традиционни и съвременни български песни и танци. В репертоара им са включени танцовите и песенните традиции на всички фолклорни области на България. Национален фолклорен ансамбъл „Българе“ Националният фолклорен ансамбъл „Българе“, основан през 2002 г. от хореографа Христо Димитров, изпълнява мащабни спектакли, които показват най-характерното от музиката, песните, танците и народопсихологията на българите. В репертоара на състава влизат авторските спектакли „Това е България!“, „България през вековете“, „Албена“ и „Осмото чудо“. Инструментална формация „Булгара“ Инструментална формация „Булгара“ изпълнява композиции, в които съчетава традиционни инструменти като кавал, гайда, тамбура, гъдулка и тъпан с електрическа китара, ударни инструменти и електронни звуци. Музикантите смесват български фолклорни елементи с фолклор на други народи, поп, джаз, рок и дръм енд бейс мотиви. Крис и Велин Оперният певец Велин Михайлов и хоровият диригент Крис Попов са сред най-новите дуети в българската музика. Двамата са свързани с класическата музика, но творят в разнообразни жанрове като поп, латино и ар енд би.", "date": "2018.01.08", "title": "С фолклорни изпълнения откриват Българското председателство в София"}
{"url": "https://www.24chasa.bg/novini/article/6651695", "text": "Харманлийската районна прокуратура е изготвила обвинителен акт спрямо 21 чужди граждани за хулиганство и повреждане на чуждо имущество, съобщиха от пресцентъра на Пловдивската апелативна прокуратура. Обвинени са 17 пълнолетни и 4 непълнолетни граждани от афганистански произход, които са били в основата на  Тогава на няколко пъти през деня, а след това и вечерта напрежението в лагера ескалираше след спиране на пропускателния режим за настанените. Стигна се до сблъсъци с полицията и жандармерията, при което имаше 20 ранени служители на реда, а близо 400 кандидати за хуманитарен статут бяха задържани. Обвинените в съучастие помежду си са извършили непристойни действия, които грубо нарушават обществения ред и се изразяват с явно неуважение към обществото. Деянието по своето съдържание се отличава с изключителна дързост и цинизъм, и е съпроводено със съпротива срещу орган на властта, гласи първата от квалификациите на прокуратурата. Според втората, също в съучастие като извършители, обвиняемите са повредили и унищожили противозаконно чужди недвижими вещи - сгради, съоръжения и оборудване, и движими вещи на терен, които са били собственост на Регистрационно-приемателен център - Харманли. Общо щетите според държавното обвинение са за 85 094 лева. По делото са били разпитани общо 62-ма свидетели, назначени и изготвени са били видео-техническа и лицево-идентификационна експертиза, комплексна оценъчна експертиза и 21 съдебномедицински експертизи. Материалите относно причинените телесни повреди на пострадалите полицейски служители са били отделени в две други досъдебни производства, уточняват още от прокуратурата. Изготвеният обвинителен акт, според съобщението, се превежда от лицензиран преводач на три езика - пащу, урду и фарси. Това се прави с цел изпълнение на изискванията за спазване на правата на обвиняемите. Предстои връчването на обвинителния акт на всеки от обвинените след внасянето му в Районен съд - Харманли.", "date": "2018.01.08", "title": "Готов е обвинителният акт за бунта в бежанския лагер в Харманли"}
{"url": "https://www.24chasa.bg/novini/article/6651707", "text": "Пожар избухна в небостъргача \"Тръмп Тауър\" в Ню Йорк, в близост до огромния пентхаус на президента Доналд Тръмп. Десетки пожарникари са на мястото на инцидента. Димът е идвал от 58-я етаж на сградата, съобщи \"Мирър\". В нея, освен мезонетът на Тръмп, се намират и офис помещения, както и търговски обекти. Все още не е ясно каква е причината за пожара, но засега не се съобщава за жертви и пострадали хора, като никой не е бил евакуиран. Президент на САЩ Доналд Тръмп е във Вашингтон.", "date": "2018.01.08", "title": "Пожар в \"Тръмп Тауър\" в Ню Йорк, близо до мезонета на президента (Видео)"}
{"url": "https://www.24chasa.bg/novini/article/6651708", "text": "Еманюел Макрон каза днес, че Китай и Европа трябва да работят заедно по инициативата на Пекин \"Един пояс - един път\". Целта й е да изгради съвременен Път на коприната, който обаче не може да бъде \"еднопосочен\" според френския президент, предаде Ройтерс. \"Древните пътища на коприната никога не са били само китайски\", заяви Макрон в реч пред университетски преподаватели, студенти и търговци в град Сиан - източна отправна точка на древния Път на коприната, предаде БТА. \"По дефиниция тези пътища могат да бъдат единствено общи. Ако са пътища, не може да са еднопосочни\", заяви френският държавен глава. Насърчаваните от Китай културни и инфраструктурни проекти според него може да бъдат в интерес на Франция и Европа, стига да се изпълнят в духа на сътрудничеството. \"Тези пътища не може да бъдат пътища за нова хегемония, които да превърнат всеки, поел по тях, във васал\", заяви той. Започнат през 2013 година, проектът на Си цели да свърже Китай по суша и море с Югоизточна Азия, Пакистан и Централна Азия, след това с Близкия изток, Европа и Африка. На среща през май 2017 г. Си обеща да вложи в проекта 124 милиарда долара, но западните столици подозират, че инициативата има за цел да наложи китайското влияние в чужбина, а не толкова да допринесе за благоденствието. Френският президент предложи на Китай да даде нов тласък на климатичната битка и да се подготви за поемане на още повече ангажименти срещу глобалното затопляне на следващата конференция за климата, която ще се състои в края на годината в Полша, предаде Франс прес. В речта си, продължила час и петнайсет минути, Макрон призова за съюз между Франция и Китай в името на \"бъдещето на света\" и обеща да посещава азиатската страна \"поне веднъж годишно\", за да влязат двустранните отношения \"в нова ера\". \"Утре ще поискам от президента Си да направим нова стъпка във френско-китайските отношения, да предприемем борба за климата. Предлагам на президента Си френско-китайска година на екологическия преход през 2018-2019 г., през която да мобилизираме нашите компании, стартъпи, градове и региони. Нека покажем на света, че ние, французите и китайците, сме способни да направим нашата планета отново велика и красива\", заяви Макрон, цитиран от Асошиейтед прес. Макрон, който е привърженик на меката дипломация и на символиката, подари на китайския си колега Си Цзинпин 8-годишен кафяв кон от президентския кавалерийски корпус на име Везувий. Изборът на подарък е \"безпрецедентен дипломатически жест\", каза Елисейският дворец и заяви, че по време на последната му визита в Париж през 2014 г. Си е бил силно впечатлен от 104-мата ездачи. Подаръкът е и в отговор на китайската \"дипломация на пандите\" - първата дама Брижит Макрон стана кръстница на китайска панда, подарена от Пекин на зоопарк край Париж. Френският президент е на първото си посещение в Китай, откакто бе избран миналата година. Утре и вдругиден ще води преговори със Си Цзинпин и други китайски лидери по теми като Северна Корея, климата, борбата срещу финансирането на тероризма. Френският президент, който пътува с бизнес делегация, иска да осигури споразумения по време на визитата си, включително френски компании да получат същия достъп до китайските пазари, какъвто китайските компании получават в чужбина. Двете правителства се очаква да обявят френско-китайски инвестиционен фонд за над 1 милиард евро. Китай е най-големият азиатски търговски партньор на Франция, но френската страна отчете 30 милиарда евро търговски дефицит миналата година.", "date": "2018.01.08", "title": "Макрон: Древните пътища на коприната никога не са били само китайски"}
{"url": "https://www.24chasa.bg/novini/article/6651755", "text": "Основната версия за убийството на Петър Христов е отмъщение на Наглите, научи \"24 часа\" от високопоставен източник в МВР. Както   убитият в София бизнесмен е човекът, който помага да бъде разкрита бандата Наглите, която в продължение на 3 години отвлече 13 души, уби двама, поиска почти 40 милиона евро откуп и успя да прибере в крайна сметка над 3 милиона. Приносът на Петър Христов е, че прави връзката между новия екип разследващи служители на ГДБОП и човек от престъпния свят, директно свързан с Наглите. Това е Валентин Михайлов-Ихтиманския, който участва в някои от отвличанията и в охраната на част от жервите на групата. Ихтиманския става защитен свидетел. Любо Гребеца, който също сътрудничи на разследването, получава по-лека присъда - 10 години. Останалите от \"Наглите\" - Прокопи Прокопиев-Културиста, Ивайло Евтимов-Йожи и Даниел Димитров-Релето получават по 18 години. Четирима от \"Наглите\" са оправдани. Годината на окончателните присъди е 2014. Три години по-късно Любо Гребеца и Йожи поискаха да излязат на свобода предсрочно. Позволи им го поправка в закона. Вдигна се шум и те не можаха да се възползват. Ангел и Камелия Бончеви – Тогавашният президент на футболен клуб Литекс (Ловеч) Ангел Бончев е отвлечен на 22 май 2008 г. На 10 юли същата година, при предаване на откупа от жена му Камелия, самата тя е успешно отвлечена, въпреки че е била следвана от разследващите органи. Бончев е освободен, но похитителите искат от него да преведе пари на фондация „Утре за всеки“. Впоследствие семейството иска парите си, в размер на 157 000 евро, обратно. Михаил Краус, син на Вилхелм Краус, бившият транспортен министър в правителството на Иван Костов, е отвлечен на 24 октомври 2007 г. Велислав Величков, син на строителен предприемач, Киро Киров, вносителя на строителна техника и машини, е отвлечен на 27 март 2009 г. Синът му оставя 517 000 евро откуп за баща си.  Мехмед Чакър Джорджио Марков Георги Георгиев–Пурата – „Наглите“ са оневинени за неговото отвличане на втора и на последна инстанция Васил Маникатов – „Наглите“ са оневинени за неговото отвличане на втора и на последна инстанция Илиан Цанев Борислав Атанасов  – „Наглите“ са оневинени за неговото отвличане на втора и на последна инстанция Направен опит за отвличане на Борислав Динев. Румен Гунински-младши, студент, държан 42 дни в плен, отвлечен на 19 октомври 2009 г. Прокуратурата твърди, че той също е жертва на Наглите, но не успява да представи достатъчно доказателства пред съда и Наглите не са обвиняеми за неговото отвличане.                                                                                                                                                                                                                                                                                                                       ", "date": "2018.01.08", "title": "Основната версия за убийството на Петър Христов: Отмъщение на Наглите"}
{"url": "https://www.24chasa.bg/novini/article/6651776", "text": "Седемнадесет души бяха арестувани при редица антинаркотични акции в Турция, съобщиха източници от силите за сигурност, предаде Анадолската агенция. Операциите са били извършени вчера в окръзите Адана, Кършехир, Адъяман, Шанлъурфа и Айдън, предаде БТА. Полицията в южния окръг Адана арестува шофьор на камион, след като иззела от камиона му около 50 килограма хероин и 88 килограма марихуана. Девет наркопласьори са били задържани в централния окръг Кършехир и двама - в източния окръг Адъяман. Силите за сигурност са иззели 167 килограма марихуана, скрита в камион, в югоизточния окръг Шанлъурфа. Четирима души са били арестувани по случая. Един човек, заподозрян в разпространение на дрога, е бил задържан вчера в югозападния окръг Айдън.", "date": "2018.01.08", "title": "17 арестувани при антинаркотични операции \nв Турция"}
{"url": "https://www.24chasa.bg/novini/article/6651746", "text": "В Йордания са задържани 17 члена на терористичната групировка „Ислямска държава“, които са подготвяли атентат в страната, съобщава РИА Новости. След ареста от задържаните е иззето голямо количество оръжие, което те са възнамерявали да използват. Планирането на атентата е започнало през ноември 2017 г., разкриха от службите за сигурност, информира \"Фокус\". Срещу арестуваните има повдигнати обвинения в организиране на терористичен акт, разпространяване на екстремистка идеология и членство в забранени терористични организации.", "date": "2018.01.08", "title": "Задържаха членове на \"Ислямска държава\" в Йордания, планирали атентат в страната"}
{"url": "https://www.24chasa.bg/novini/article/6651893", "text": "Баща и син от Плевен ще бъдат съдени по бързото производство за хулиганство и неподчинение на органите на реда. Районната прокуратура внесе обвинителния акт в съда, съобщиха от ведомството, цитирано от БТА. Обвинението е срещу Коце К./37/ и Спас К. /60/ за престъпление от 15 декември 2017 г. на ул.\"Осъм\". След като употребил алкохол Спас К. се скарал със съседите си Изаура И. и Сашо Е., а те потърсили съдействие от полицията. Полицейските служители успели да \"успокоят\" обстановката. В този момент до тях спрял автомобил, от който излязъл синът на Спас К. - Коце К. В ръцете си държал метална лопата и с нея опитал да удари Сашо Е., но пострадала Изаура И. Полицейският служител разпоредил на Коце К. да остави лопатата, но той не се подчинил и замахнал с нея срещу полицая. В този момент и бащата на нападателя - Спас К., се нахвърлил на униформения служител. Предстои насрочване на делото от съда.", "date": "2018.01.08", "title": "Съдят баща и син от Плевен за хулиганство и неподчинение на полицията"}
{"url": "https://www.24chasa.bg/novini/article/6650403", "text": "Историята на соларния самолет TwinRay започва в гараж - място, в което са създадени немалко велики изобретения като компютъра на “Епъл”, компании като “Гугъл”, “Дисни”, “Амазон”. Именно в гаража на фирмата, където работят, се запознават и двамата основатели на TwinRay - Явор Христов и Добромир Добрев.  Проектът представлява соларен витлов самолет с нестандартна форма, наречена “летящо крило”. При нея пилотската кабина и салонът представляват голямо крило с добавена опашка за безопасност. Тази форма позволява поставянето на близо 3000 соларни клетки върху 40 кв. метра. При оптимални условия може да се достигнат от 3 до 4 часа полет, което прави разстояние от над 600 км. За сравнение, повечето електрически самолети, създадени досега, имат таван от 400 км. TwinRay ще се предлага с два вида перки - едната е за по-късо излитане и с по-ниска максимална скорост от 150 км/ч. С другата излитането е по-дълго, но скоростта може да нарасне до 200 км/ч. Перката може да се смени в зависимост от пистата. Двете момчета работят върху създаването на оптимално ефективни батерии, които да се зареждат освен от светлината и от външен източник в извънредни ситуации. Ще се добави и опция за зареждане от станция като електрическите коли. Това не е първият соларен самолет, създаван в историята на авиацията. Миналата година SolarImpulse, задвижван от слънчева енергия, завърши първата си обиколка на Земята. SolarStratos пък полетя в стратосферата. Това, с което TwinRay се отличава, е фокусът върху удобството на пилота. В SolarImpulse пилотът е трябвало да седи през цялото време с кислородна маска, тъй като в кабината няма налягане. Освен това в нея има място само за един човек, а TwinRay е проектиран за двама, има и вградена селфи камера “Добри успя да открие статистика, че около една трета от всички катастрофи на самолети, които не са свързани с механична грешка, се случват, защото хората си взимат селфи камери и се показват от прозореца на самолета, докато пилотират”, разказва Явор. Тъй като първоначалната форма на аероплана ограничава видимостта при кацане, момчетата слагат няколко камери и около самолета. Нестандартната форма на летателната машина дава и името. Първоначалният дизайн е за двукрил самолет, който много напомня на рибата скат. На английски се нарича stingray, а заради двата броя на крилата момчетата добавят twin. И така съчетанието от двете става TwinRay. В по-късен етап TwinRay ще се превърне в самолет за доставки за кратки разстояния. В този случай няма да има кабина и пилот. Автономните доставки дават предимството и на повече пространство в самолета, позволявайки доставянето на до 300 кг товар. Вече се е оформила идея и за TwinRay 2 - спортен вариант, който ще е по-луксозен, с по-мощен мотор, по-добра аеродинамика и по-бърз. В момента Явор обмисля какъв ще е дизайнът, като черпи вдъхновение от “Междузвездни войни”. Спортният модел ще бъде еднопилотен и с по-малка площ и по-малък брой соларни клетки. Те ще изпълняват по-скоро помощна функция, а основната задвижваща сила ще е зареждаща се станция. Теоретично луксозният TwinRay ще развива до 400 км/ч и ще може да лети поне 1 час. Той също би могъл да бъде трансформиран в самолет за доставки. Големият бизнес обаче е в пътническите полети. В момента компании като “Ербъс”, “Ролс-Ройс” и “Сименс” си партнират, за да създадат E-Fan X – самолет хибрид, който ще комбинира турбокомпресорни двигатели с електромотори. Очаква се първият полет да е през 2020 г. Явор и Добри също обмислят да създадат витлов пътнически самолет - TwinRay 3. За да могат да се конкурират с такива големи компании, смятат да се съсредоточат върху локални линии между градове или близки държави, превозвайки между 50 и 100 пасажери. Към екипа на Явор и Добри постепенно се присъединяват структурният инженер Иван Цицев и братята Димитър и Калин Лилови, които допринасят с общо 20-годишния си опит в електричарството. Последната придобивка на екипа е Тодор Кръстев – инженер за “Луфтханза”, който им помага, когато става въпрос за авиоинженерен дизайн. Съвети относно външния вид на машината им дава основно индустриалната дизайнерка Диди Ташева. Тя им асистира и в създаването на вътрешната ергономика, така че когато човек се качи в самолета, да има чувството, че е в спортна кола. Явор и Добри решават да участват с проекта си в акселератора StartItSmart. Главният фокус на обучението в него е как се управлява стартъп, как се намират партньори. Чрез StartItSmart научават и за състезанието PowerUp!, организирано от InnoEnergy. Конкурсът отличава най-перспективните и иновативни проекти в сферата на устойчивата енергия, които биха могли да повлияят на опазването на околната среда. Участниците са от държави в Централна и Източна Европа. TwinRay печели регионалния етап на състезанието в България и отива на финала в Будапеща, който се проведе през ноември и изправи една срещу друга 12 зелени идеи. И макар че не печелят състезанието, Явор и Добри си тръгват от унгарската столица заредени с много хъс и нови полезни контакти. Те все още имат шанса да спечелят друго, доста по-престижно състезание, организирано от “Боинг”. “Точно когато кандидатствахме за PowerUp!, бяхме поканени от “Боинг” за тяхното състезание Propeller Shannon. То се организира заедно с още четири компании, а идеята му е да намира иновативни стартъпи, свързани с авиацията по един или друг начин. От общо 200 участници ние с още 16 състезатели стигнахме до финалите в Ирландия. Това е доста голям център за развитието на авиацията. Шанън е градът, в който е кацнал първият презатлантически полет в света, така че има много голяма символика за авиационните компании”, обяснява Явор. През ноември те представят самолета си пред жури от 20 потенциални ментори. От 17-те компании, които са на финалите, между 8 и 10 ще влязат в акселератор. Всяка от тях ще има право да избере един от менторите, който ще им бъде най-полезен и с когото да работи. До януари ще стане ясно дали TwinRay ще бъде един от участниците в акселератора. “Но едно от хубавите неща е, че дори да не влезем в него, все пак имаме шанс да се консултираме с една от компаниите по наш избор - съответно това за нас ще е “Боинг”. Във всеки случай ще имаме огромна полза”, категоричен е Явор. Момчетата се надяват и на финансиране от Обединените арабски емирства и фондове от Южна Корея. Но първо трябва да завършат макета на самолета в големина едно към десет. В момента целият екип усилено работи върху него, за да могат през януари да го покажат в полет и да демонстрират маневренността на летящото крило. Надяват се да успеят да привлекат инвестиция в размер на 150 хил. евро, с които да построят първия прототип. С него ще отидат в Германия, където да получат европейски сертификат. Предпочитат да го направят там, а не в България, тъй като тук процедурата е по-сложна. В Германия сертифицирането протича в три етапа. При първите два се използват отделни прототипи, които се разбиват, за да се види каква е точката на пречупване спрямо това, което е заявено като възможност на самолета. Третият стадий е същинският полет. Него екипът смята да финансира чрез краудфъндинг – групово финансиране чрез отделни по-малки вноски от голямо количество хора.", "date": "2018.01.08", "title": "Български соларен самолет е поканен в конкурс на “Боинг”"}
{"url": "https://www.24chasa.bg/novini/article/6652086", "text": "Турция ще удължи с още три месеца извънредното положение, съобщи вицепремиерът Бекир Боздаг, цитиран от Ройтерс, предаде БТА. Боздаг, който говори след заседание на кабинета, посочи, че Съветът за национална сигурност на Турция ще обсъди удължаването на режима на следващата си среща и добави, че след това кабинетът се очаква да одобри решението. Това ще бъде шестото удължаване на режима на извънредно положение в страната, отбелязва турската телевизия НТВ.", "date": "2018.01.08", "title": "Турция ще удължи с още три месеца извънредното положение"}
{"url": "https://www.24chasa.bg/novini/article/6652152", "text": "Заради строителството на третия метролъч от 24 ч. тази вечер до 24 ч. на 9 юли т. г. се въвеждат промени в организацията на движение в София, съобщават от Столичната община, цитирани от  Забранява се влизането на пътни превозни средства по северното пътно платно на бул. „Патриарх Евтимий” между бул. „Витоша“ и ул. „Цар Самуил“. Движението ще се извършва еднопосочно в две пътни ленти по южното пътно платно на бул. „Патриарх Евтимий“ в посочения участък в посока бул. „Христо Ботев“. Забранява се влизането на пътни превозни средства по южното пътно платно на бул. „Патриарх Евтимий” между ул. „Граф Игнатиев“ и ул. „Хан Крум“. Движението ще се извършва еднопосочно в две пътни ленти по северното пътно платно на бул. „Патриарх Евтимий“ в посочения участък в посока бул. „Витоша“. Забранява се влизането на пътни превозни средства по северното пътно платно на бул. „Васил Левски” между ул. „Проф. Н. Михайлов“ и ул. „Граф Игнатиев“. Движението ще се извършва еднопосочно в три пътни ленти по южното пътно платно на бул. „Васил Левски“ в посочения участък в посока ул. „Граф Игнатиев“. Обръща се посоката на движение на ул. „Цар Самуил” между бул. „Патриарх Евтимий” и ул. „Хан Аспарух“ към бул. „Патриарх Евтимий”. В тунела под НДК движението на пътни превозни средства в посока бул. „България“ ще се извършва върху трасето на трамвайната линия. Забраняват се престоят и паркирането на автомобили както следва: – по бул. „Патриарх Евтимий” между бул. „Витоша” и ул. „Цар Самуил” – северна страна; – по бул. „Патриарх Евтимий” между бул. „Витоша” и ул. „Княз Борис I” – южна страна; – по бул. „Патриарх Евтимий” на 30 м след ул. „Княз Борис I” в посока бул. „Христо Ботев” – южна страна; – по бул. „Патриарх Евтимий” между ул. „Граф Игнатиев” и ул. „Хан Крум” – южна страна; – по бул. „Васил Левски” на 20 м преди ул. „Проф. Н. Михайлов” в посока ул. „Граф Игнатиев” – северна страна. В тези участъци се закриват и местата за почасово платено паркиране „Синя зона“.", "date": "2018.01.08", "title": "Променят движението в центъра на София заради строежа на метрото"}
{"url": "https://www.24chasa.bg/novini/article/6652077", "text": "\"Човек, когото косвено цяла България познава чрез продуктите, които произвеждаше\". Така адвокатът Александър Пелев описа своя приятел - разстреляния днес в София бизнесмен Петър Христов в тв предаването \"Лице в лице\" по  . \"Петър беше мой близък приятел. Познавахме се от 15 години\", заяви той. \"Инвестираше значителни суми в производство си. Той беше сериозен бизнесмен, въпреки, че не обичаше да е под светлината на прожекторите. Той е правил много за града, в който живееше - Велико Търново\", обясни Пелев. Неговото име се появи покрай случая с катастрофата с Максим Стависки, след което той стана основен спонсор за лечението на Мануела Горсова. \"Той беше спокоен, уравновесен човек, който си държеше на думата. Достатъчно е било едно ръкостискане, от там нататък няма никакви проблеми. Човек, с който се познаваха много чуждестранни бизнесмени. Имаше и сделки с израелски компании в сферата на недвижимите имоти\", споделя адвокатът. В коментар на слуховете, че бизнесменът е бил близък до СИК, Пелев каза, че доколкото е запознат Христов е имал такива контакти. Той беше и партньор в една застрахователна компания, но това нищо не означава, защото България, освен всичко останало, е малка държава, в бизнеса много хора се припокриват\", разказва още той. Във връзка с миналото на Петър Христов и версиите, че с охранителната фирма, която е имал навремето са се извършвали разни работи в годините на интересното застраховане, това са по-скоро версии, коментира Пелев. \"Той никога не се е притеснявал за сигурността си. Движеше се без охрана, без притеснение за своята сигурност. Колата му беше съвсем обикновена, не беше бронинара. Имаше само един шофьор с него. Аз нямам обяснение за себе си, от къде идват тези изстрели. За близките ни приятели убийството му също е загадка\", заяви Пелев. В коментар на информациите, че Христов е бил спонсор на ГЕРБ, Александър Пелев каза, че всеки човек има право да подпомага една или друга партия и, че се надява да не тръгнат спекулации, че това е насочено това срещу една определена политическа партия. Според него може да се окаже, че това е на лична основа, но няма представа дали в последно време около него е имало драми.", "date": "2018.01.08", "title": "Адвокат, приятел на убития Христов: Случилото се е загадка, ходеше без охрана"}
{"url": "https://www.24chasa.bg/novini/article/6652155", "text": "Колегиумът на европейските комисари и министрите от българското правителство ще заседават заедно на 12 януари в Националния дворец на културата в София. Те ще проведат успоредно три клъстърни срещи по теми, свързани с приоритетите на Българското председателство и европейския дневен ред, съобщиха от пресцентъра на Министерство за Българското председателство на Съвета на ЕС 2018. Комисари и министри ще обсъждат въпроси в областите: външни работи, сигурност и отбрана, миграция и правосъдие; приобщаваща и стабилна Европа, близка до гражданите; конкурентна, иновативна и дигитална Европа. Основни докладчици на трите срещи са заместник- министър председателите Екатерина Захариева и Томислав Дончев и министър Лиляна Павлова. Непосредствено след обсъжданията ще се проведе общо заседание на колегиума на комисарите и българското правителство с участието на министър-председателя Бойко Борисов и председателя на Европейската комисия Жан-Клод Юнкер, на което ще бъдат представени резултатите от дискусиите. Председателят на ЕК Юнкер и премиерът Борисов ще дадат и пресконференция за медиите. В програмата на председателя на Европейската комисия Жан-Клод Юнкер са включени самостоятелни срещи с президента на Република България Румен Радев, председателя на Народното събрание Цвета Караянчева, министър-председателя Бойко Борисов. Колегиумът на комисарите ще се срещне и с председателския съвет на Народното събрание на Република България.", "date": "2018.01.08", "title": "Българското правителство ще заседава с европейските комисари на 12 януари"}
{"url": "https://www.24chasa.bg/novini/article/6652187", "text": "Русия заяви днес, че бойци са извършили нападения с безпилотни самолети срещу военновъздушната й база Хмеймим и военноморската й база Тартус в Сирия, предадоха Ройтерс и ТАСС. Министерството на отбраната каза, че нападенията, извършени в събота вечерта, са били успешно отблъснати от руските войски и не са причинили жертви или разрушения. При тях са били използвани 13 въоръжени безпилотни самолета. Руските войски са успели да прехванат шест безпилотни самолета, а седем са били унищожени от противовъздушната отбрана, предаде БТА. Според министерството на отбраната средствата, използвани при нападенията, са могли да бъдат получени само от развити страни, притежаващи големи технологични възможности.", "date": "2018.01.08", "title": "Русия: Безпилотни самолети атакуваха наши бази в Сирия"}
{"url": "https://www.24chasa.bg/novini/article/6652190", "text": "Възстановката „От война към мир: 140 години от Освобождението на Казанлък“ в изпълнение на актьори от Общински театър „Любомир Кабакчиев“ и представители на РК „23 Пехотен Шипченски полк“ към НД „Традиция“ бе представена като част от събитията по повод 140 години от освобождението на Казанлък от турско робство, предаде „Фокус. Сред официалните лица на събитието бе и председателят на Народното събрание Цвета Караянчева. Непосредствено след освобождението на Казанлък на 8 януари 1878 г. в Папазовата къща под домакинството на заможните братя търговци на розово масло Димитър и Ботьо Папазови се разполага Главната квартира на руската армия, където се водят първите преговори за прекратяване на военните действия по време на Руско-турската Освободителна война и именно в тази къща в Казанлък са изработени условията на бъдещия мирен договор, подписан в последствие на 3 март 1878 г. в Сан Стефано. Макар преговорите в Казанлък през януари 1878 г. да завършват без успех, точно те поставят главните изисквания на бъдещия мирен Санстефански документ. След възстановката на бул. „Александър Батенберг“ председателят на Народното събрание Цвета Караянчева прие строя на 61-ва Стрямска механизирана бригада в Казанлък. В словото си пред казанлъчани Караянчева заяви: „140 години след историческите събития тук, в Казанлък, можем смело да заявим, че можем да градим бъдещето си, защото сме стъпили на непоклатими рамене – раменете на хилядите знайни и незнайни герои, дали живота си за свободата на България.“ Слово произнесе и кметът Галина Стоянова: „Казанлък трябва да има високо самочувствие затова, че именно тук са изречени първите думи, водени са първите битки за това, България да бъде свободна“. След словата на площад „Севтополис“ започна Тържествена заря – проверка с участието на военнослужещи от 61-ва Стрямска механизирана бригада. Организатор на събитията в програмата на честванията е Община Казанлък.", "date": "2018.01.08", "title": "Караянчева: 140 години след събитията в Казанлък можем да градим бъдещето си"}
{"url": "https://www.24chasa.bg/novini/article/6652194", "text": "Британският премиер Тереза Мей започна днес да внася промени в правителството си, чиято репутация бе белязана от няколко скандала, предаде Франс прес. Промените се правят преди началото на следващата фаза на преговорите за Брекзит, отбелязва агенцията. Министрите \"тежка категория\" в кабинета, които са на първа линия в преговорите между Лондон и Брюксел, запазиха постовете си, предадоха Франс прес и Ройтерс. Това за министърът на финансите Филип Хамънд, министърът на външните работи Борис Джонсън, министърът за Брекзит Дейвид Дейвис и министърката на вътрешните работи Амбър Ръд, предава БТА. Промените обаче започнаха с гаф на торите. Те обявиха в акаунта си в Туитър, че министърът на транспорта Крис Грейлинг застава начело на Консервативната партия. Впоследствие обаче торите изтриха туита си. В действителност се оказа, че 46-годишният Брандън Луис е назначен за председател на Консервативната партия и за държавен секретар без портфейл в кабинета. Той заменя на висшия партиен пост досегашния председател Патрик Маклохлин. Брандън Луис преди това заемаше поста на държавен секретар по въпросите на имиграцията, предаде Франс прес. Британският министър за Северна Ирландия Джеймс Броукъншайър пък подаде оставка днес поради здравословни причини. Тази новина дойде година след падането на правителството в тази британска провинция, която оттогава не успя да сформира нов кабинет. Нов министър за Северна Ирландия все още не е обявен. Днес и утре се очакват нови номинации в кабинета на Мей, допълва Франс прес. Първите оставки в кабинета на Мей бяха направени още в края на миналата година. През декември първият вицепремиерът Деймиън Грийн бе принуден да подаде оставка, след като призна, че излъгал относно порнографски снимки, открити в компютъра му в парламента. Грийн стана третият министър, напуснал кабинета на Мей за няколко седмици. Първо оставка подаде министърът на отбраната Майкъл Фалън заради скандал за сексуално посегателство. На негово място бе назначен Гавин Уилямсън После остава подаде държавният секретар на международното развитие Прити Пател, водила паралелна дипломация с Израел. На нейно място трябваше да бъде назначен настоящият министър на здравеопазването Джереми Хънт, но това бе оспорено заради кризата, която сега преживява националната здравна система, не успяваща да се справи с многото пациенти в разгара на изключително студената зима. На мястото на Деймиън Грийн пък днес бе назначен Дейвид Лидингтън, който подобно на Грийн ще подпомага работата на Тереза Мей. Лидингтън става бъде държавен секретар в офиса на кабинета, но за разлика от Грийн няма да носи титлата първи вицепремиер. Новото правителство трябва бързо да дефинира позицията си преди следващата фаза на преговорите с Брюксел, която ще започне още този месец. Разговорите ще касаят преходния период, а през март ще бъдат фокусирани и върху бъдещите търговски отношения на Великобритания и ЕС. Според британски медии Тереза Мей може да създаде нов пост на министър, натоварен с подготовката на Великобритания за евентуална липса на финално споразумение с Брюксел.", "date": "2018.01.08", "title": "Водещите министри запазиха постовете си в правителството на Мей"}
