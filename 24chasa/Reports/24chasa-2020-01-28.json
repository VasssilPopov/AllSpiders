{"url": "https://www.24chasa.bg/novini/article/8122917", "text": "Правителството в Лондон ще трябва да свали прага от 30 000 паунда годишна заплата, който се изисква за получаване на британска виза, за да не изпадне в криза за медицински и учителски персонал, след като напусне ЕС. Това показват анализите на Консултативния комитет по миграция, който подпомага работата на вътрешното министерство. Според неговите експерти сумата трябва да бъде намалена с 4000 паунда и да падне поне до 25 600 паунда, за да може да се разчита на хора от търсени професии като учители и медицински сестри, които обаче са по-ниско платени. В момента Великобритания разчита на много европейци, за да задоволи търсенето на кадри в здравеопазването и образованието, и това става без проблем заради свободното движение на хора в ЕС. От догодина обаче на тях също ще им трябват визи, както на всички останали чужденци, за да се трудят в Обединеното кралство. От имиграционния комитет смятат, че предлаганата от правителството нова визова система, основаваща се на точков механизъм, ще намали икономическия растеж. “Най-голямо въздействие ще има в секторите с ниско заплащане и правителството трябва да е ясно за плановете си за имиграция на работници с по-ниска квалификация”, казва професор Алън Манинг, председател на консултативния орган. Ако се създават трудности и бариери за нискоквалифицирани работници, това ще се отрази и на социалните услуги, от които все повече има нужда застаряващото население на Обединеното кралство. Междувременно Струмен Паунов, който живeе във Великобритания от 16 години и има консултантска фирма, разказа пред БНР, че много сънародници са притеснени от неяснотите, свързани с Брекзит, и напускат страната. “От два-три месеца забелязвам, че българите разпродават покъщнина и коли, което значи, че голяма част от тях си тръгват. Освен това говорим с компании, които пренасят стоки на българите между Великобритания и България, и тировете са доволно пълни. Има някакво движение към България. Не можем да кажем, че няма хора, които си тръгват”, обясни Паунов.", "date": "2020.01.28", "title": "Лондон ще дава визи на чужденци и със заплата под 30 000 паунда"}
{"url": "https://www.24chasa.bg/novini/article/8122467", "text": "Представител на американските въоръжени сили каза, че са били прибрани тленните останки на двама американски военнослужещи, загинали в катастрофата с американския военен самолет вчера в Афганистан, предаде Асошиейтед прес, цитирана от БТА. Това са били и двамата единствени души на борда на самолета Е-11А, който е предназначен за разузнавателни цели. Вчера той се разби в афганистанската провинция Газни. Засега самоличността на двамата военни не се съобщава. Тя ще стане известна, когато бъдат информирани първо техните близки. Източникът уточни, че американският екип, който е отишъл на мястото на падането на самолета, за да прибере тленните останки, не е срещнал никаква съпротива от страна на талибаните. Според екипа, озовал се на мястото на катастрофата, не е имало никакви индикации, че самолетът е бил свален. Вчера талибаните, които контролират по-голямата част от Газни, казаха, че те са свалили самолета.", "date": "2020.01.28", "title": "САЩ са прибрали телата на загиналите в разбилия се самолет в Афганистан"}
{"url": "https://www.24chasa.bg/novini/article/8122506", "text": "Около 40 души бяха евакуирани днес от лифт в западната част на Австрия, след като силен порив на вятъра съборил дърво върху въжената линия, предаде Асошиейтед прес. Около 35 планински спасители съдействаха за свалянето на хората от лифта в провинция Тирол. Не е имало заплаха за тяхната сигурност, каза планинският спасител Грегор Франке, предава БТА. В кабинките на лифта е имало деца от местно училище, отишли на курс по каране на ски. Още един лифт в провинция Тирол бе спрян днес заради бурния вятър. Не е ясно колко хора е имало на него.", "date": "2020.01.28", "title": "Евакуираха десетки заради падане на дърво върху лифт в Австрия"}
{"url": "https://www.24chasa.bg/novini/article/8122534", "text": "Регионалните здравни инспекции във Видин и Силистра обявиха грипна епидемия в тези области от утре. Това съобщиха от пресцентъра на Министерството на здравеопазването. До второ нареждане се ограничават плановите операции и свижданията в лечебните заведения. Преустановяват се женските и детските консултации.", "date": "2020.01.28", "title": "Грипна епидемия от утре и в областите Видин и Силистра"}
{"url": "https://www.24chasa.bg/novini/article/8122546", "text": "Държавният глава и върховен главнокомандващ на Въоръжените сили прие почетния караул на площад „Възраждане“. Венци и цветя бяха поднесени пред Мавзолея-костница на загиналите войни и български опълченци през Руско-турската освободителна война. Държавният глава отбеляза, че днешният ден е повратна точка в историята на града именно защото преди 142 години разградчани с гордост са се нарекли свободни хора. „Днес по силата на една повече от 100-годишна традиция отново се събираме пред мавзолея-костница. Показателно е, че той е изграден само година след освобождението с признателност на разградчани“, посочи президентът Радев. По думите на държавния глава, богатството на разградския регион са преди всичко неговите хора, защото именно на тях майстор Манол е завещал силата на съзиданието и поривът към свободата. „Пожелавам ви здраве, сили, висок дух и много енергия, за да градим заедно една по-достойна и по-добра България, в която нашите деца да остават“, каза Румен Радев По време на посещението си в Разград президентът разговаря с ръководството и с представители на местната власт.", "date": "2020.01.28", "title": "Радев: Не можем да продължаваме напред, ако не сме стъпили здраво на нашите традиции"}
{"url": "https://www.24chasa.bg/novini/article/8122576", "text": "Българин, завърнал се от Пекин е потърсил помощ в инфекциозната клиника на ВМА, съобщи . Според лекарите симптомите му не приличат на китайския коронавирус. За крaтко мъжът е поставен под домашна карантина, но след това е бил приет в клиниката за наблюдение. Така ще се избегнат евентуални усложнения, защото мъжът има и други заболявания. ВМА е в готовност да изолира пациенти със съмнения за китайски коронавирус. Клиниката разполага със специална носилка и изолатор. За момента обаче Националната грипна лаборатория не може да изследва проби със съмнения за китайски коронавирус, защото не разполага с реактиви. \"Без тези реактиви можем да изследваме други коронавируси и други респираторни вируси, но специално този ще имаме готовност следващата седмица\", заяви проф. Нели Корсун, завеждащ Национална грипна лаборатория: \"При множество такива случаи се освобождава целият този етаж. Целият този етаж почва да работи за коронавирусната инфекция. А при много повече от обема на този етаж, който е от 15 човека - оправяме цялата болница и болницата става само за работа с новия коронавирус\", допълни полк. доц Георги Попов, началник Катедра \"Инфекциозни болести\" във ВМА.", "date": "2020.01.28", "title": "Българин се върна болен от Пекин. ВМА: Не е кунгфлу"}
{"url": "https://www.24chasa.bg/novini/article/8122619", "text": "\"Прессекретариатът на държавния глава няма как да коментира съдържанието на записи, направени чрез специални разузнавателни средства (СРС) и разпространени от прокуратурата, нито да потвърди твърденията за естеството на разговорите, тяхната автентичност и достоверност\". Това се казва в позиция, изпратена до БТА от прессекретариата на президентската институция.", "date": "2020.01.28", "title": "Прессекретариатът на президента за записите на прокуратурата: Няма как да коментираме"}
{"url": "https://www.24chasa.bg/novini/article/8122653", "text": "Епидемията от вирусна пневмония, която вече отне живота на над 100 души в Китай, може да достигне своя пик след седмица или десетина дни, заяви китайски експерт, цитиран от Франс прес, предаде БТА. Според Чжун Наншан, който е сред най-големите китайски експерти по респираторни болести, епидемията не би трябвало да придобие големи мащаби. \"Трудно е да се прогнозира кога ще се стигне до пик в разпространението на вируса - каза той. - Това вероятно ще се случи след седмица или десетина дни.\" Чжун Наншан е известен с това, че е допринесъл за справяне с епидемията от ТОРС (тежък остър респираторен синдром) през 2002-2003 г., когато умряха 774 души в целия свят, 648 от които в Китай, включително в Хонконг. Сега ученият заяви пред агенция Синхуа, че нивото на смъртност вследствие на новата форма на вирусна пневмония би трябвало да продължи да намалява благодарение на усилията на медицинския персонал въпреки липсата засега на ваксина. Има обаче много неизвестни, свързани с вируса, по-специално с използваните от него механизми на заразяване. Епидемиологът Цзън Гуан от Китайския център за контрол и превенция но болестите смята, че в сравнение с ТОРС новият коронавирус е по-коварен. Според него ситуацията ще се подобри с покачването на температурите, което не благоприятства развитието на заразни респираторни болести.", "date": "2020.01.28", "title": "Китайски експерт: Пикът на новия коронавирус ще настъпи след седмица"}
{"url": "https://www.24chasa.bg/novini/article/8122707", "text": "Днес в Брюксел ръководителите на парламентите на страните от Западните Балкани се събраха на среща по покана на председателя на Европейския парламент Давид Сасоли, съобщи пресслужбата на Европейския парламент, цитирана от БТА. Към тях се присъедини председателят на парламента на Хърватия, която е ротационен председател на Съвета на ЕС. Срещата приключи със съвместна декларация. След разговора председателят на ЕП Давид Сасоли заяви: \"Днешната среща потвърди категоричното ни убеждение, че Западните Балкани и Европейският съюз споделят обща съдба. Ние твърдо вярваме, че разширяването на ЕС ще бъде от полза както за хората от региона, така и за страните-членки на ЕС и би могла да доведе до така необходимото помирение в региона. Сега трябва да направим нужното тази политическа воля да се превърне в конкретни действия.\" \"В съвместната ни декларация призоваваме Европейския съвет да продължи да подкрепя европейската перспектива на Западните Балкани въз основа на изпълнението на критериите за присъединяване и да даде недвусмислено и положително политическо послание за започване на преговори за тяхното присъединяване и предоставяне на статут на кандидати за членство в ЕС. Спешно трябва да дадем нов тласък на процеса на разширяване, с конкретни резултати. Предстоящата срещата на върха в Загреб трябва да има ключова роля в това отношение\", каза Сасоли. \"В заключение отново заявяваме пълната ангажираност на нашите парламенти да участват в обсъжданията относно изграждането на \"обновен подход\" към разширяването, за да стане процесът по-демократичен, по-прозрачен и по-близо до гражданите и гражданското общество. Разширяването е процес, в който са вложени много усилия и ангажименти от всички страни и парламентите са от ключово значение за напредъка на програмата за реформи в ЕС. Европейският парламент е готов да продължи конструктивния диалог и да подкрепи парламентите на Западните Балкани в пътя им към европейско бъдеще\", заяви председателят на Европейския парламент.", "date": "2020.01.28", "title": "Шефът на ЕП за Западните Балкани: Да дадем нов импулс на процеса по разширяване"}
{"url": "https://www.24chasa.bg/novini/article/8122704", "text": "Вторият самоубил се похитител на  , е  . Той се опитва да отвлече самолет по този маршрут през 1981 г. През 1982 г. пък прави опит за отвличане на самолет  по същия маршрут  Лъчезар Иванов-Лъчо Терориста, който се гръмна през юли 2015 г. в София. Иванов бе намерен в джипа си, спрял в поляна в столичния кв. \"Бояна\". В ръката си държеше пистолет, а на таблото бе предсмъртното му писмо. Експертиза доказа, че е писано от него.", "date": "2020.01.28", "title": "Емил, застрелял се в ДАНС, е вторият самоубил се похитител на самолет"}
{"url": "https://www.24chasa.bg/novini/article/8122736", "text": "Европейската комисия съобщи днес, че задейства механизма за гражданска защита за връщане на гражданите на ЕС от Китай като мярка срещу разпространението на новия вирус, съобщи БТА. Задействането на механизма е поискано от Франция, която има нужда от консулско съдействие за извеждане на гражданите си от град Ухан. ЕС ще осигури два самолета за връщането на европейците от Китай, се посочва в съобщението. Допълнителна помощ ще бъде осигурена при поискване, допълва комисията. Уточнява се, че с европейски средства ще бъде покрита част от стойността на полетите. ЕК заявява, че е в постоянна връзка с държавите от ЕС, със своите представителства в района на разпространението на вируса и с посолството на Китай в Брюксел. Първият полет ще отпътува утре от Франция, а вторият е насрочен до края на седмицата. Гражданите на ЕС в Китай могат да поискат съдействие да се върнат у дома, независимо на коя държава имат паспорт, пояснява комисията. Предвижда се на разположение да има 100 места във втория полет. Засега е разрешено връщането само на онези, които не са болни и не проявяват признаци на заболяването. ЕК допълва, че е възможно в следващите дни да бъдат получени нови заявки за съдействие.", "date": "2020.01.28", "title": "ЕС осигурява 2 самолета за връщането на европейци от Китай"}
{"url": "https://www.24chasa.bg/novini/article/8122767", "text": "Академикът от Китайската инженерна академия Ли Лянцзюан заяви във вторник, че Китай може да измисли ваксина за бързо разпространяващия се коронавирус до три месеца. \"Китай вероятно ще има ваксина срещу новия коронавирус за обществена употреба в рамките на три месеца, което ще включва месец и половина разработка и месец и половина на тестове\", заяви китайският епидемиолог, цитиран от  . По-рано днес Китай обяви, че броят на починалите от смъртоносния вирус е нараснал до 106, а броят на заразените е надвишил 4500, като само в рамките на последния ден (между 27-и и 28-и януари) е имало близо 1500 нови случая. Китайският президент Си Цзинпин пък проведе среща в Пекин с генералния директор на Световната здравна организация (СЗО) Тедрос Гебрейесус, посочи във вторник негово говорител. На срещата са присъствали и други китайски служители, които са имали за цел да информират СЗО за текущата ситуация с коронавируса в Китай. Твърди се, че те са разговаряли за възможни алтернативи за евакуация на граждани от районите, които се борят с огнището на заразата и за лечението на чужденци. САЩ, Франция, Япония и Южна Корея вече заявиха, че искат да евакуират своите граждани от град Ухан. Междувременно редица чуждестранни граждани от по-бедните африкански държави се оплакаха, че нямат шанс да бъдат евакуирани от техните собствени правителства.", "date": "2020.01.28", "title": "Ваксина за коронавируса в Китай - до три месеца"}
{"url": "https://www.24chasa.bg/novini/article/8122790", "text": "Хотелиерите и ресторантьорите отлагат планирания за утре протест. Това стана ясно след проведена среща на техни представители с финансовия министър Владислав Горанов, която продължи над 2 часа, предаде  . Измененията на спортната Наредба Н-18 се отлагат с шест месеца, съобщи финансовият министър Владислав Горанов. Наредбата трябваше да влезе на 31 януари. До края на март ще се провежда 3 месечен период, в който експертите и специалистите ще изчистват проблеми технически детайли.", "date": "2020.01.28", "title": "Протестът на хотелиери и ресторантьори се отлага"}
{"url": "https://www.24chasa.bg/novini/article/8122816", "text": "Президентът на САЩ Доналд Тръмп заяви днес, че неговият план за уреждане на израелско-палестинския конфликт ще позволи на Израел да направи голяма крачка към мира, предаде Франс прес, цитирана от БТА. Палестинците заслужават един по-добър живот, допълни още той, застанал до израелския премиер Бенямин Нетаняху и представяйки плана си за мир в Близкия изток от 80 страници. Тръмп допълни, че това е най-детайлният план, който някога е бил изготвян. Президентът на САЩ заяви, че мирният план за Близкия изток предлага реалистично решение с две държави, предаде Ройтерс. Той сподели, че израелският премиер Бенямин Нетаняху му е казал, че предложеният план от американската администрация ще бъде основа за преки преговори за мир, предаде Ройтерс. \"Вчера израелският премиер ми каза, че иска да възприеме визията в плана за основа за преки преговори с палестинците, което е исторически пробив и също така, бих искал да кажа, че израелският опозиционен лидер Бени Ганц също подкрепи и то много силно този план\", заяви Тръмп. Израелският премиер Бенямин Нетаняху пък заяви, че планът на Тръмп за уреждане на израелско-палестинския конфликт е реалистичен път към траен мир. По рано американски представители съобщиха, че планът на президента на САЩ Доналд Тръмп за мир в Близкия изток призовава за създаване на Палестинска държава със столица в части от Източен Ерусалим. Така де факто бе сложен край на спекулациите, че в плана няма да фигурира решението с две държави на израело-палестинския конфликт, отбелязва Асошиейтед прес, цитирана от БТА. Американските представители казаха още, че планът, който ще бъде представен днес, увеличава повече от два пъти територията, която понастоящем е под палестински контрол, въпреки че той също така признава израелския суверенитет над големите селища в Западния бряг, нещо, на което е почти сигурно, че палестинците ще възразят. Палестинците вече отхвърлиха предложението на Тръмп за мир в Близкия изток, обвинявайки го в пристрастие в полза на Израел, тъй като той възприе политики, които са в подкрепа на Израел, но в ущърб на палестинците, посочва агенцията. Планът призовава и за четиригодишно замразяване на изграждане на нови израелски селища в Западния бряг. По време на този период ще бъдат договорени детайлите за трайно споразумение, твърдят още представителите, пожелали да запазят анонимност. Засега не е ясно дали четиригодишното замразяване ще бъде удължено, ако окончателна сделка не бъде договорена за тези четири години.", "date": "2020.01.28", "title": "Планът на Тръмп за Близкия изток зове за създаване на палестинска държава (Обновена)"}
{"url": "https://www.24chasa.bg/novini/article/8122846", "text": "Лидерът на бунтовническата Либийска национална армия Халифа Хафтар е \"наемник, платен войник\", заяви турският президент Реджеп Тайип Ердоган на съвместна пресконференция със сенегалския си колега Маки Сал в Дакар, съобщи Анадолската агенция. Ердоган припомни, че през 90-те години на миналия век Хафтар е потърсил убежище в САЩ, след като е извършил предателство към тогавашния либийски лидер Муамар Кадафи, предава БТА. Според турския президент премиерът на признатото от ООН Правителство на националното съгласие на Либия Файез Сарадж не трябва да бъде слаган в една група с Хафтар. Ердоган обвини Обединените арабски емирства и Египет, че предоставят финансова подкрепа на либийските бунтовници. Той каза още, че Хафтар не се опитва да постигне политическо решение на конфликта в Либия и че се радва на подкрепата на руски наемници от групата \"Вагнер\". Ердоган заяви, че твърденията, че либийската криза ще бъде бързо решена, са неоснователни и припомни, че Хафтар дори не е присъствал на мирните срещи, проведени в Тунис, Москва и Германия, където той се е \"скрил в хотелска стая\". За отношенията със Сенегал турският президент подчерта, че двете страни са постигнали предишната си цел за стокообмен от 400 милиона долара и сега са поставили нова цел от 1 милиард. Той похвали Сенегал за \"разбирането\" към борбата на Турция с Фетуллахистката терористична организация (ФЕТО) и подчерта, че 13 училища в страната, които са били управлявани от ФЕТО, сега са под контрола на турската фондация Маариф, а турската агенция за сътрудничество и координация им предоставя подкрепа за дейности за устойчиво развитие. Фондацията Маариф беше основана, за да поеме училищата, контролирани някога от ФЕТО, и за основаване на нови училища. Ердоган спомена, че досега е посетил Африка 28 пъти от 2002 г. досега. \"Ние виждаме в народите на Африка наши братя. Ние гледаме на страданията на Африка от хуманитарна гледна точка и през призмата на съвестта си, а не с политически и стратегически подход или от позицията на своите интереси\", заяви турският президент. В Сенегал Ердоган завърши обиколката си в три африкански страни, по време на която посети още Алжир и Гамбия.", "date": "2020.01.28", "title": "Ердоган: Либийският бунтовнически лидер Хафтар е наемник"}
{"url": "https://www.24chasa.bg/novini/article/8122844", "text": "Депутатите ще гласуват по вота на недоверие към Министерския съвет заради провал на политиката в областта на околната среда и водите, поискан от \"БСП за България\", съобщава БТА. В проектопрограмата за седмицата е и първото четене на промени в Закона за хазарта, внесени от Валери Симеонов от ПГ\"Обединени патриоти\". Предвидено е и първо гласуване на изменения в Закона за независимия финансов одит. Проектопрограмата включва ратифициране на Всеобхватното икономическо и търговско споразумение между Канада, от една страна, и Европейския съюз и неговите държави членки, от друга страна, подписано на 30 октомври 2016 г. в Брюксел. Предлага се депутатите да разгледат на второ гласуване изменения в Закона за защита на потребителите. НС ще решава също за удължаване срока на действие на анкетната комисия за проучване на всички данни във връзка с изнесените в европейски и български медии твърдения за скандалната подкупна схема при придобиване на българско гражданство от чужди граждани, както и на временната комисия за проучване на обстоятелствата, свързани с прекъсване на излъчването програма \"Хоризонт\" на БНР. В програмата е първото четене на промени в Закона за съсловните организации на медицинските сестри, акушерките и асоциираните медицински специалисти, както и в Закона за трансплантация на органи, тъкани и клетки. Парламентарният контрол в петък ще започне от 9.00 ч. с разисквания по питане от народните представители от БСП към министъра на енергетиката Теменужка Петкова относно политиката на министерството по бъдещето на въглищните топлоелектрически централи в България.", "date": "2020.01.28", "title": "В програмата на парламента - вотът на недоверие и законът за хазарта"}
{"url": "https://www.24chasa.bg/novini/article/8122144", "text": "Вчера 27. 01. 2020 г. в медийното пространство беше разпространена информация, че мъж се е самоубил в сградата на ДАНС. Същият бил член на Управителния съвет на Български Национален Съюз. Така започва декларация на лидера на Български национален съюз Боян Расате във връзка със  Вижте останалата част от декларацията на Расате:  Случилото се по-късно беше определено като „трагичен инцидент”. Няколко часа след това беше спусната допълнителна информация, че лицето било „сериозно въоръжено”. Полицаите намерили у него пистолет със заличени номера и два пълнителя. В тази връзка Главното водачество на Български Национален Съюз счита, че около смъртта на Емил Крумов има твърде много неясноти, които будят тревога и съмнение. Емил Крумов, жител на град Перник, е наш дългогодишен член. Той е кротък, спокоен и добър. Никога не е участвал в безредици, не е арестуван и не е агресивен по характер. НИКОГА НЕ Е ПРИТЕЖАВАЛ ОГНЕСТРЕЛНО ОРЪЖИЕ, а още по-малко е показвал признаци, че иска да сложи край на живота си. Категорично се противопоставяме на внушението, което беше представено в медиите, че Емил Крумов „вероятно е планирал нападение над служители на ДАНС”?! Категорично не вярваме, че Емил Крумов е бил въоръжен и още по-малко, че е влязъл въоръжен в района на ДАНС! Не намираме никаква логика и отговор на въпроса „Защо му е да носи със себе си писалка със сачма при положение, че е въоръжен с пистолет с два пълнителя”?! Няма логика и в „намерението му” да извърши покушение срещу служители на ДАНС, но вместо това да застреля себе си, при това не с пистолета си, а с писалка?! В тази връзка изказваме съмнение, че обстоятелствата около смъртта на нашия член Емил Крумов са точно такива, каквито ни бяха представени! Главното водачество на БНС иска среща с ръководството на ДАНС, на която да ни бъдат дадени неопровержими доказателства, в това число и записи от камерите за видеонаблюдение, които да изяснят въпросите около смъртта на Емил Крумов. До предоставянето на такива доказателства ще считаме, че смъртта на Емил Крумов не е „трагичен инцидент”, и още по-малко случаен акт на умопомрачен, който е решил да сложи край на живота си! До предоставянето на такива доказателства ще считаме, че Емил Крумов е починал при съмнителни обстоятелства, които не изключват той да е бил убит в сградата на ДАНС. Освен това смятаме, че сме в правото си да уведомим както международните медии, така и международните правозащитни организации, занимаващи се с правата на човека, за да сме сигурни, че обстоятелствата около смъртта на Крумов няма да бъдат потулени, а ще бъдат надлежно разследвани и публично оповестени.", "date": "2020.01.28", "title": "Боян Расате: Около смъртта на Емил Крумов има твърде много неясноти"}
{"url": "https://www.24chasa.bg/novini/article/8122165", "text": "Поводът за награждаването са доблестта, честността и самообладанието, проявени от матрос Левон Топалян. На 12 декември 2019 г. рано сутринта в района на квартал „Чайка” във Варна матрос Топалян спасява живота на припаднала жена, която удря главата си и получава гърч. Матросът е повикал бърза помощ, събрал личните документи, вещи и ключове на пострадалата жена и ги предал на пристигналия медицински екип.", "date": "2020.01.28", "title": "Наградиха матрос, спасил припаднала жена във Варна"}
{"url": "https://www.24chasa.bg/novini/article/8122153", "text": "\"Аз съм дал указания к'вот можем, да не пращаме\". Това казва   по повод назначаването на съпругата му Десислава Радева като пиар на Военно-въздушните сили, докато там начело е Радев. Чуйте разговорите между двамата, разпространени от прокуратурата с разрешението на наблюдаващите прокурори по делото.", "date": "2020.01.28", "title": "Шефът на ВВС към Радев за проверка: К'вот мож' да не даваме. Чуйте разговорите"}
{"url": "https://www.24chasa.bg/novini/article/8122215", "text": "Коби Брайънт и съпругата му Ванеса имали споразумение никога да не летят заедно с хеликоптер. Това твърдят американски медии, като се позовават на източник от обкръжението на семейството. 41-годишният Брайънт и 13-годишната му дъщеря Джиана загинаха в катастрофа с летателната машина на баскетболната легенда. При инцидента живота си загубиха още 7 души, предава  . За щастие на борда не бяха 37-годишната Ванеса и другите им три дъщери - Наталия (17), Бианка (3) и Капри, която се роди през юни 2019 г. Същият източник твърди, че Брайънт се е доверявал единствено на пилота Ара Зобаян, който също загина при катастрофата. Един от най-великите баскетболисти в историята започва да пътува с хеликоптер още докато носи екипа на \"Лос Анджелис Лейкърс\". Целта му била да прекарва по-малко време в наземния трафик и да отделя повече време на семейството си.", "date": "2020.01.28", "title": "Коби и съпругата му никога не пътували заедно с хеликоптер"}
{"url": "https://www.24chasa.bg/novini/article/8122217", "text": "Съветът на ЕС съобщи, че добавя имената на седем души към списъка на подлежащите на ограничителни мерки заради действия срещу териториалната цялост, суверенитета и независимостта на Украйна, съобщи БТА. Новодобавените към списъка имат отношение към организирането на руски местни избори на 8 септември 2019 г. в незаконно анексираните Автономна република Крим и град Севастопол в Украйна. С участието си в изборите тези хора активно са подкрепяли действия и политика, които подкопават или застрашават териториалната цялост, суверенитета и независимостта на Украйна, пише в съобщението. С днешното решение общият брой на хората в наказателния списък на ЕС става 177, като допълнително е наложен запор на имуществото на 44 организации. Съветът отбелязва, че сред останалите мерки на ЕС в отговор на кризата в Украйна са икономически санкции срещу някои области на руската икономика, в сила до 31 юли 2020 г.; ограничителни мерки в отговор на незаконното анексиране на Крим и Севастопол, сведени до територията на Крим и Севастопол, в сила до 23 юни 2020 година.", "date": "2020.01.28", "title": "ЕС разшири списъка на санкциите си заради обстановката в Украйна"}
{"url": "https://www.24chasa.bg/novini/article/8122255", "text": "Общественото предприятие „Пътища на Сърбия“ публикува на своята електронна страница актуализирани цени на пътните такси по републиканската пътна мрежа на Сърбия, както и промени в пунктовете за тяхното заплащане. Новите условия важат и за новооткрития Коридор 10: Залцбург – Любляна – Загреб – Белград – Ниш – Скопие – Велес – Солун, съобщиха от българското външно министерство. По информация на българското посолство в Белград по-важните промени, касаещи българските граждани, пътуващи от и към Сърбия, са следните: 1. По маршрута Белград-Цариброд, вместо досегашните четири, ще функционират само два пункта за заплащане на пътни такси. 2. В участъка от международната магистрала в района на гр. Ниш е пусната в действие затворена система от четири пункта за заплащане на пътни такси, която ще разпределя таксуването и движението на МПС по основните направления Белград-Цариброд и Белград-Прешево. 3. Актуалните пътни такси по основните направления за пътуване са както следва: - За МПС до 3500 кг. по маршрута Цариброд-Белград – 1290 сръбски динара или 11 евро; - За МПС над 3500 кг. по маршрута Цариброд-Белград – 7720 сръбски динара или 65,50 евро; - За МПС до 3500 кг. по маршрута Белград-Шид (за Хърватия) – 410 сръбски динара или 3,5 евро (отчитането започва от пункт за заплащане Шимановци); - За МПС над 3500 кг. по маршрута Белград-Шид (за Хърватия) – 2530 сръбски динара или 21,5 евро (отчитането започва от пункт за заплащане Шимановци); - За МПС до 3500 кг. по маршрута Белград-Суботица (за Унгария) – 630 сръбски динара или 5,5 евро (отчитането започва от пункт за заплащане Стара Пазова); - За МПС над 3500 кг. по маршрута Белград-Суботица(за Унгария) – 3740 сръбски динара или 32 евро (отчитането започва от пункт за заплащане Стара Пазова); 4. Въведени са санкции за пътуващите в следните случаи: - загубване или повреждане на получаваната магнитна карта за таксуване; - забавяне на плащането на таксата повече от 24 часа; - представяне на използвана магнитна карта за таксуване. Наказателна такса, която се дължи в гореспоменатите случаи, е за най-дългия маршрут от автомагистралата. При пътуване само в района на Ниш и използване на един и същ пункт за заплащане на тол такси, таксуването става с единна тарифа в размер на 40 сръбски динара.", "date": "2020.01.28", "title": "В Сърбия обявиха нови пътни такси по магистралите"}
{"url": "https://www.24chasa.bg/novini/article/8122253", "text": "Жител на американския гр. Ню Бедфорд, щата Масачузетс, загуби милиони долари заради незнание на английски език, съобщи в.\"Индипендънт\". Жоао Луис Дапонте е завел дело срещу Мария Оливейра и Сузана Гаспар, които според него присвоили парите, които той спечелил от лотария. Дапонте твърди в иска, че спечелил четири милиона долара. Неговият роден език е португалският и на него думата \"mil\" означава хиляда\". Когато видял, че на билета му пише \"4mil\", той решил, че става дума за четири хиляди долара, предава БТА. Мъжът увери, че дал лотарийния билет на Оливейра и помолил тя да вземе печалбата, вместо него. Обещал й 200 долара като възнаграждение за услугата. Според Дапонте неговата позната се свързала с организаторите на лотарията и получила вместо него 2,6 милиона долара - печалбата след удържани данъци. Оливейра обаче му предала само 3800 долара, които той очаквал, и запазила остатъка за себе си. Дапонте научил за измамата, след като разговарял с приятел, който познавал също Оливейра и Гаспар. Оливейра отрича обвиненията и твърди, че никога не е получавала печалба от името на когото и да било.", "date": "2020.01.28", "title": "Победител в лотария изгуби милиони от незнание на английски език"}
{"url": "https://www.24chasa.bg/novini/article/8122333", "text": "Редовното правителствено заседание ще се проведе както обикновено – в сряда, 29 януари, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ОСВОБОЖДАВАНЕ ОТ ДЛЪЖНОСТ И ОТ ВОЕННА СЛУЖБА НА ОФИЦЕР ОТ ВИСШИЯ КОМАНДЕН СЪСТАВ. Внася: заместник министър-председателят по обществения ред и сигурността и министър на отбраната 2. ПРОЕКТ НА РЕШЕНИЕ ЗА УТВЪРЖДАВАНЕ НА ГОДИШНИТЕ РАЗЧЕТИ НА СМЕТКАТА ЗА СРЕДСТВАТА ОТ ЕВРОПЕЙСКИЯ СЪЮЗ НА ДЪРЖАВЕН ФОНД „ЗЕМЕДЕЛИЕ“ ЗА 2020 Г. Внася: министърът на земеделието, храните и горите 3. ПРОЕКТ НА РЕШЕНИЕ ЗА УЧРЕДЯВАНЕ НА ВЪЗМЕЗДНО БЕЗСРОЧНО ОГРАНИЧЕНО ВЕЩНО ПРАВО - СЕРВИТУТ, ВЪРХУ ЧАСТ ОТ ПОЗЕМЛЕН ИМОТ - ПУБЛИЧНА ДЪРЖАВНА СОБСТВЕНОСТ, В ПОЛЗА НА „ФИШ ИНВЕСТ” ООД - МОНТАНА. Внася: министърът на земеделието, храните и горите 4. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ПУБЛИЧНА ДЪРЖАВНА СОБСТВЕНОСТ, ЗА ИМОТИ - ЧАСТНА ДЪРЖАВНА СОБСТВЕНОСТ. Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 5. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ЧАСТНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА ВИСШИЯ СЪДЕБЕН СЪВЕТ, ЗА ИМОТ - ПУБЛИЧНА ДЪРЖАВНА СОБСТВЕНОСТ. Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ­НИЕ НА ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ, НА БЪЛ­ГАРСКАТА ТЕЛЕГРАФНА АГЕНЦИЯ. Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ДОГОВОРА МЕЖДУ РЕПУБЛИКА БЪЛГАРИЯ И РЕПУБ­ЛИКА КАЗАХСТАН ЗА ТРАНСФЕР НА ОСЪДЕНИ ЛИЦА, ПОДПИСАН НА 13 МАЙ 2019 Г. В СОФИЯ. Внася: министърът на правосъдието 8. ДОКЛАД ЗА ПРИЕМАНЕ НА ГОДИШЕН ДОКЛАД ЗА ДЕЙНОСТТА НА СЪВЕТА ПО ЕВРОПЕЙСКИТЕ ВЪПРОСИ ПРЕЗ 2019 Г. Внася: заместник министър-председателят по правосъдната реформа и министър на външните работи 9. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛ­ГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТА ПО КОНКУРЕНТОСПОСОБНОСТ НА ЕВРОПЕЙСКИЯ СЪЮЗ, ФОРМАТ „НАУЧНИ ИЗ­СЛЕДВАНИЯ”, КОЕТО ЩЕ СЕ ПРОВЕДЕ НА 3 И 4 ФЕВРУАРИ 2020 Г. В ЗАГРЕБ. Внася: министърът на образованието и науката 10. ДОКЛАД ЗА ОДОБРЯВАНЕ НА ГОДИШЕН ОТЧЕТ ПО ЧЛ. 39, АЛ. 1, Т. 3 ОТ ЗАКОНА ЗА КОНЦЕСИИТЕ ЗА 2018 Г. ОТНОСНО ИЗПЪЛНЕНИЕТО НА КОН­ЦЕСИОНЕН ДОГОВОР ЗА ДОБИВ НА ПРИРОДНО БОГАТСТВО, ПРЕДСТАВЛЯ­ВАЩО БИОЛОГИЧЕН РЕСУРС - УЯЗВИМ РАСТИТЕЛЕН ВИД - БЛАТНО КОКИ­ЧЕ (LEUCOJUM AESTIVUM L.), ПРИ УСЛОВИЯТА НА ОПАЗВАНЕ И РЕГУЛИРА­НО ПОЛЗВАНЕ ОТ ЗАЩИТЕНА МЕСТНОСТ „БЛАТОТО”, РАЗПОЛОЖЕНА В ЗЕМЛИЩЕТО НА С. ПАЛАУЗОВО, ОБЩИНА СТРАЛДЖА, ОБЛАСТ ЯМБОЛ, ПО КОЙТО МИНИСТЪРЪТ НА ЗЕМЕДЕЛИЕТО, ХРАНИТЕ И ГОРИТЕ Е СТРАНА. Внася: министърът на земеделието, храните и горите 11. ПРОЕКТ НА РЕШЕНИЕ ЗА ПРОДЪЛЖАВАНЕ С ПРАВОПРИЕМНИКА НА КОН­ЦЕСИОНЕРА НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖНАТА ПЛАЖНА ИВИЦА - МОРСКИ ПЛАЖ „СЛЪНЧЕВ ДЕН”, ОБ­ЩИНА ВАРНА, ОБЛАСТ ВАРНА, СКЛЮЧЕН НА 15 ЮНИ 2018 Г. Внася: министърът на туризма 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА УПРАВЛЕНИЕ НА АГРОХРАНИТЕЛНАТА ВЕРИГА. Внася: министърът на земеделието, храните и горите 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПАТЕНТИТЕ И РЕГИСТРАЦИЯТА НА ПОЛЕЗНИТЕ МОДЕЛИ. Внася: министърът на икономиката", "date": "2020.01.28", "title": "Вижте какво решава правителството утре"}
{"url": "https://www.24chasa.bg/novini/article/8122300", "text": "\"Извеждането на 4-мата българи в Ухан - града, център на заразата, е възможна опция. В постоянен контакт сме с тях. Следим ситуацията, в готовност сме. Но това е град в карантина, в контакт сме и с китайските власти. Не става въпрос за средства, а за координирани действия\". Това каза външният министър Екатерина Захариева в предаването \"Лице в лице\" по Би Ти Ви. \"Все още обаче никоя държава не е е извела своите граждани. И четиримата българи искат да се върнат, те са добре засега, нека да спазват указанията на китайските власти. Готови сме да изпратим и правителствения самолет\", увери тя. \"Информацията за руските дипломати получихме от прокуратурата в деня, в който тя направи прессъобщението си. Затова и извикахме руския посланик в министерството - нормална дипломатическа практика. Нямаше как Външно да не реагира. Вярвам, че няма да има влошаване на отношенията си с Русия, но нямахме друг избор - трябваше да действаме по начина, по който го направихме\", каза още гя. \"До края на тази година промяна в статута на българите в Великобритания няма да има, това е преходен период. Все още не е ясно дали ще пътуваме с лични карти или паспорти до Великобритания, но голяма е вероятността да се изискват занапред паспорти\", добави тя.", "date": "2020.01.28", "title": "Захариева: Готови сме да пратим правителствения самолет за българите в Ухан"}
{"url": "https://www.24chasa.bg/novini/article/8122371", "text": "\"В дебата за вот на недоверие управляващите казаха, че ако правителството падне, няма кой да реши кризата с водата и боклука. Точно обратното е. Оставането на кабинета Борисов е гаранция за нови и нови кризи.\" Това каза председателят на БСП Корнелия Нинова в Разград, където е по покана на кмета Денчо Бояджиев по повод празника на града, съобщиха от пресцентъра на БСП. Тя коментира, че преди дни управляващите са сътворили ново и опасно напрежение с внесена на тъмно, между първо и второ четене, поправка в закона за БНБ, с която отварят вратичка за промяна на курса лев спрямо евро. \"След като авторитетните професор Вучева, проф Дуранкев и други финансисти и икономисти разкриха рисковете за България, днес премиерът гарантира, че няма да има обезценка на лева и поскъпване на стоките и услугите. Гарантира на думи. Документите говорят друго. Затова имам 5 въпроса към Борисов. 1. Взимал ли е Министерският съвет решение за такава промяна в закона?- по наша информация, не. Защо МС бяга от тази отговорност и се крие зад депутати. 2. Разпореждал ли сте на Менда Стоянова да внася тази поправка в последния момент без обществено обсъждане? 3. Стои ли партия ГЕРБ зад това предложение? 4. Вярно ли е, че Управителният съвет на БНБ не е питан за становище и негови членове са научили от медиите? 5. Истина ли е, че има външен натиск за това решение?\"- каза Корнелия Нинова. Според нея за пореден път важни за българите решения се вземат на тъмно, умишлено се скриват в някоя преходна разпоредба на закон, не се чуват професионалистите и за последиците никой не е отговорен. \"Ето този модел на управление на държавата трябва и може да бъде спрян. Алтернативата в конкретния случай: или оттеглете този текст, или запишете изричен друг, че по време на преговорите и до влизането в Еврозоната България няма да променя курса лев-евро. Всичко останало са празни приказки за наивници\", коментира Нинова. В Разград тя се се срещна с представители на общинската и областната организация на БСП по тяхна покана.", "date": "2020.01.28", "title": "Нинова в Разград: Оставането на кабинета \"Борисов\" е гаранция за нови \nкризи"}
{"url": "https://www.24chasa.bg/novini/article/8122395", "text": "Западните сили заявиха днес, че няма да се намесват и да посредничат между двете косовски партии, спечелили най-много гласове на изборите, които още не са успели да постигнат коалиционно споразумение, предаде Асошиейтед прес, цитирана от БТА. Посолствата на Франция, Германия, Италия, Великобритания и САЩ издадоха съвместно съобщение, че не подкрепят никоя отделна партия и \"няма да се замесват в посредничество\". \"Насърчаваме всички политически сили в Косово да се фокусират върху стремежите на народа в Косово\", се казва в съобщението. След провала на преговорите за коалиция в понеделник лявото движение Самоопределение, което се класира първо на предсрочните избори на 6 октомври, съобщи на страницата си във Фейсбук, че се е договорило с дясноцентристкия Демократичен съюз на Косово /ДСК/ да се срещнат с посланиците на западните страни и с ръководителя на мисията на ЕС в Косово. Лидерът на Самоопределение Албин Курти, който бе номиниран за следващ премиер, не успя да състави правителство заради разногласия с ДСК кой да бъде определен за нов президент след изтичането на мандата на сегашния държавен глава Хашим Тачи през 2021 г. ДСК иска също поста председател на парламента, който бе зает от Глаук Конюфца от Самоопределение на учредителното заседание на парламента през декември. Партията на Курти спечели 29 места в 120-местния парламент, а Демократичният съюз на Косово - 28. Курти трябва да формира правителството до 4 февруари, в противен случай може да бъдат обявени нови предсрочни избори. За да избегне правителство на малцинството, Курти ще се нуждае и от подкрепата на по-малки партии. Според косовската конституция в кабинета трябва да влезе и един представител на сръбското етническо малцинство.", "date": "2020.01.28", "title": "Западът отказва да посредничи в преговорите за правителство в Косово"}
{"url": "https://www.24chasa.bg/novini/article/8122251", "text": "Информацията е в много суров вид и с много условности. Това каза пред bTV началникът на кабинета на президента Румен Радев - Калоян Методиев.  от времето, когато е бил във ВВС От прокуратурата разпространиха разговори между двамата, разпространени с разрешението на наблюдаващите прокурори по делото.  \"Аз и президентската институция разбираме за случая от медиите. Президентът е в Разград за празника на града, на въпроси на журналисти ще отговори той, но за момента официална позиция за случващото се няма\", каза началникът на кабинета на Румен Радев.  \"Нямаме убийство, нямаме корупция, нищо не налага екстремни мерки. Все още сме в сферата на догадките, нещата се развиват мълниеносно и ги научаваме по етажите. Видях записите, които изтекоха, по пътя за насам\", каза още той.   На въпрос дали е обсъдил ситуацията с публикуваните от прокуратурата записи Методиев каза: \"Все още не съм чул президента\". \"Оценката си ще дам като политолог. В момента сме свидетели на разграждане на държавността. Става въпрос за записи с действащ държавен глава. В самата държава гърми криза след криза, свързани с вода, въздух, отпадъци, слухове за проблеми с една или друга институция. Създават се условия за перфектна буря в държавата или \"мътна вода\". Рейтингът на президента е 60% той е длъжен да каже истината, държавата не осигурява вода за битови нужди, добави Методиев.  \"Нямам информация Радев да е търсил среща с Гешев. Не знам за подобно нещо, не е ставало през мен. Диалог трябва да има в държавата. Ако първите мъже в държавата не си говорят не влизаме във война, а в тотална война. Предстоят срещи с политическите партии, както и срещи с първите трима в съдебната система в близките седмици\", каза още той.  \"Всяко действие е борба. Президентът е млад и енергичен, опитва се да е активен, но правомощията му са ограничени. Най-силното оръжие е говоренето. Това е силата на президента - той е говорител и изразител на общественото мнение\", добави Методиев.  На въпрос обадил ли се е на Борисов за кризата в Перник той каза: \"Би трябвало. Труден е диалогът, трудно вървят нещата, не е изчистен въпросът за отговорността. Един единствен министър стои в ареста при положение, че отговорните са много повече. Липсват елементите за сътрудничество. Президентската институция е отворена за диалог. Президентът е готов да предаде опита от Израел за справянето с водната криза. С радост бихме предоставили документи от Израел на правителството\", каза още той.  На въпрос страхува ли се от импийчмът Методиев отговори: Не, ако се стартира процедура по импийчмънт на президента, рейтингът му ще стане от 60 на 80%\".                                                                                                                                                                                 ", "date": "2020.01.28", "title": "Шефът на кабинета на Радев за записите от прокуратурата: Нищо не налага екстремни мерки"}
{"url": "https://www.24chasa.bg/novini/article/8122391", "text": "Турция концентрира тежка военна техника на границата със Сирия, предаде ТАСС, като се позова на Анадолската агенция. Танкова колона, спазваща повишени мерки за сигурност, е тръгнала от окръг Хатай в посока към град Рейнханлъ. Военната техника е прехвърлена от различни военни подразделения за укрепване на границата със Сирия, предава БТА. Вчера телевизия Ал Арабия съобщи, че турска военна колона е пресякла границата със Сирия през граничен пункт в северната сирийска провинция Идлиб и е тръгнала на юг. Турското министерство на отбраната заяви днес, че ще отговори \"по най-категоричен начин, без колебание\" на всякакво нападение от страна на  .", "date": "2020.01.28", "title": "Турция концентрира военна техника на границата със Сирия"}
{"url": "https://www.24chasa.bg/novini/article/8122427", "text": "І. МЕТЕОРОЛОГИЧНА ОБСТАНОВКА: Температурите са в интервала от - 1° до + 18°С. Времето над страната е предимно ясно. Слаб до умерен вятър духа в областите Бургас, Добрич, Кърджали, Ловеч, Перник, Разград, Силистра, Смолян, София, Хасково и Шумен. Дъжд вали в област Варна. Пътните настилки са предимно сухи, по усойните и планински райони частично заледени или заснежени, обработени и проходими при зимни условия. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Движението в изпреварващата лента в участъка от км 0+000 до км 6+000 в посока Бургас се ограничава поради подмяна на мантинели в средна разделителна ивица. Движението се осъществява в двете активни ленти. Участъкът е сигнализиран с пътни знаци. Срок до 28.02.2020 г.; Движението в тунел „Траянови врата“ посока Бургас се осъществява в една лента поради ремонт на пожаро-известителната система. Затворена е изпреварващата лента, движението се извършва в активната. Срок 29.01.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка от км 172+335 до км 172+385 в посока София се осъществява поетапно в една лента и с ограничение на скоростта на 70 км поради изграждане на стационарна контролна единица на електронна системата (ТОЛ). Участъкът е сигнализиран с пътни знаци. Срок 29.01.2020 г.; Движението в участъка от км 172+335 до км 172+385 в посока Бургас се осъществява поетапно в една лента и с ограничение на скоростта на 70 км поради изграждане на стационарна контролна единица на електронна системата (ТОЛ). Участъкът е сигнализиран с пътни знаци. Срок от 30.01.2020 г. до 31.01.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; Движението в участъка от км 7+025 до км 7+135 посока Варна се осъществява с повишено поради оборудване на стационарна контролна единица на електронна система за събиране на таксите за ползване на републиканската пътна мрежа. Поетапно се ограничават и трите ленти в платното за движение. Участъкът е сигнализиран с пътни знаци от км 6+425 до км 7+185. Скоростта на движение се ограничава до 70 км/ч. Срок до 29.01.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма въведени ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма въведени ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движението по път Радомир – Перник в чертите на гр. Перник от км 78+650 до км 78+900 в посока Перник – Радомир се осъществява в една лента във връзка с ВОБД за пътна връзка „Марина бара“. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок: 08.04.2020 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: Път ІІ-19: Движението по път ІІ-19 Симитли – Разлог от км 15+000 до км 16+000 се осъществява в една лента поради почистване на подпорна стена. Участъкът е сигнализиран с пътни знаци. Срок до 31.01.2020 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-208: Движението по път III-208 Дъскотна – Вресово от км 69+000 до км 75+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; Път III-906: Движението по път III-906 Дюлино – местност Черно море от км 14+000 до км 61+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-2085: Движението по път III-2085 Просеник – Гильовци от км 20+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-6009: Движението по път III-6009 Изворище – Ахелой от км 10+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-9061: Движението по път III-9061 Оризаре – Тънково от км 0+000 до км 7+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г. ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г.; Път III-1003: Движението по път III-1003 Драгичево – Рударци от км 2+400 до км 4+350 се осъществява в една лента поради реконструкция и подмяна на водопроводна мрежа. Участъкът е сигнализиран с пътни знаци. Срок до 10.02.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.02.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г.; Път II-18: Движението път II-18 Софийски околовръстен път при Герман от км 35+800 до км 36+660 посока АМ „Тракия“ се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 30.06.2020 г. ОПУ-Стара Загора: Временно са въведени следните ограничения за движение на МПС: Път II-66: Движението по път II-66 Чирпан – Поповица в района на с. Мирово при км 119+840 е ограничено за МПС над 12 т. поради влошено експлоатационно състояние на моста на р. Марица. Участъкът е сигнализиран с пътни знаци. Обходен маршрут: път III-666 Плодовитово – АМ „Тракия“ – п.в. „Скобелева майка“ – път I-8 Пловдив – Поповица и обратно. Срок до 31.03.2020. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.28", "title": "Вижте състоянието и  ограниченията по пътищата към 17,30 часа"}
{"url": "https://www.24chasa.bg/novini/article/8122468", "text": "Земетресение с магнитуд от 5,1 по Рихтер е било регистрирано в 17,38 часа местно (и българско) време в района на гръцкия остров Карпатос, разположен между Крит и Родос в южната част на Егейско море, съобщи в електронното си издание вестник \"Катимерини\". Според предварителни данни на гръцкия институт по геодинамика, епицентърът е бил на 85 километра южно - югоизточно от Карпатос на дълбочина от 10 километра, предава БТА. Евро-средиземноморският сеизмологичен център определи силата на земетресението на 5,2, а истанбулската сеизмологична обсерватория Кандилли - на 5,5 по Рихтер.", "date": "2020.01.28", "title": "Земетресение от 5,1 по Рихтер в Егейско море"}
{"url": "https://www.24chasa.bg/novini/article/8122944", "text": "Зъболекар от град Нойс в западната част на Германия отива на съд за това, че предложил 26 фалшиви картини на Пикасо за оценка от специалисти в аукционни къщи, предава ДПА, цитирана от БТА. 52-годишният обвиняем ги представил като оригинали, като предварително знаел, че са имитация. Следствието го обвини в незаконно използване на творби със запазени авторски права и за използване на документи с невярно съдържание. Подсъдимият не беше обвинен в измама, защото срещата с експертите му е попречила да ги предостави за продан. Преди съдебния процес обвиняемият заяви, че останал с впечатлението, че творбите са оригинали. Той призна, че ги е дал за проверка на фондацията \"Пикасо\" и за целта е заплатил шестцифрена сума. Но тази теза беше отхвърлена от разследващите органи, тъй като фондацията не изисква заплащане за подобни експертизи. А сертификатите за оригиналност на картините са били фалшифицирани. Дюселдорфският окръжен съд е планирал четири съдебни заседания за провеждането на процеса.", "date": "2020.01.28", "title": "Зъболекар отива на съд за фалшиви картини на Пикасо"}
{"url": "https://www.24chasa.bg/novini/article/8121050", "text": "", "date": "2020.01.28", "title": "3 г. затвор условно на директор, продал земи с 2,1 млн. лева вреди за държавата"}
{"url": "https://www.24chasa.bg/novini/article/8121051", "text": "Невиждана от много години суша е обхванала района на Одринска Тракия, твърдят земеделските стопани. Дебитите на реките Марица и Тунджа, които протичат през областта, са спаднали наполовина. По коритото на Марица са се образували пясъчни островчета, а коритото на Тунджа се е разширило към брега. По данни на областната Дирекция по водите дебитът на Марица от 150 куб.м/сек е спаднал на 70 куб.м/сек. Билхан Далкалъч от Одринската камара на метеоролозите посочи, че валежите в Одринско са спаднали с 50 на сто в сравнение с миналата година, предава БТА. \"В Къркларели спадът е 35 процента, а в Текирдаг още повече - 61 на сто. Високите температури и намаляването на валежите са причина за засушаването, което ще донесе и рискове за снабдяването с вода на населението, а също и за напояването на земеделските площи. Необходими са спешни мерки за справяне с това кризисно положение\", каза той. Земеделските производители също са под тревога. Председателят на земеделската камара в Текирдаг Али Топуз посочи, че през миналата година реколтата от пшеница, слънчоглед, ориз и други култури, които се отглеждат в областта, е била много добра. \"Но положението тази година е много тревожно. От есента насам имаше много малко валежи. Като погледнем към България, там също има суша. Предишни години от топенето на снега реките дори прииждаха. Ако през февруари и март не завали, ще имаме много проблеми. Молим се час по-скоро да завали\", каза той. През януари м.г. в Одринско са паднали средно 190 литра валежи. Но от началото на годината досега са паднали 89 литра, което означава 55 процента спад на валежите, допълни той. \"На 72 години съм, за пръв път виждам такава суша\", казва земеделският стопанин Назъм Арас от одринското село Дегирменйени. \"Балансът на света ли се промени, не знам. Но сън не ме хваща като си помисля, че ако не завали, няма да има какво да произведем, как ще си изплатим борчовете? Ако няма земеделска продукция, значи всички ще страдаме. Молим се на Аллах да завали\", казва той.", "date": "2020.01.28", "title": "Невиждана суша в Одринска Тракия"}
{"url": "https://www.24chasa.bg/novini/article/8121013", "text": "Таксиметровите превозвачи искат трикратно увеличение на първоначалната такса за извършваната от тях услуга. Това обявиха представителите на Национален таксиметров синдикат /НТС/, Национален съюз на превозвачите (НСП), Браншова камара на таксиметровите водачи и превозвачи (БКТВП) и Съюз \"Такси\", предава БТА. Исканото увеличение е заложено в промяна на Наредба 34 и вече е внесено в Министерство на транспорта, от където се очаква отговор в срок от седем дни. Искането бе формулирано от председателя на Националния таксиметров синдикат Райна Петрова и се касае за обвързването на първоначалната такса, която се начислява при наемането на един таксиметров автомобил с минималната цена за таксиметров превоз на пътници на съответната община, която от своя страна се определя от съответния общински съвет. Според Петрова така тази цена, ще е една и съща за съответното населено място, ще е предвидима за потребителите на услугата и ще е достатъчна като размер за преодоляването на нерентабилността на късия курс. Така за София минималната цена за таксиметров превоз е 0.77 лв. Ако бъде прието исканото увеличение първоначалната такса за този вид услуга ще стане 2,31лв. Сред основните аргументи за исканото увеличение са дългите години, в които не е имало актуализация на тарифите и цените. От браншовите организации посочват, че приходите им остават стационарни вече осма поредна година, тъй като цената на таксиметровия превоз не се е променяла от 2012 г. Според данните представени от организациите, тогава минималната работна заплата е била 270 лв. докато сега е 610 лв. Многократно са се увеличили разходите им за издръжка на коли, данъци и застраховки, посочват от бранша. Красимир Цветков, също представител на Националния таксиметров синдикат каза, че според проучване сред потребителите 70 на сто от оплакванията на гражданите са заради отказ на шофьора да извърши кратък курс. По думите му кратките курсове, които извършва един превозвач на ден в различните времеви диапазони са между 25 и 50 на сто. Очакванията са с въвеждането на исканото увеличение, да бъде преодоляна възможността за отказ от късия курс, посочи Райна Петрова, председател на Националния транспортен синдикат.", "date": "2020.01.28", "title": "Таксиджиите искат трикратно увеличение на първоначалната такса"}
{"url": "https://www.24chasa.bg/novini/article/8120933", "text": "11 мъже са задържани след скандал в Ботевград, съобщиха от полицията. Вечерта на 26 януари в полицията бил получен сигнал за сбиване между група мъже пред жилищен блок. Незабавно на място са изпратени полицейски служители, които са преустановили и недопуснали разрастване на конфликта. Пострадалите били транспортирани за преглед в болница с охлузвания и порезни рани, след оказана медицинска помощ са освободени. 11-имата задържани са с полицейска мярка за 24 часа. По случая е образувана преписка за престъпление, уведомена е прокуратурата. Изясняването на всички факти и обстоятелства около инцидента продължава.", "date": "2020.01.28", "title": "Задържаха 11 мъже след сбиване пред блок в Ботевград"}
{"url": "https://www.24chasa.bg/novini/article/8121150", "text": "Съдийската колегия на Висшия съдебен съвет уволни магистрата от Софийския районен съд Йорданка Ваклева заради стотици драстично забавени дела, съобщи правният сайт  . Решението беше взето единодушно. Срещу Ваклева имаше три предложения за налагане на наказание. Две са от 2017 г. и са на Инспектората към Висшия съдебен съвет и на бившия шеф на Софийския градски съд Калоян Топалов, който поиска нейното уволнение. Те дойдоха само два месеца, след като Съдийската колегия я беше наказала с намаляване на заплатата с 20% за една година. Третото предложение е от 2018 г. от председателя на Софийския районен съд Александър Ангелов. В предложението си Топалов беше посочил, че към януари 2017 г. Ваклева е имала над 240 дела с просрочени решения, като по някои от тях забавянето достига 5 години. Извършената проверка по срочната книга на съдия Ваклева установи и несъответствие в датите на съдебните актове, което предизвикало съмнение за антидатиране при обявяването им. А така се създават и неясноти за действителната дата на съдебния акт и за сроковете за оспорването му. Тогава дори се появи информация, че има и подадено заявление в Европейския съд по правата на човека в Страсбург във връзка със забавено дело на доклад на съдия Ваклева. Днес стана ясно, че по отношение на една част от делата дисциплинарното производство срещу Йорданка Ваклева се прекратява, но за другата колегията взе решение за нейното уволнение, заради системно неспазване на сроковете и действия и бездействия, които неоправдано забавят производството по делата. Районната съдийка има 14 дни, за да реши дали да обжалва решението на Съдийската колегия.", "date": "2020.01.28", "title": "Уволниха столична съдийка заради стотици забавени дела"}
{"url": "https://www.24chasa.bg/novini/article/8121149", "text": "Повдигнаха обвинение на мъж от Чехия, опитал да пренесе 19,840 кг прекурсори, съобщиха от пресцентъра на Агенция \"Митници\". Окръжна прокуратура-Хасково привлече като обвиняем мъж на 50 г. чешки гражданин, за това, че на 26 януари, през ГКПП \"Капитан Андреево\" с товарен автомобил, марка „Рено“ и прикачено към него полуремарке, без надлежно разрешително, пренесъл през границата на страната от Република Турция в Република България прекурсори - четири броя пакети с бели хапчета в насипно състояние, с общо нето тегло 19,840 кг, съдържащи ефедрин/псевдоефедрин, на обща стойност 4 000 лева. Разследването по образуваното досъдебно производство се води от разследващ митнически инспектор. На 26 януари, на ГКПП \"Капитан Андреево\", от Република Турция в Република България, влязъл товарен автомобил, марка „Рено“, управляван от обвиняемия. Товарният автомобил, ведно с прикаченото към него полуремарке, бил отклонен за щателна митническа проверка. При извършената такава се установило, че под палетите с декларираната стока били поставени и укрити четири броя полиетиленови плика, съдържащи таблетки, за които след лабораторен анализ се установило, че съдържат псевдоефедрин. По разпореждане на Окръжна прокуратура-Хасково, чешкият гражданин е бил привлечен към наказателна отговорност за престъпление. Спрямо него е взета мярка за неотклонение „Гаранция“ в размер на 5000 лева и му е наложена „Забрана да напуска пределите на Република България“.", "date": "2020.01.28", "title": "Обвинение за чеха, опитал да пренесе 20 кг прекурсори през \"Капитан Андреево\""}
{"url": "https://www.24chasa.bg/novini/article/8121166", "text": "Средният лихвен процент по депозитите с договорен матуритет на бизнеса в левове пада на годишна база през декември 2019 г. с 0.02 процентни пункта /пр.п./ до 0.05 на сто, а по тези в евро - с 0.06 пр.п. до минус 0.04 процента, съобщава БНБ. През декември 2019 г. спрямо декември 2018 г. средният лихвен процент по депозитите с договорен матуритет в левове на домакинствата се понижава с 0.04 пр.п. до 0.17 на сто, а по тези в евро - с 0.02 пр.п. до 0.20 на сто. През декември 2019 г. средният лихвен процент по кредитите до 1 млн. евро, договорени в левове, намалява спрямо същия месец на 2018 г. с 0.24 пр.п. до 3.48 на сто, а по тези, договорени в евро - с 0.79 пр.п. до 2.17 на сто. Средният лихвен процент по кредитите над 1 млн. евро, договорени в левове, се понижава с 0.71 пр.п. до 2.60 на сто, а по тези, договорени в евро - с 0.22 пр.п. до 2.71 на сто. През декември 2019 г. средният лихвен процент по кредитите на домакинствата за потребление в левове се повишава на годишна база с 0.48 пр.п. до 9.03 на сто, а по тези в евро намалява с 0.20 пр.п. до 3.65 процента. При жилищните кредити в левове средният лихвен процент се понижава с 0.24 пр.п. до 3.00 на сто, а по тези в евро - с 0.39 пр.п. до 3.26 на сто. Годишният процент на разходите (ГПР) по кредитите за потребление в левове през декември 2019 г. в сравнение със същия месец на 2018 г. нараства с 0.31 пр.п. до 10.96 на сто, а по кредитите за потребление в евро спада с 0.16 пр.п. до 4.02 на сто. През декември 2019 г. годишният процент на разходите по жилищните кредити в левове спада спрямо декември 2018 г. с 0.27 пр.п. до 3.32 на сто, а по жилищните кредити в евро - с 0.48 пр.п. до 3.50 на сто, информира БНБ.", "date": "2020.01.28", "title": "БНБ: Депозитите в евро на бизнеса през декември са били с отрицателни лихви"}
{"url": "https://www.24chasa.bg/novini/article/8121194", "text": "\"Еърбъс\" (Airbus) заяви във вторник, че европейският самолетостроителен гигант е постигнал принципно споразумение с френските, британските и американските оторизирани органи по отношение на техни разследвания по обвинения в подкуп и корупция, предава  . \"Еърбъс\" беше разследван от френските и британските власти заради съмнения за корупция при продажбите на джетове в рамките на последното десетилетие. Европейският самолетостроител също така се оказа изправен пред разследвания от страна на САЩ за съмнения за нарушения на контрола върху износа. Компанията обяви, че споразуменията се сключват и в контекста на спазването на Американските регулации за международен трафик на оръжие, като те подлежат на одобрение от френския, британския и американските съдилища и от съответните регулаторни органи. По юридически причини \"Еърбъс\" посочи, че не е позволено да коментира подробностите от своите дискусии с оторизираните власти, които включваха Националната финансова прокуратура на Франция, Бюрото за тежки измами в Обединеното кралство и съответните американски власти, включително и каква сума ще бъде платена по постигнатите споразумение. Според някои информация става въпрос за около 3 млрд. евро (3,3 млрд. щатски долара). Акциите на Airbus поскъпват с около 1% на парижката фондова борса, но след първоначален ръст с близо 2 на сто.", "date": "2020.01.28", "title": "\"Еърбъс\" постигна споразумение за разследването за корупция"}
{"url": "https://www.24chasa.bg/novini/article/8121193", "text": "Здравните власти в Истанбул раздават безплатно маски на работещите в медицинските заведения на мегаполиса Истанбул. 12 души са хоспитализирани със съмнения за заразяване с коронавирус в района на Аксарай, съобщиха от областната Дирекция по здравеопазване. 10 от тях са китайски туристи, които са поставени под карантина в държавната болница в Аксарай с оплаквания от силна кашлица и стомашни болк - симптоми, които съвпадат с тези на новия коронавирус, предава БТА. Другите двама пациенти са турски граждани, за които също има съмнения, че са носители на коронавируса. Китайските туристи пристигнали в Истанбул с туристическа група. Преди това посетили областта Кападокия. Настанени били в хотел в района на Султанахмет. След като 10 души от туристите се оплакали от силна кашлица и стомашни болки, линейка на медицинския център ги откарала в държавната болница в Аксарай, където били поставени под карантина. Валията на Аксарай Али Мантъ даде пресконференция, на която посочи, че китайските туристи, шофьорът и техният екскурзовод са хоспитализирани в карантинното отделение на болницата, за да не се допусне разпространение на вируса, ако резултатите покажат наличие на такъв. Той каза още, че здравният персонал бил задължен да слага маски, които се раздавали безплатно. Според здравните власти хоспитализираните засега били поставени под карантина само заради съмнения и с превантивна цел. След като станат известни резултатите от направените изследвания на кръвта на пациентите, ще бъде решено какви мерки ще се предприемат. Ако кръвните проби са чисти, ще бъдат изписани от болницата, уточниха те.", "date": "2020.01.28", "title": "Здравните власти в Истанбул под тревога заради\nкоронавируса"}
{"url": "https://www.24chasa.bg/novini/article/8121245", "text": "ЕС е в готовност да помогне за връщането на европейски граждани от Китай заради обстановката с новия вирус. Това съобщи говорител на Европейската комисия, предава БТА.  Той уточни, че досега нито една държава от ЕС не е поискала съдействие от общностните институции по този въпрос. По думите на говорителя ЕС е в състояние да окаже помощ за преноса на лекарства и на здравни пособия между държавите в Общността, както и да осигури средства за изследване за зараза или термовизионни камери. ЕК допълни, че може да участва в подялбата на разходите за превоз на хора и техника, стига държавите от ЕС да поискат такава помощ по механизма за гражданска защита. Предстои утре еврокомисарите да обсъдят обстановката с разпространението на вируса на редовното си седмично заседание. Европейската комисия е задействала постоянна система за реагиране във връзка с разпространението на коронавируса, съобщи говорителят на Комисията Диана Спинант, предава БНР. „Комисията активира своята система за бързо реагиране в постоянна система, за да споделя непрекъснато информация между съответните служби. Освен това, координационният център за спешно реагиране на ЕС обсъжда със страните-членки действия за незабавен отговор, в т.ч. и задействането на механизма за гражданска защита, ако и когато се наложи“.", "date": "2020.01.28", "title": "ЕК задейства постоянна система за реагиране заради коронавируса"}
{"url": "https://www.24chasa.bg/novini/article/8121282", "text": "Европейският съюз няма намерение да забрани нито на китайския телекомуникационен гигант Huawei, нито на който и да е друг производител на оборудване за 5G мрежи да осигурява безжична технология от пето поколение в рамките на континента, посочи еврокомисарят по вътрешния пазар и услуги Тиери Бретон, предава  . В реч пред членовете на Европейския парламент във вторник Бретон отхвърли възможността да забрани на която и да е компания да участва в изграждането на 5G мрежи в Европа, но допълни, че единният блок възнамерява да въведе \"строги и взискателни\" правила. \"Ще приветстваме в Европа всички оператори, които желаят да участват\", подчерта френският еврокомисар. ЕС ще публикува своите препоръки относно внедряването на 5G мрежи в сряда. Предложеният набор от инструменти, който трябва да бъде представен, ще създаде рамка за анализ и адресиране на мрежовата сигурност, но това ще представляват само препоръки, тъй като правилата на ЕС предвиждат, че политиката на сигурност е въпрос на правителствата на национално ниво. Страните от ЕС трябва да оценят рисковия профил на доставчиците на национално или европейско равнище и да прилагат ограничения към високорискови доставчици, включително необходими изключения за ефективно смекчаване на рисковете за ключовите активи, се казва в проекта на документ.", "date": "2020.01.28", "title": "ЕС няма да забрани Huawei, но ще наложи строги 5G правила"}
{"url": "https://www.24chasa.bg/novini/article/8121304", "text": "В Ню Йорк емблематичната сграда „Емпайър Стейт Билдинг“ изгря в цветовете на баскетболния отбор – жълто и лилаво. Цветовете на „Лейъкрс“, плакати на Коби и улични графити бяха окачени в редица баскетболни арени в цялата страна, предава  . Хиляди поднесоха цветя в памет на „Черната мамба“.", "date": "2020.01.28", "title": "„Емпайър Стейт Билдинг“ светна в цветовете на \"Лейкърс\" в памет на Коби (Видео)"}
{"url": "https://www.24chasa.bg/novini/article/8121393", "text": "Земетресение с магнитуд 5,1 бе регистрирано днес недалеч от град Измир в Западна Турция, предаде ТАСС, като се позова на данни на истанбулската сеизмологична обсерватория Кандилли. Огнището на земетресението е било в района на град Къркагач на дълбочина 11,8 км, предава БТА. Засега няма данни за жертви и разрушения.", "date": "2020.01.28", "title": "Земетресение с магнитуд 5,1 в Западна Турция"}
{"url": "https://www.24chasa.bg/novini/article/8121433", "text": "Хеликоптерът, с който трагично загина баскетболната легенда Коби Брайънт, не е бил оборудван с черна кутия. Това стана ясно при продължаващото разследване на катастрофата, пише  . Вместо това машината е била оборудвана с iPad, който е помагал за навигиране на маршрути, изясняване на обстановката и видимостта, както и за контакт с наземни служби. Нито един от деветте пътници в машината не оцеля в смъртоносния сблъсък на хълма над градчето Калабасас, на 40-ина километра от Лос Анджелис. Националният съвет за безопасност на транспорта в САЩ (NTSB) изнесе нова информация за случилото се, а ФБР асистира със събиране на доказателства. Съветът призова местните да помогнат със снимки, направени в района в неделя сутрин, за да има повече яснота около това точно колко сериозна е била мъглата. Именно тя се смята за основна причина за катастрофата. Членът на NTSB Дженифър Хомънди описа катастрофата като “опустошителна” и става ясно, че при тези обстоятелства е нямало никакъв шанс някой от пътниците да оцелее. Хомънди разкрива, че пилотът на хеликоптера се е принудил да кръжи в продължение на 12 минути в очакване да получи разрешение за кацане от въздушния контрол. След това се е покачил на 700 метра надморска височина, за да избегне облак, а след това е предприел низходящ завой наляво. Радарът е загубил връзка с хеликоптера около 9:45 часа местно време. Шерифът на окръга Алекс Виланова споделя, че районът около произшествието се охранява и не се допуска достъп на външни лица.", "date": "2020.01.28", "title": "Хеликоптерът на Коби Брайънт не е имал черна кутия"}
{"url": "https://www.24chasa.bg/novini/article/8121429", "text": "Зад последните хакерски атаки срещу гръцки, кипърски и иракски правителствени агенции и организации стоят хакери, защитаващи турски интереси, пише в. „Катимерини”, цитиран от  . Смята се, че зачестилите масирани кибератаки, насочени към правителства и други организации в Европа и Близкия Изток, са дело на хакери, действащи в интерес на турското правителство, заявиха трима западни висши служители по сигурността. Хакерите са нападнали най-малко 30 организации, включително правителствени ведомства, министерства, посолства и служби за сигурност, както и компании и други групи, според проверка на Агенция Ройтерс на публичните интернет регистри. Жертви на атаките са станали кипърски и гръцки правителствени имейли, засегнат е бил и съветникът на иракското правителство по национална сигурност, показват протоколите за сигурност. Атаките включват прихващане на интернет трафик към уебсайтовете на жертвите, което потенциално дава възможност на хакерите да получат незаконен достъп до мрежите на правителствените органи и други организации. Според двама британски чиновници и един американски служител, дейността носи отличителните белези на поддържана от държавата операция за кибер шпионаж, проведена с цел да се защитят турските интереси. Официалните лица заявиха, че заключението им се основава на три елемента: идентичността и местонахождението на жертвите, които включват правителства на държави, които са геополитически значими за Турция; прилики с предишни атаки, за които е установено, че са използвали инфраструктура, регистрирана в Турция; и информация, съдържаща се в поверителни оценки на разузнаването, за които те отказаха да дадат подробности. Експертите казаха още, че не е ясно кои конкретни лица или организации са отговорни, но смятат, че сериите от атаки са свързани, защото всички те използват едни и същи сървъри или подобна инфраструктура. Министерството на вътрешните работи на Турция отказа коментар. Висш турски служител не отговори директно на въпроси за хакерската инвазия, но заяви, че самата Турция често е жертва на кибератаки. Кипърското правителство публикува изявление, че „съответните агенции са били незабавно запознати с атаките и са инструктирани да ги ограничават“. „Няма да коментираме конкретни данни от съображения за защита на националната сигурност“, гласи изявлението. Властите в Атина заявиха, че нямат доказателства, че гръцката правителствена електронна система е компрометирана. Иракското правителство не отговори на молбата за коментар. Атаките срещу кипърски, гръцки и иракски обекти, идентифицирани от Ройтерс са станали в края на 2018 г. или в началото на 2019 г., според публичните интернет архиви. По-масираната поредица от атаки продължава, както според държавни служители, така и според частни изследователи на киберсигурността. Говорителят на британския Национален център за киберсигурност, който е част от разузнавателната агенция GCHQ за сигнали в тази сфера, отказа коментар кой стои зад атаките. В САЩ службата на директора на националното разузнаване отказа да коментира кой стои зад атаките, а Федералното бюро за разследвания не отговори на искането за коментар. Атаките подчертават слабостта в един от основните стълбове на онлайн инфраструктурата, който може да затрудни жертвите, изложени на атаки извън техните собствени мрежи да ги открият и да се защитят. Хакерите използват техника, известна като „отвличане на DNS”, заявиха западните служители и частни експерти по киберсигурност. Това включва подправяне на ефективната адресна книга в интернет, наречена система за имена на домейни (DNS), която позволява на компютрите да свързват адресите на уебсайтове с правилния сървър. Чрез преконфигуриране на части от тази система, хакерите успяват да пренасочат посетителите към имитиращи уебсайтове като фалшива имейл услуга и така копират пароли и други текстове, въведени там. Ройтерс прегледа публичните записи на DNS, които показват кога трафикът на уебсайтове е пренасочен към сървъри, идентифицирани от частни фирми за киберсигурност като контролирани от хакерите. Всички жертви, идентифицирани от агенцията са пострадали от отвлечен от техните сървъри трафик, който често посещава входни портали за имейл услуги, сървъри за съхранение на данни в облачни пространства и онлайн мрежи. Атаките се случват поне от началото на 2018 г., показват архивите. Сред последните жертви на хакерите е албанското държавно разузнаване, според публичните архиви в интернет. Албанското държавно разузнаване се оказа със стотици потребителски имена и пароли, компрометирани в резултат на атаките, каза един от частните следователи по киберсигурност, запознат с прихванатия уеб трафик. Албанската държавна информационна служба заяви, че атаките са били върху некласифицирана инфраструктура, която не съхранява и не обработва „никаква информация, класифицирана като „държавна тайна от всяко ниво“. Граждански организации в Турция също са били атакувани, показват архивите, включително страницата на турските масони, за която консервативните турски медии твърдят, че е свързана с базирания в САЩ мюсюлмански духовник Фетхуаллах Гюлен, обвинен от Анкара за организиране на неуспешния опит за преврат през 2016 г.", "date": "2020.01.28", "title": "„Катимерини”: Хакери защитават Турция, като атакуват чужди сайтове"}
{"url": "https://www.24chasa.bg/novini/article/8121517", "text": "Хасан А. е обвинен, че на 11 януари 2020 г. в град Нова Загора умишлено е умъртвил 59-годишен мъж от новозагорското село Еленово. По време на разследването е установено, че убийството е извършено с тъп предмет, с който са нанасяни удари в главата на пострадалия. Според прокурора, мъжът може да извърши ново престъпление или да се укрие, защото през последните 12 години обвиняемият е живял извън страната. Определението на Окръжен съд - Сливен може да бъде обжалвано пред Апелативен съд - Бургас.", "date": "2020.01.28", "title": "Сливенският съд задържа под стража мъж за умишлено убийство"}
{"url": "https://www.24chasa.bg/novini/article/8120193", "text": "Окръжна прокуратура в Сливен предаде на съд турския гражданин Ягджъ Ю, който е обвинен за причиняване на смърт по непредпазливост, а също така и средни телесни повреди на друг мъж, както и на две жени при пътен инцидент. Пътнотранспортното произшествие настъпило на 24.12.2017 г. на път, находящ се в землището на село Баня, община Нова Загора. От пресцентъра на прокуратурата съобщават, че по време на разследването е установено, че обвиняемият е управлявал автомобила с превишена скорост от 114 км/ч, при максимално позволена за този пътен участък от 90 км/ч. С него в колата била и жена. В един момент обвиняемият променил направлението на движение на автомобила и започнал да навлиза от дясната лента към срещуположната лента за движение. Това се дължало на превишената скорост, с която управлявал превозното средство. В другото превозно средство се придвижвали трима души. Водачът, който бил придружаван от друг мъж (по-късно починал) и жена. Между двата автомобила настъпил челен удар. В резултат на пътнотранспортното произшествие има един загинал и трима ранени.  Окръжен съд – Сливен е насрочил заседанието си за 28.01.2020 г. от 10.00 часа.", "date": "2020.01.28", "title": "Дадоха на съд обвиняем за смърт на пътя в Сливен"}
{"url": "https://www.24chasa.bg/novini/article/8120384", "text": "Подписването на меморандум за разбирателство между Турция и Либия за демаркация на морските зони в Източното Средиземноморие беше промяна в дълготрайното статукво между Турция и другите крайбрежни страни, особено Гърция и гръцкия Кипър. Освен че осъдиха турско-либийското споразумение, те заявиха, че то е незаконно според международното право. Правителствата на Гърция и Кипър започнаха дипломатическа кампания и се опитват да спечелят подкрепа за своите усилия да дискредитират турско-либийското споразумение. Гърция се надяваше да подпише споразумение с Египет за делимитиране на морските граници в Източното Средиземноморие в опит да отговори на турските действия, но това няма да бъде лесно. Известията говорят, че за Египет ще бъде по-изгодно да подпише споразумение с Турция вместо с Гърция заради по-голямото пространство, което ще бъде гарантирано за използване от Египет, ако избере да сътрудничи с Турция. Изглежда, че споразумение между Гърция и Египет е малко вероятно заради турско-либийската сделка. Гърция почука и на вратите на ЕС и заплаши с вето на всяко мирно споразумение в Либия, ако споразумението на базираното в Триполи правителство на националното съгласие с Турция за Средиземноморието не бъде анулирано. Гръцкото правителство не се поколеба да застане на страната на генерал Халифа Хафтар и да го насърчи да продължи сраженията, докато признатото от ООН правителство в Триполи не падне. С напълно максималисткия си подход гръцкото правителство изглежда е изгубило баланса и здравия разум. Турция предприе нова стъпка преди десетина дни, като изпрати сондажния кораб Явуз на юг от Кипър. Явуз ще прави проучвания за петрол и природен газ в блок G, за да извърши третата си сондажна операция съгласно лиценза, даден на Търкиш петролиъм от турското кипърско правителство /на признатата само от Анкара Севернокипърска турска република - СКТР/ през 2011 г. Тези действия трябва да се разглеждат в светлината на турските опити за проучване на въглеводородните залежи в района и могат да бъдат смятани за повратна точка в източносредиземноморския конфликт. Въпросният район се покрива отчасти със зоната, за която кипърските гърци са издали лиценз на италианската компания ЕНИ за проучване на залежите. Всяко откритие от Турция със сигурност ще промени съотношението на силите в региона и ще принуди гръцкия Кипър да преговаря с кипърските турци. В този контекст Турция повтаря предложение, дадено от кипърското турско правителство на 13 юли 2019 г. на гръцки Кипър за справедливо разпределяне на въглеводородните залежи. Трябва да се отбележи, че няма нито един конкретен отговор на предложението на кипърските турци от страна на гръцкото кипърско правителство, макар че те бяха готови на формулировка, която не води задължително до признаването им /на СКТР/. Гръцкото правителство още веднъж даде да се разбере, че не е привърженик на политическо споразумение за прекратяване на разделението на острова и за споделяне на приходите. На този етап ЕС би трябвало да заеме по-разумна позиция за решаване на проблема. Той не бива да предприема стъпки, които в бъдеще могат да задълбочат кризата в региона и да се превърнат в конфликт между Анкара и Брюксел. ЕС ще изгуби всичките си възможности за въздействие по този въпрос, ако продължи да действа като един международен съд. Вместо това той трябва да се ориентира към практически решения, смекчаващи конфликта. ЕС трябва да окаже натиск на правителствата на Гърция и гръцки Кипър да сътрудничат с кипърските турци, за да се гарантира че богатствата на острова принадлежат на двете страни и ще бъдат споделяни справедливо. Ще бъде жалко за ЕС, ако той продължи да пренебрегва съществуването и правата на кипърските турци. /БТА/", "date": "2020.01.28", "title": "Турция притиска Гърция и Кипър със\nспоразумението за Източното Средиземноморие"}
{"url": "https://www.24chasa.bg/novini/article/8120403", "text": "От главния прокурор очаквам старание в борбата с корупцията там, където има най-голяма хранителна среда, като обществените поръчки например. Неговата основна задача е да убеди обществото, че брани обществения интерес, а не управляващите и определени бизнесмени. Това заяви президентът Румен Радев в коментар на  Моят мотив за конституционни промени не е насочен срещу прокуратурата, а винаги е бил за повишаване на независимостта и ефективността на съдебната власт, каза Радев. И обяви, че му предстои конструктивен диалог и с главния прокурор по темата. Оставям на вас да прецените защо точно в този момент главният прокурор внася искането до КС. Нямам идея за конкретни мотиви, така че главният прокурор да обясни, заяви още Радев. Очаквам КС да се ръководи от заложените в закона принципи, допълни той. Не съм търсил контакт с главния прокурор по тази тема, категорично, на ход е КС, обяви още Радев.", "date": "2020.01.28", "title": "Радев: Задачата на главния прокурор е да брани обществения интерес, а не управляващите"}
{"url": "https://www.24chasa.bg/novini/article/8120417", "text": "Срещу голяма част от длъжниците на КТБ се водят по няколко съдебни дела по различни разпоредби от ЗБН и Търговския закон, като предоставените от законодателя възможности на синдиците на КТБ АД (н) за предприемане на допълнителни правни способи за защита на интереса на вложителите в КТБ АД бяха използвани и се използват по възможно най-ефективния начин, и резултатите го показват, съобщават още от трезора. Вложителите в КТБ също усетиха ефекта от действията на синдиците на КТБ АД (н), след като на 9 май миналата година бяха разпределени 570 млн. лв., сумата от изготвената първа частична сметка за разпределение на събраните дотогава средства в масата на несъстоятелността на КТБ АД. Така хиляди вложители получиха част от парите си, като към 31 декември са изплатени 502.5 млн. лв., или 88,16% от разпределяната сума. Активно се работи и по изготвянето на втора частична сметка за разпределение на събраните парични средства от масата на несъстоятелността на КТБ АД (н), като се очаква скоро тя да бъде обявена в Търговския регистър. Както и досега, синдиците ще продължават да се ръководят от интересите на всички кредитори с приети вземания и ще използват всички правни способи за попълване на масата на несъстоятелността и увеличаване на наличните в нея парични средства, завършва изявлението им.", "date": "2020.01.28", "title": "Постъпленията по сметката на КТБ надхвърлиха 1 млрд. лева"}
{"url": "https://www.24chasa.bg/novini/article/8120421", "text": "Около 10% до 20% от заразените с коронавирус могат да развият пневмония. Когато развият пневмония, риск от дихателна недостатъчност е леталният изход при тези болни. Но много от тях го изкарват като леко респираторно заболяване. Това каза пред   проф. д-р Татяна Червенякова, изпълнителен директор на Специализираната болница за активно лечение по инфекциозни и паразитни болести „Проф. Иван Киров“. Коронавирусите позаиграха в последното десетилетие под формата на две заболявания - ТОРС и близкоизточният респираторен синдром. От това семейство 4 коронавируси могат да се срещнат в човешката популация. Дотолкова новият коронавирус не е изненада, каза проф. Червенякова. \"Това, което е изненада, е че с много бързи темпове расте броят на заболелите. Съответният леталитет се движи около 10%, поне по данните, които имаме до момента и мерките, които са взети от всички нива не само в Китай, а и в света по отношение на ограничаване на епидемията. Това е може би силният момент, защото хората се учат и опитът ни помага\", обясни тя. Успехът за толкова кратко време е, че генетиката на вирусът е разпознат. Ясно до този момент е, че част от заболелите, но не всички развиват пневмонии и понякога се стига до летален изход, каза специалистът. Не е ясно обаче как точно се предава заразата. Лично аз съм притеснена чисто научно и практически. \"Не мога да кажа, че рискът е висок заради това, защото ние нямаме директни полети\", добави тя.", "date": "2020.01.28", "title": "Проф. Червенякова: До 20% от заразените с коронавируса развиват пневмония"}
{"url": "https://www.24chasa.bg/novini/article/8120100", "text": "Ако никога не си използвал услугите на Credissimo, сега е точният момент да им се довериш и да станеш техен клиент! Само до 16.02.2020г., можеш да се възползваш от специалната промоция за нови клиенти и да вземеш своя първи заем Credissimo плюс до 1 100 лева с период на погасяване   Промоцията важи за клиенти, за които това е първи заем от Credissimo и само за периода от 16.01.2020г. до 16.02.2020г. 1. Попълни кратката онлайн форма на   или влез в клиентския си профил и избери заем Credissimo плюс за сума от 200 лева до 1 100 лева със срок на погасяване от 3 месеца; 2. Получи моментално одобрение*; 3. Вземи желаната сума на каса на EasyPay или по банкова сметка. За по-големи суми, за по-дълъг срок за погасяване или ако вече имаш усвоен заем от Credissimo, можеш да се възползваш от други отстъпки за  . Разбери повече на 0700 12 0 12 или *5555 или на  . При нужда от съдействие, не се колебай да потърсиш експертите на Credissimo, които са винаги насреща да отговорят на всичките ти въпроси!", "date": "2020.01.28", "title": "Първи безлихвен заем на вноски от Credissimo: цели 3 месеца с 0% лихва"}
{"url": "https://www.24chasa.bg/novini/article/8120446", "text": "140 000 българи вече са получили статут на уседналост на Острова дни преди развода между Брюксел и Лондон. Посланик Ема Хопкинс заяви, че като съюзници в НАТО България и Великобритания продължават да споделят общи ценности. „До края на 2020 г. всичко ще бъде както досега. След това, през януари 2021 г. Великобритания ще въведе нова имиграционна система. Всеки, който иска да живее и работи в Обединеното кралство след тази дата ще трябва да се съобрази с новите правила. Няма да са необходими визи за хора, които искат да посетят Великобритания за кратък период до три месеца – за ваканция или бизнес пътуване“, обясни Ема Хопкинс пред  .", "date": "2020.01.28", "title": "140 000 българи вече са получили статут на уседналост във Великобритания"}
{"url": "https://www.24chasa.bg/novini/article/8120463", "text": "Асоциацията на българските радио- и телевизионни оператори – АБРО, изпрати писмо до главния прокурор Иван Гешев, министъра на вътрешните работи Младен Маринов, министъра на културата Боил Банов и др. В него тя оценява високо операцията, проведена в Кърджали, срещу тв пиратството, съобщиха от МВР. Действията, осъществени в периода 20–22 януари от служители на отдел „Киберпрестъпност“ при ГДБОП, съвместно с дирекция „Жандармерия“, бяха насочени срещу нерегламентираното разпространение на редица телевизионни програми без необходимото по закон съгласие на правоносителите. В писмото от изпълнителния директор на АБРО Анна Танова, се казва, че осъществената акция „за установяване на нерегламентирано разпространение на редица телевизионни програми на територията на област Кърджали е доказателство за осъзнаването на проблема от компетентните органи и за ясната воля за разрешаването му“. „АБРО оценява предприетите действия от държавните органи и професионализма им при провеждането на акцията в област Кърджали и изразява готовността си за съдействие при бъдещи действия“.", "date": "2020.01.28", "title": "Радио и тв оператори похвалиха прокуратурата за акцията срещу пирати в Кърджали"}
{"url": "https://www.24chasa.bg/novini/article/8120500", "text": "40 млн. лв. са предвидени през следващите 4 години за археологически проучвания по трасетата на пътните обекти. Това стана ясно от Агенция „Пътна инфраструктура“, която стартира открита процедура за сключване на рамково споразумение за „Извършване на спасителни теренни археологически проучвания по трасетата на инфраструктурни проекти“. При изпълнението на големи пътни обекти АПИ е възложител както на дейностите по изграждане на отсечката, така и на археологическите проучвания. За да бъдат обхванати всички спасителни археологически проучвания е необходимо сключване на рамково споразумение, с което ще бъдат избрани потенциални изпълнители, притежаващи технически възможности, опит и квалификация, на които да се възложи осъществяването на теренни издирвания на обекти, спасителни археологически проучвания и археологическо наблюдение по време на строителството, за установяване наличието на неизвестни археологически структури. Индикативната стойност на поръчката е 40 млн. лв. без ДДС и е за срок от 4 години. Стойността на всеки конкретен договор, в зависимост от необходимостта от дадено археологическо проучване, ще бъде изчислена в съответствие с изискванията на Наредбата за извършване на теренни археологически проучвания.", "date": "2020.01.28", "title": "40 милиона лева отиват за археологически проучвания по трасетата"}
{"url": "https://www.24chasa.bg/novini/article/8120496", "text": "Глобално затопляне средно с 4 градуса по Целзий, което не е изключено в рамките на века, ще застраши до 85 на сто от районите в света, в които се произвежда вино, съобщи Ройтерс. Загубите могат да се намалят, като производителите се насочат към други сортове грозде, препоръчват учени от международен екип, публикували изследването си в \"Протоколи на Националната академия на науките\" в САЩ. Според тях хората и техните решения имат ключова роля в изграждането на \"селскостопанска система, устойчива на климатичните промени\", предава БТА. Учените са изследвали климатичната устойчивост на 11 разновидности на винени сортове грозде, които представляват около една трета от световните лозя и са разпространени във винарски страни като Франция, Австралия, Нова Зеландия и Чили. Преминаването към сортове, които са по-устойчиви на горещини, може да съкрати загубите от 56 на сто до 24 на сто при средно глобално затопляне с 2 градуса по Целзий и до 58 на сто от 85 на сто при затопляне с 4 градуса. Те дават пример с френския регион Бургундия, където характерните сега различни видове пино ноар биха могли да се заменят с обичащите топлината сортове като мурведър и гренаш. Водещи страни-производители като Италия, Испания и Австралия, в които и сега е топло, са изправени пред по-сериозни загуби, предупреждават специалистите.", "date": "2020.01.28", "title": "Климатичните промени застрашават 85 % от\nрайоните, произвеждащи вино"}
{"url": "https://www.24chasa.bg/novini/article/8120562", "text": "Има готовност, веднага щом Столичният общински съвет разреши транзит на вода, да започне изграждането на 13,5 км нов водопродовод, който да свърже ВиК системите на София и Перник. Това съобщи кметът на Перник Станислав Владимиров, който присъства на извънредната сесия на СОС. Вече близо 2 часа столичните общинари обсъждат дали да разрешат през ВиК мрежата на града да минават допълнително до 300 литра питейна вода в секунда, които да стигнат до бедстващия град. В язовир “Студена” при този приток ще има вода до април. Ако природата е по-милостива към нас и има дъждове, може да стигне и за повече, обясни Владимиров. По повод притесненията на общински съветници от БСП, че ВиК - Перник е в лошо финансово състояние и няма да може да плаща на “Софийска вода” за транзита на вода, а държавата не е поела ангажимент да гарантира това, Владимиров заяви: “Това е държавно дружество. Този въпрос беше обсъден и държавата даде такава гаранция. Държавата е готова да съдейства по всякакъв начин за решаването на кризата”. “Удовлетворен съм, че сред всички партии в СОС има абсолютно съгласие да се транзитира вода. Това е единственото възможно решение за спасяването на моя град. Благодаря, че разумът надделява и че всички се обединяват да се помогне на моя град в тази кризисна ситуация”, заяви Владимиров. Той добави, че е важно да се направи подмяна на ВиК мрежата на Перник, която е много остаряла и това създава опасност от замърсяване на водата и тръгване на зарази. Подобен случай имаше преди 20 дни в два квартала в града, когато се смесиха мръсни и чисти води. “Затова поисках помощ от държавата за подмяна на ВиК мрежата. Надявам се скоро да започне проектирането и след това подмяната, защото такъв риск съществува”, добави Владимиров.", "date": "2020.01.28", "title": "Кметът на Перник: Има готовност веднага да почне изграждането на ВиК връзката със София"}
{"url": "https://www.24chasa.bg/novini/article/8120571", "text": "Президентът на Турция Раджеп Тайип Ердоган смята, че Обединените арабски емирства оказват финансова помощ на наемници, които помагат на командващия Либийската национална армия генерал Халифа Хафтар в Либия, предаде ТАСС. Това мнение Ердоган изразил с разговор с турски журналисти на борда на самолет на път от Алжир за Гамбия. Извадки от интервюто цитира във вторник телевизия Ен-ти-ви. По време на визитата на канцлера на Германия Ангела Меркел в Турция ние подробно обсъдихме с нея ситуацията в Либия, каза Ердоган, съобщи БТА. Ние им казахме, че Хафтар е лъжец и вие предоставяте възможност да се удовлетворява този лъжец. Египет е най-главният привърженик на Хафтар, както и администрацията в Абу Даби, заяви Ердоган. Според него ОАЕ не само оказват финансова подкрепа, но и доставят оръжие и боеприпаси", "date": "2020.01.28", "title": "Ердоган : Обединените арабски емирства финансират наемници в Либия"}
{"url": "https://www.24chasa.bg/novini/article/8120603", "text": "В 13 области в страната днес е преустановен учебният процес заради висока заболеваемост, като няма да се учи в 1292 училища. Това съобщи пресцентърът на Министерството на образованието и науката. Няма да учат учениците в областите Благоевград, Бургас, Варна, Габрово, Кърджали, Монтана, Пазарджик, Перник, Смолян, София-град, София-област, Хасково и Ямбол. Продължава да има учебни занятия във Видин, Враца, Плевен, Русе, Силистра, Сливен, Стара Загора, Търговище и Шумен. В останалите шест области на страната учебните занятия са преустановени само в отделни училища, информират от МОН.", "date": "2020.01.28", "title": "МОН: В 13 области днес не учат заради грипа"}
{"url": "https://www.24chasa.bg/novini/article/8119652", "text": "Кметът на Ухан Джоу Сиенуан заяви в ексклузивно интервю за Китайската централна телевизия, че той и партийният секретар на града са готови да подадат оставка, ако това ще помогне за овладяването на новия коронавирус. Градът е център на епидемията и според последни данни броят на заразените в цялата страна е над 2700, а починалите са над 80. Джоу призна, че затварянето на над 10-милионния град е било трудно решение. „Може би служителите на Ухан ще бъдат изобличени от историята с лоша репутация за действията си и блокирането на вируса вътре в града…, но докато това помага за овладяването на ситуацията, ние сме готови да поемем всякаква отговорност, включително оставката на партийния секретар Ма Гуоцян и моята\", каза кметът, цитиран от  . Той също призна, че информацията не е била разкрита своевременно в предварителния етап на епидемията. Джоу помоли обществеността да прояви разбиране, тъй като местните власти нямат право да разкриват информация, докато не получат разрешение за това. Кметът призна, че има още върху какво да работят, за да подобрят управлението по време на кризи.", "date": "2020.01.28", "title": "Кметът на Ухан подава оставка, ако това ще помогне срещу епидемията"}
{"url": "https://www.24chasa.bg/novini/article/8120584", "text": "Белгия ще бъде блокирана днес от протест в обществения транспорт, организиран от синдиката на социалистите в страната. В Брюксел се движи един на редовните три автобуса. Очаква се само в Брюксел днес да се съберат над 10 000 души. Протестът ще създаде проблеми в движението на транспорта в различна степен в различните градове в страната в северната и южната част. В някои градове няма да се движи 60 на сто от обществения транспорт. Протестиращите настояват за „засилена социална сигурност“, предаде  . „Правителството намалява финансирането на социалната сигурност. Всички ние плащаме социални осигуровки в размер на 13.7 на сто - както вие, така и всички работещи в Белгия. Правителството обаче направи подарък на приятелите си предприемачи. Миналата година те намалиха вноските за социално осигуряване за фирмите. Така се формира дупка, която самите те създадоха“, каза Серж Делшамбр, председател на синдикатите в обществения транспорт в Шарлероа. Работещите в обществения транспорт настояват за коректно рефинансиране на социалната система, без да се повишават вноските, а да се заплащат еднакво от всички.", "date": "2020.01.28", "title": "Протест блокира Белгия"}
{"url": "https://www.24chasa.bg/novini/article/8120637", "text": "Японският министър на икономиката Ясутоши Нишимура предупреди във вторник, че корпоративните печалби и промишленото производство могат да понесат удар от избухналата вирусна епидемия в Китай, която вече засегна негативно световните капиталови пазари и доведе до отслабване на бизнес нагласите, предаде  . Азиатските фондови борси останаха и във вторник под натиск от продажби с оглед на увеличаващия се брой на смъртните случи (над 100) от китайския коронавирус, растящият брой на заразените (над 4500) и разпространението на коронавируса зад граница. Това засилва инвеститорските притеснения относно представянето на втората по сила световна икономика, която е важен двигател на глобалния растеж. \"Съществуват опасения относно въздействието върху глобалната икономика от разпространението на заразата в Китай, транспортните прекъсвания, отмяната на групови пътувания от Китай и удължаването на неработните дни около Лунната нова година\", заяви Нишимура на пресконференция след редовно заседание на японския кабинет, предаде Ройтерс. \"Ако сериозната ситуацията продължи по-дълго време, ние сме обезпокоени, че това може да навреди на японския износ, на производството и на корпоративните печалби чрез негативното въздействие на вирусната епидемия върху китайското потребление и производство\", предупреди той. Китай е втората по големина експортна дестинация за Япония и огромен пазар за японските търговци на дребно. В същото време китайците съставляват 30% от всички туристи, посещаващи Япония, като през миналата година те са изхарчили близо 40% от общата сума, оставена от чуждестранните туристи, показва индустриално проучване. Вирусната епидемия в Китай може да засегне японските универсални магазини, търговци на дребно и хотелите, които разчитат на тласък при продажбите от притока на китайски туристи, посещаващи страната по време на ваканцията за Лунната нова година. Стана ясно, че японският автомобилен производител Honda Motor, който разполага с три завода в град Ухан на провинция Хубей (епицентър на огнището на коронавируса), планира да евакуира част от своя персонал. Друга японска компания, Aeon, пък ще затвори своите търговски центрове в града до четвъртък. Икономистите от SMBC Nikko Securities оценяват, че ако забраната, която Китай наложи на задграничните групови пътувания, продължи още шест месеца, това може да навреди на икономическия растеж на Япония с 0,05 на сто. Някои обаче очакват потенциалните щети да се окажат много по-лоши. Хидео Кумано, главен икономист от изследователския институт Dai-ichi, заяви, че спадът на китайските туристи може да навреди на растежа на БВП на Япония с до 0,2%. \"Най-голямото притеснение е, че има риск отрицателното въздействие от вирусната епидемия в Китай да продължи и да засегне японската икономиката по време на Олимпийските игри в Токио през лятото\", когато се очаква огромен брой китайски туристи да посетят Япония, допълни той и предупреди: \"Ако броят на посетителите намалее, а не се увеличи, ударът върху японската потребителска индустрия ще бъде доста голям\". Япония ще бъде домакин на лятната олимпиада 2020 година през юли и август.", "date": "2020.01.28", "title": "Япония предупреди за икономически рискове заради китайския коронавирус"}
{"url": "https://www.24chasa.bg/novini/article/8119692", "text": "Четирима души, за които има подозрение, че са заразени с коронавирус, бяха хоспитализирани в Чехия, съобщи РИА Новости. Двама от тях са в болници в Моравско-Силезийския регион, един в Злински район, а друг в Южнобохемския регион, каза в интервю за държавната телевизия ръководителят на Министерството на здравеопазването Адам Войтех. \"Четирима пациенти с подозрение, че са заразени с коронавирус бяха хоспитализирани в Чехия. Двамата хоспитализирани мъже наскоро са се завърнали от туристически пътувания до Китай, една млада жена е гражданка на Китай, дошла на частно посещение в Чехия, а друг мъж - турист от Китай, се обърна към болница за помощ. Очакваме резултатите от тестовете на четиримата от лабораторията в Прага. Пълните тестове отнемат около шест часа”, каза министърът, цитиран от  . Според Войтех в друг случай - с турист от Бразилия, хоспитализиран сутринта в пражката болница „Na Bulovce” - лекарите вече имат резултати от тестовете, които показват, че пациентът не е заразен с новия коронавирус. В Чехия личните предпазни средства в някои аптеки бяха напълно изкупени днес, но продажбата им ще се възобнови буквално до часове, тъй като доставките на тези материали за републиката са достатъчни.", "date": "2020.01.28", "title": "4-ма хоспитализирани в Чехия заради съмнения за коронавируса"}
{"url": "https://www.24chasa.bg/novini/article/8119706", "text": "4-има, а не трима, са българските студенти, които са блокирани от коронавируса в китайския Ухан. Това съобщи пред bTV Владислав Спасов, временно управляващ в посолството ни в Пекин. \"Китайската страна счита, че е най-безопасно да се остане на място, а не да се евекуират. Нашите 4-ма българи могат да бъдат част от едно извеждане от Китай. Говорили сме с френските власти българите да бъдат отведени с тяхна група\", допълни Спасов. Ето какво разказа студентката Преслава Пешкова от Ухан: \"От края на септември съм в Ухан, на стаж от университета в Щутгарт. Смениха ми билета за 31 януари от 24 март. С двойно гражданство съм и попитах какво да правя в германското посолство. Седя си вкъщи, нищо не правя. Сега е китайската Нова година, така че причината да не са отворени магазините, не е вируса. Вече ни раздават храна в университета. Срещнах още двама българи. Разочарована съм от немското посолство, на българското съм благодарна - държат връзка с мен.\"", "date": "2020.01.28", "title": "4-има са българите в блокирания Ухан"}
{"url": "https://www.24chasa.bg/novini/article/8119719", "text": "Китай отлага за неопределено време началото на втория срок в училищата и гимназиите и на пролетния семестър в университетите и другите висши учебни заведения в страната заради епидемията от коронавируса. Това съобщиха днес от министерството на образованието, цитирано от Франс прес. Тъй като учениците и студентите в момента са в продължителна ваканция за Лунната нова година, властите ще определят датата за подновяване на занятията в зависимост от това къде се намират учебните заведения, пише в циркулярно писмо на министерството, цитирано от БТА. Университетите и други висши учебни заведения, подчинени на министерството, трябва да отложат началото на пролетния семестър по целесъобразен начин. Студентите, които се връщат, след като са прекарали празниците с близките си, не трябва да идват по-рано в учебните заведения без разрешение. Кога да бъдат отворени яслите, началните и средните училища ще решат местните образователни власти, съгласувайки се с централното правителство, допълва министерството. Смъртните случаи в резултат на вирусната пневмония в Китай са вече 106, а потвърдените нови случаи - 1300, съобщиха днес властите. Здравните власти в провинция Хубей, откъдето тръгна епидемията, съобщиха за още 24-ма починали от новия вирус. Макар Хубей да е до голяма степен изолирана от света чрез драстични ограничения на транспорта, разпространението на вируса в останалата част на Китай се ускорява.", "date": "2020.01.28", "title": "Китай отлага за неопределено време началото\nна втория учебен срок заради коронавируса"}
{"url": "https://www.24chasa.bg/novini/article/8119757", "text": "От няколко седмици варненци от три квартала на града се организираха в социалните мрежи и сами пазят от вандалски набези автомобилите си, предаде  . Наглостта на автокрадците стигна до там, че само за едно денонощие те разбили и ограбили 40 коли. Във Варна почти всеки ден има сигнали за разбити коли и откраднати вещи от тях. Тези сигнали се публикуват във фейсбук група. Жители на Варна са се организирали и патрулират, за да спомогнат за залавянето на крадците. Във кварталите \"Владислав Варненчик\", \"Кайсиева градина\" и \"Младост\" са регистрирани най-честите вандалски прояви. По неофициална информация през последните денонощия са задържани трима нарушители, като буквално преди часове е заловен и предаден на полицията един от тях. \"Времето беше мъгливо и по едно време майка ми чува алармата. Става, гледа, нищо не вижда. На четвъртия път аз станах да видя, взех прожектора и предният капак на \"Ауди\"-то беше отворен\", каза един от потърпевшите  Ивайло Иванов. Обадили са се на полицията и след броени минути полицаите дошли и заловили нарушителя. От полицията съобщиха, че от началото на годината са регистрирани 28 случая на посегателство върху собствеността на автомобилите, като са откраднати различни вещи и части от тях. През миналата година за същия период са регистрирани само 19 случая. \"Имаме 10 повдигнати обвинения, което означава, че в случаите има образувани досъдебни производства и съответно работата по документиране и доказване на извършените от тези хора престъпления продължава и към момента. Ние сме отворени към всякакъв вид и род срещи\", заяви Ивана Милева, говорител на ОД на МВР – Варна. Тя призова гражданите да се обръщат към полицията, когато са жертва на престъпление. Младите мъже от Варна са крайно решени да продължат със своето патрулиране вечер на смени. Те настояват за промени в закона и за по-строги наказания за вандалите.", "date": "2020.01.28", "title": "Варненци патрулират за залавяне на автокрадци в града"}
{"url": "https://www.24chasa.bg/novini/article/8119768", "text": "Президентът Румен Радев и вицепрезидентът Илияна Йотова ще направят отчет по повод третата годишнина от встъпването си в длъжност. Двамата ще дадат пресконференция от 10 часа днес, на която ще обявят свършеното от президентската институция през последната година. Годишното обръщение идва на фона на питане от главния прокурор към съда - какво е \"държавна измяна\" и кога може да се разследва държавния глава. Шест питания за имунитета на държавния глава отправя обвинител номер едно към Конституционния съд. Такова питане не е имало от 1991 г. досега. Дело номер 1 за 2020 г. е политическо, твърдят специалисти по конституционно право. Втората версия е размахване на пръст към държавния глава, допълват още юристи, съобщи  .", "date": "2020.01.28", "title": "Радев дава отчет за третата година от встъпването му в длъжност"}
{"url": "https://www.24chasa.bg/novini/article/8119770", "text": "Американският президент Доналд Тръмп е обсъдил събитията в Сирия и Либия в телефонен разговор с турския си колега Реджеп Тайип Ердоган снощи, съобщи говорител на Белия дом, цитиран от Ройтерс. \"Двамата лидери са обсъдили необходимостта да се премахне чуждестранната намеса и да се запази примирието в Либия. Лидерите са се споразумели, че насилието, което се извършва в Идлиб, Сирия, трябва да спре\", написа говорителят на Белия дом Джъд Диъри, цитиран от БТА. Той също така отбеляза, че президентът Тръмп е подчертал, че е важно Турция и Гърция да решат своите разногласия в източната част на Средиземно море, посочва ТАСС.", "date": "2020.01.28", "title": "Тръмп и Ердоган са обсъдили Сирия и Либия в телефонен разговор"}
{"url": "https://www.24chasa.bg/novini/article/8119816", "text": "Прокуратурата повдига обвинения на задържаните четирима души след сблъсъците между протестиращи и полиция пред регионалното министерство вчера, съобщи  . . При него пострадаха двама полицаи, 40 души бяха обгазени, а други четирима арестувани. Предстои да им бъдат повдигнати обвинения за умишлено причиняване на лека телесна повреда на полицейски служители при изпълнение на служебните им задължения. Задържаните са симпатизанти на партия \"Възраждане\" от Пловдив и Варна, както и още двама души, за които има данни, че са хвърляли камъни по униформените.", "date": "2020.01.28", "title": "Прокуратурата повдига обвинения на задържаните след сблъсъците пред МРРБ"}
{"url": "https://www.24chasa.bg/novini/article/8119622", "text": "През Пролетния празник китайците се борят с епидемията от новия коронавирус. Особеното е, че епидемията съвпадне с празника, известен като „най-голямата миграция на хора на планетата\", предаде  . Това изисква спешна, сложна и трудна реакция относно сигурността на общественото здраве и е рядко събитие в света. Без съмнение това е и голямо изпитание за уменията на Китай за справяне с кризи, свързани с обществената безопасност и държавното управление. През 70-те години от създаването на КНР страната непрекъснато усъвършенства управленческата система и повишава практическите си умения в тази сфера. Епидемията от новия коронавирус в Ухан и е сериозен изпит пред Китай, страна с население от над 1,4 милиарда и над 60% урбанизация. Заразата се разпространява бързо, Пекин непрекъснато предприема мерки. Централното правителство сформира ръководна група за борба с епидемията, различни ведомства въвеждат моментално мерките, лекуват се болните, организират се научни изследвания и се публикува своевременна информация. Държавният съвет обяви, че ще удължи почивните дни за празника, Националната здравна комисия провежда всеки ден пресконференции и информира за ситуацията, все повече лекари, оборудване и материали пристигат в провинция Хубей, а в Ухан се строят временни болници. Очевидно е, че законната превенция на епидемията играе основна роля в борбата. Пекин предприема мерки за овладяването на заболяването, следвайки „Закона за превенция на инфекциозните заболявания на Китай\" и 30 провинции стартираха механизмите за реагиране при извънредни ситуации с общественото здраве от първо ниво. Междувременно китайското правителство поддържа прозрачност на информацията и съобщава своевременно за ситуацията с епидемията и предприетите мерки. Китай съобщи и на Световната здравна организация за заразата и споделя с нея всяка нова информация. Главният съветник на СЗО Тедрос Адханом Гебрейесус изрази благодарност за това и счита, че това показва водещата роля на Китай в областта на здравеопазването. Изпитът продължава, а ситуацията е сериозна. Китай няма да отстъпи и ще продължи да се бори с епидемията, както и да регулира мерките според ситуацията. Пекин ще представя квалифициран отговор с реални мерки.", "date": "2020.01.28", "title": "Контролът на епидемията е изпит за управленческите умения на Китай"}
{"url": "https://www.24chasa.bg/novini/article/8119802", "text": "Полицията в Пловдив започна проверка, след като в социалните мрежи бе публикуван клип с гавра над ученик от Професионалната гимназия по строителство и архитектура в града.  На него се вижда как 3-ма възпитаници на учебното заведение скачат на високо. Единият от тях е ритнат отзад в момента на скока, пада и се удря. Неговата майка е разказала за случая във фейсбук, тъй като се оказва, че издевателството е предварително замислено.  Нейният син е получил фрактура на ръката при падането. Случаят е възложен на 6-то РУ в града. ", "date": "2020.01.28", "title": "Полицията проверява гавра с ученик в пловдивска гимназия"}
{"url": "https://www.24chasa.bg/novini/article/8119831", "text": "Развихря се \"война на паметта\" между Русия и Полша, пише френският \"Фигаро\". Двете страни си разменят нападки във връзка с победата над нацизма, Втората световна война, нейния ход и нейните последици за Източна Европа, напомня вестникът. Владимир Путин не бе поканен в понеделник в Полша за възпоменателна проява по повод 75-ата годишнина от освобождаването на Аушвиц, при все че концлагерът е бил освободен от Червената армия. А полският президент Анджей Дуда отказа миналата седмица да участва във форум по случай годишнината в Ерусалим, защото там бе предвидено да говори Путин, обвиняван от него, че пренаписва историята. \"Войната на паметта\" между Русия и Полша, а в по-широк план между Москва и нейните източноевропейски съседки, е в разгара си. Не минава седмица без официални или \"експертни\", понякога невероятно гневни изявления от едната и от другата страна, които подклаждат един непотушен докрай огън. А междувременно наближава 9 май - 75-ата годишнина от победата над нацизма, отбелязва френското издание. Журналистка от полския \"Газета виборча\" обяснява отказа на Анджей Дуда от участие в ерусалимската проява със стремеж на политика да получи подкрепа от избирателите на полската крайнодясна партия \"Конфедерация\", за които се смята, че имат предубеждение към Израел и евреите, информира Би Би Си. \"В случая обаче моментният предизборен интерес на президента Дуда е в противоречие с дългосрочния интерес на Полша\", предупреждава тя, цитирана от БТА. \"Полските политици се държат лековато, несериозно, позорят страната си\", цитира руският \"Лента\" коментар на сенатора от федерацията Сергей Цеков след изявление на Ярослав Качински, лидер на управляващата партия \"Право и справедливост\". На 25 януари Качински заяви, че Варшава би желала да получи парично обезщетение за щетите от времето на Втората световна война не само от Германия, но и от Русия, напомня електронният вестник. Именно Русия възстановяваше Полша, съсипана от войната, посочил Цеков. \"Страната ни плати за освобождаването на Полша от нацизма с живота на 600 000 бойци от Червената армия. Тъкмо благодарение на тях Полша съществува днес като държава\", отвърнало на Качински чрез Фейсбук посолството на Москва във Варшава. Украинският лидер \"Володимир Зеленски взе страната на Полша във Втората световна. Киев и Варшава успяха да сближат позициите си по въпроси от историята\", пише в заглавие руският \"Комерсант\". Участието на Зеленски в церемонията за годишнината от освобождаването на Аушвиц бе главното събитие от работното му посещение в Полша. Украинският президент недвусмислено взе страната на Варшава в историческия спор с Москва, се казва в статията. \"Полша и полският народ първи усетиха на свой гръб сговора между тоталитарните режими. Това доведе до започването на Втората световна война и даде на нацистите възможност да задействат смъртоносния маховик на Холокоста\", заяви той. Фактически Зеленски призна, че Германия и Съветският съюз носят обща отговорност за започването на войната, посочва \"Комерсант\". \"Почва за сплотяването между Киев и Варшава си остава тяхното \"приятелство срещу Русия\", добавя руският вестник.", "date": "2020.01.28", "title": "В. \"Фигаро\": Развихря се \"война на паметта\"\nмежду Русия и Полша"}
{"url": "https://www.24chasa.bg/novini/article/8119852", "text": "Под наблюдението на окръжната прокуратура във Враца служители на областната полицейска дирекция и екипи на жандармерията провеждат специализирана операция във врачанското село Малорад. Акцията е в изпълнение на заповедта на главния прокурор Иван Гешев за повишаване ефективността за противодействие на престъпността чрез разкриване на цялостната престъпна дейност и ускоряване на разследването по две и повече досъдебни производства срещу един и същ обвиняем. Целта на операцията е противодействие на битовата престъпност. Към момента в село Малорад са проверени 107 автомобила и 130 лица. Съставени са 17 акта и 13 фиша по Закона за движение по пътищата. Образувано е едно бързо полицейско производство за незаконно притежаване на оръжие /пистолет и боеприпаси/ и досъдебно производство за съхранение на тютюн без български акцизен бандерол. Намерени и иззети са 30 кг тютюн. Полицейски операции със същата насоченост ще се провеждат на територията на цялата страна, като органите за сигурност ще следят и за спазването на мерките за неотклонение на криминално проявените лица, с неприключили съдебни и досъдебни производства, както и за контрола от страна на специализираните институции.", "date": "2020.01.28", "title": "Спецчасти удариха крадците във Врачанско"}
{"url": "https://www.24chasa.bg/novini/article/8119859", "text": "Най-малко осем души са загинали при мащабен среднощен пожар в яхтено пристанище в американския щат Алабама. Огънят унищожи и повреди десетки лодки, съобщи Би Би Си. Стихията се е разпространила много бързо, докато хората са спяли на лодките си в Джаксън Парк в гр. Скотсбъро. Алуминиевият покрив на дървения док се е срутил и част от лодките са потънали. Седем души, които са успели да скочат във водата са били спасени от пожарникарите и откарани в болница. За сега не е ясно какво е предизвикало пожара. Спасителните екипи ще издирват за още потънали във водата. Пожарът е започнал около полунощ и е обхванал 35 лодки, които са стояли на док на река Тенеси, предаде  . Самоличността на жертвите не е оповестена. \"Беше абсолютно опустошително\", каза шефът на пожарната на Скотсбъро пред репортери. Снимките, публикувани в социалните медии, показват ред лодки, обгърнати в пламъци. Свидетелката на трагедията Манди Дърам каза, че лодките са били с пълни резервоари, което вероятно е допринесло за взрив.", "date": "2020.01.28", "title": "8 загинали при пожар в яхтено пристанище в САЩ"}
{"url": "https://www.24chasa.bg/novini/article/8119898", "text": "След като информацията за питането на главния прокурор до Конституционния съд за \"недосегаемостта\" на Румен Радев стана публично достояние, от администрацията на държавния глава са направили опит да поканят за среща Иван Гешев в президентството. \"24 часа\" научи от сигурни източници на \"Дондуков\" 2, че главният секретар на президента Димитър Стоянов на няколко пъти е търсил връзка с Гешев, но такава не е осъществена. От президентството останали силно изненадани, че Иван Гешев отклонил поканата на Румен Радев за среща на \"четири очи\".", "date": "2020.01.28", "title": "В президентството изненадани: Гешев отказал среща с Радев"}
{"url": "https://www.24chasa.bg/novini/article/8119904", "text": "Японското правителство ще изпрати утре чартърен полет до китайския град Ухан, за да евакуира японските граждани, които искат да се приберат в родината заради избухването на епидемия от нов коронавирус, предадоха ТАСС и Ройтерс. Министърът на външните работи Тошимицу Мотеги каза, че самолетът може да превози около 200 пътници, но допълни, че около 650 японски граждани се надяват да се приберат в родината. Мотеги каза, че правителството прави постъпки за допълнителни полети, които ще се отправят към Ухан най-рано в сряда, допълва БТА. САЩ съобщиха, че не могат да евакуират всички свои граждани от Ухан, предаде ТАСС, като се позова на американското посолство в Китай. Държавният департамент предприема всички необходими действия за завръщане в САЩ на персонала на генералното консулство в Ухан. Предполагаме, че възможността за превоз на частни лица срещу заплащане от летището в град Ухан до Онтарио в Калифорния ще бъде ограничена. В условията на невъзможност за транспортиране на всички желаещи, приоритет остават лицата, които са изложени на най-голям риск от заразяване с коронавируса, посочи американското посолство в Китай.", "date": "2020.01.28", "title": "Япония и САЩ евакуират гражданите си от китайския град Ухан"}
{"url": "https://www.24chasa.bg/novini/article/8119927", "text": "Турският министър на външните работи Мевлют Чавушоглу е изпратил писмо до редица европейски официални представители във връзка с новата политика за разширяване на Европейския съюз, съобщава Анадолската агенция. Писмото е изпратено до върховния представител на ЕС по външната политика Жозеп Борел, еврокомисаря по разширяването Оливер Вархели и външния министър на Хърватия Гордан Гърлич Радман, чиято страна председателства Съвета на ЕС до юли 2020 г. В писмото Чавушоглу подчертава важността на това процесът на разширяване да се извършва по \"надежден, устойчив, справедлив и гъвкав начин\". Той отбелязва, че методът, използван в преговорния процес, е важен за ЕС и са регионалната и глобална роля, която съюзът иска да играе в бъдеще, предава БТА. Турският външен министър отбелязва, че ако се имат предвид преговорите на неговата страна за членство в ЕС, които започнаха през 2005 г., може да се каже, че политическите пречки, пред които са изправени кандидатките по време на преговорите, вредят на доверието в процеса на присъединяване. В писмото също така се подчертава важността на членството на Турция в ЕС. Агенцията напомня, че през ноември миналата година Франция предложи нови методи и правила за приемане на кандидатките за членство в ЕС.", "date": "2020.01.28", "title": "Чавушоглу: ЕС да преразгледа политиката си за разширяване"}
{"url": "https://www.24chasa.bg/novini/article/8119912", "text": "През първите три дни на процеса за импийчмънт сенаторите републиканци не изглеждаха притеснени. Но в неделя вечерта в. \"Ню Йорк таймс\" съобщи, че в откъси от още непубликуваната книга на бившия съветник по националната сигурност Джон Болтън се съдържа информация, че президентът на САЩ Доналд Тръмп е обвързал спирането на военната помощ за Украйна със започване на разследване срещу Хънтър Байдън, син на един от фаворитите в предстоящата кандидат-президентска надпревара Джо Байдън, пише днес френският в. \"Монд\". Изглежда, че защитата на Тръмп планира да не признава никакви нарушения, подчертава в. \"Ню Йорк таймс\". Правният екип, който защитава американския президент, се придържа към своята версия за събитията, дори след появата на доказателства, които на практика я опровергават. Въпреки появата на информацията за книгата на Болтън, в която бившият съветник пише, че президентът му е казал, че задържа помощта за Украйна, за да принуди Киев да започне разследване, адвокатите на Тръмп на практика призоваха сенаторите да пренебрегнат тези разкрития и да се фокусират само върху официалните доказателства, предоставени от Камарата на представителите, предава БТА. В резултат предстоящият дебат дали да бъдат призовани свидетели стана още по-интересен, отбелязва американското издание. В книгата на Болтън се съобщава също, че бившият съветник по националната сигурност на САЩ е изразил пред американския министър на правосъдието Уилям Бар притесненията си, че Тръмп е склонен да прави услуги на авторитарни лидери, съобщава в друга статия в. \"Ню Йорк таймс\". Бар споделил аналогични притеснения. Разговорът между двамата подчертава факта, че очевидните симпатии на Тръмп към авторитарни лидери притесняват не само експерти и представители на опозицията, а и високопоставени членове на собственото му правителство, подчертава американското издание. По време на изслушванията за импийчмънта изплуват все повече доказателства, сочещи, че оказаният от Тръмп натиск върху Украйна е бил насочен срещу политическите му съперници, въпреки твърденията на защитниците на американския президент, че е бил загрижен за корупцията в източноевропейската страна, се казва в статия във в. \"Вашингтон пост\". Адвокатът на Тръмп Джей Секюлоу заяви вчера пред сенаторите, че \"да се поиска от чуждестранен лидер да изясни въпроси, свързани с корупцията, не е нарушение на клетвата на президента\". Това твърдение обаче е в противоречие с информацията в книгата на Болтън, когото сенаторите демократи искат да призоват да свидетелства. В записа на текста на разговорите между Тръмп и украинския президент Володомир Зеленски американският държавен глава не споменава думата \"корупция\". Освен това дадени пред Конгреса свидетелски показания и записани текстови съобщения показват, че действайки зад кулисите, пратениците на Тръмп неведнъж са отхвърляли опитите на украински представители за широка кампания срещу корупцията. Вместо това те са настоявали публичните им изявления да споменават украинската газова компания, в чийто управителен съвет влизаше синът на Джо Байдън.", "date": "2020.01.28", "title": "\"Ню Йорк таймс\": Явно защитата на Тръмп планира да не признава никакви нарушения"}
{"url": "https://www.24chasa.bg/novini/article/8119947", "text": "Рилският водопровод, през който се предвижда София да започне да подава вода към Перник, е в добро състояние и с капацитет от 1700 л/сек. До момента се използват до 1000 л/сек, говорим за подаване на още 300 л/сек. Направен е тест преди седмица, който показва, че може да се поеме това количество. Освен това водопроводът на София се наблюдава постоянно, а когато има проблеми по мрежата, се отстраняват. И в момента стават по 2-3 аварии годишно. Опасност столицата да остане без вода обаче, няма, защото в язовирите „Искър” и „Бели Искър” има вода за години напред. Това обясни кметът на София Йорданка Фандъкова в сутрешния блок на  . По думите ѝ годишно се отстраняват и санкционират между 600 и 800 незаконни присъединявания към водопреностана мрежа на София, сочи справка на „Софийска вода”. „Отстраняват се и се санкционират. Това е процес на управление на тази система, една постоянна битка”, коментира Фандъкова, но повтори, че водопроводът на София е в добро състояние, наблюдава се постоянно и се реагира приортиетно. Фандъкова обясни, че е поставила ясно условията, при които да се разгледа въпросът водата за Перник да минава през системата на София. „Първото условие беше да се гарантират количествата вода за София. Затова решението е да се подават допълнителни количества вода от водосбора, който захранва язовир „Белмекен”, към язовир „Бели Искър”. Това е решено, имаме официално писмо от екоминистерството, че такива количества ще бъдат осигурявани”, каза тя. „Вчера посетихме приечиствателната станция в Бистрица и всички видяха, че вдопреносната система на София се следи в релано време и информацията е много важна. Настоях да покажем, че във всеки един момент знам какво е налягането, какво е количеството вода”, допълни още Фандъкова. Второто условие било държавата да гарантира, че още тази година ще започне ремонтът на язовирната стена на язовир „Бели Искър”. „Там има частичен ремонт, който е правен преди години. От няколко години се подготвят два проекта за по-голям ремонт. Министерството на икономиката трябва да направи всички процедури час по-скоро да започне този ремонт”, каза Фандъкова. Тя гарантира, че това няма да доведе до повишаване на сметките за вода на софиянци, а финансовата част за заплащането на водата ще се уреди от двете ВиК- софийското и пернишкото. Днес СОС трябва да вземе окончателно решение за подаването на вода към Перник.", "date": "2020.01.28", "title": "Фандъкова: Между 600 и 800 незаконни присъединявания към водопровода на София се отстраняват годишно"}
{"url": "https://www.24chasa.bg/novini/article/8119986", "text": "България ще продължи да работи в посока диверсифициране на източниците и маршрутите на природния газ за страната, заяви енергийният министър Теменужка Петкова, която е на посещение във Вашингтон. По време на работното си посещение Петкова и ръководена от нея делегация в Съединените американски щати бяха обсъдени възможностите за развитие на двустранните отношения. В рамките на визитата във Вашингтон тя проведе редица от срещи със заместник-секретаря по енергетика на САЩ Марк Менезес, с помощник държавния секретар по енергийните въпроси Франсис Фанън, със заместник-генералния директор на Търговската служба на САЩ Дейл Ташарски, със заместник-помощник секретаря на Бюрото по международна сигурност и неразпространение Ан Ганзър и с представители на американската индустрия за втечнен природен газ. България и Съединените американски щати имат широко поле за сътрудничество в областта на втечнения природен газ. По думите на министър Петкова до края на тази година ще бъде диверсифицирано 50% от потреблението на природен газ в страната. Петкова посочи, че от цялото потребление на природен газ в страната - 3 млрд. куб. метра, половината количество в размер на 1.5 млрд. куб. метра газ ще бъдат диверсифицирани чрез доставките на договорените количества синьо гориво от Азербайджан и доставките на втечнен природен газ. През месец юни миналата година България получи своите първи доставки на американски втечнен природен газ. За миналата година доставките на втечнен природен газ за България са в размер на близо половин млрд. кубични метра. ''Това е важна стъпка за утвърждаването на прозрачен, ликвиден и надежден пазар на природен газ не само в България, но и в региона'', каза Петкова, цитирана от пресцентъра на Министерството на енергетиката. По време на срещата енергийният министър посочи, че в началото на тази година Министерският съвет прие решение България, чрез „Булгартрансгаз“ ЕАД, да придобие 20% в проекта за изграждане на терминал за втечнен природен газ край Александруполис, Гърция. Това е поредна стъпка за реализиране на цялостната концепция за газов хъб „Балкан“, която предвижда чрез изграждане и развитие на необходимата газопреносна инфраструктура да се свържат пазарите на природен газ на страните членки в Централна и Източна Европа. Днес в Хюстън българските енергийни компании ще се срещнат с производители на втечнен природен газ, за да обсъдят възможностите за разширяване на сътрудничество в тази област. По време на срещата със заместник-секретаря по енергетика на САЩ Марк Менезес министър Петкова очерта напредъка по ключовите за България инфраструктурни проекти, сред които и изграждането на междусистемна газова връзка Гърция-България. „От стратегическо значение е запазване ключовата роля на България на газовата карта на Европа“, подчерта тя. По думите на министър Петкова за осъществяването на тази цел България развива своята националната газова инфраструктура и успоредно с това у нас вече функционира газова борса.", "date": "2020.01.28", "title": "Петкова в САЩ: Ще диверсифицираме 50% от източниците на газ"}
{"url": "https://www.24chasa.bg/novini/article/8120034", "text": "Предложеното от Доналд Тръмп \"споразумение на века\", което трябва да доведе до мир в Близкия изток, е подарък от американския президент за израелския премиер Бенямин Нетаняху, гласи заглавие на френския в. \"Поан\". Планът, който предстои да бъде обявен днес, е много благоприятен за премиера, чийто имунитет ще бъде обсъждан днес от израелския парламент. Макар че подробностите все още не са известни, по всичко личи, че планът ще отхвърля много от палестинските искания - засега не се говори за палестинска държава, палестински суверенитет над Източен Ерусалим или премахване на израелските колонии на Западния бряг, които според международното право са незаконни. Накратко, няма съмнение, че документът няма да спазва основните точки на \"трайното и справедливо\" решение на израелско-палестинския конфликт, описани в резолюциите на ООН: две държави, съжителстващи в мир и сигурност, в границите от 1967 г., като и двете ще имат за столица Ерусалим. Вместо това, според информацията, изтекла в американски и израелски медии, \"споразумението на века\" ще бъде изключително благоприятно за Израел, като признава израелски териториални претенции. В замяна палестинците ще имат политическа автономия в останалите части от своята територия, създаващи възможност за обявяване на суверенитет. Те ще получат и инвестиционен план на стойност 50 милиарда долара за развитие на инфраструктурата на Западния бряг и в ивицата Газа - предимно благодарение на инвестиции от страните от Персийския залив. Палестинците вече отхвърлиха плана, припомня вестникът. Очаква се планът на Тръмп да предложи на палестинците държавност, при спазване на определени условия, подчертава в. \"Вашингтон пост\". Той вероятно ще предложи ограничена автономия на Западния бряг и в Източен Ерусалим, която ще се засилва в рамките на последвалия тригодишен период, ако палестинските лидери предприемат нови политически мерки, откажат се от насилието и предприемат други стъпки за преговори с Израел, според запознати източници. Планът предвижда палестинците да получат много, но далеч не всичко, което искат отдавна, отбелязва един от тях. Той подчерта, че този условен суверенитет изглежда остава далеч от отдавнашната международна цел за създаване на отделна, напълно независима палестинска държава. Но освен това той \"признава реалността, каквато е\", с разширяващи се израелски селища, свиваща се палестинска икономика и все по-малко възможности пред младите хора. Предложеният от зетя на Тръмп Джаред Къшнър пакет от мерки на практика преценява, че палестинската позиция е слаба и се влошава, и иска от палестинските лидери да преговарят за част от исканото, вместо да гледат как губят всичко, подчертават запознати с предложението.", "date": "2020.01.28", "title": "В. \"Поан\": Тръмп предлага \"споразумението\nна века\" за Близкия изток"}
{"url": "https://www.24chasa.bg/novini/article/8120053", "text": "Взломна кражба на пари от жилище във Велико Търново разследват служители на местното полицейско управление, съобщиха от ОДМВР.  Престъплението е извършено в периода 26-27 януари, а неизвестните апаши проникнали в имота чрез отваряне на капандура. По данни на тъжителя от жилището липсвали около 13 000 паунда. На местопроизшествието е извършен оглед. По случая е започнато досъдебно производство. 4000 лв. са задигнати чрез взлом и от жилище в Стражица. Сигнал за случая е получен в понеделник.  Извършителят е проникнал в имота чрез разбиване на секретен патрон на входна врата. Полицията издирва извършителите на двата обира.", "date": "2020.01.28", "title": "Свиха 13 000 паунда през капандура\nна жилище във Велико Търново"}
{"url": "https://www.24chasa.bg/novini/article/8119635", "text": "Докато коронавирусът продължава да се разпространява, много мултинационални компании обещаха да помогнат на засегнатите от силно заразния вирус и борбата с епидемията с дарения, предаде  . Китайският гигант в електронната търговия „Алибаба\" обяви, че създава специален фонд от 1 милиард юана за закупуването на медицински консумативи и лекарства от страната и чужбина за Ухан, който е епицентър на епидемията. В същото време компанията ще продължи да координира усилията за възобновяване на производството на медицински консумативи с производствените бази в 58 региона. „Хората в Китай и по света празнуват лунната Нова година и ние изпращаме нашата любов и подкрепа на засегнатите от коронавируса. „Apple\" ще дарява на групи по места, помагайки на всички засегнати\", написа в Туитър изпълнителният директор на компанията Тим Кук. Няколко китайски технологични гиганта също обявиха, че ще предоставят финансова подкрепа и медицинско оборудване за борбата с разпространението на смъртоносния вирус. „Tencent\" обеща да дари 300 милиона юана за закупуването на маски, дезифектанти и други медицински консумативи, както и за подкрепа на медицинския персонал. JD. Com заяви, че ще дари 1 милиона хирургически маски и 60 000 други медицински консумативи. Производителят на компютри „Леново\" обеща безвъзмездно цялото ИТ оборудване, необходимо за изграждането на специализиран център за лечение в града. Според последни данни от вторник сутрин, броят на починалите от новия коронавирус достигна 106, а потвърдените случаи на заразени са над 4500.", "date": "2020.01.28", "title": "Мултинационални компании помагат в борбата с коронавируса"}
{"url": "https://www.24chasa.bg/novini/article/8119514", "text": "Братята Цветомир и Боян Найденови, собственици на търговската марка Efbеt, която принадлежи на Brobet LTD, регистрирана в Малта (Brobet Limited Reg.No: C 40842, Villa Ichang, No.16, TriqMons.Alfredo Mifsud, TaТXbiex XBX1063, Malta), от седмици обикалят студиа на медии, за да обвиняват конкурента си и съакционер в “Еврофутбол” Васил Божков във всички възможни грехове в бизнеса. В неделя Цветомир Найденов обяви в ефира на БНР, че единственият проблем на българския хазарт се казва Васил Божков. Но в същото време спести да спомене, че с брат си Боян са съдружници на същия този Божков и че именно брат му е управителят на “Еврофутбол”. Тази компания по логика също се възползва от вратичките, отворени от Комисията по хазарта, за да не плаща по-висок данък. Излиза, че Божков е враг №1 на българската хазна, плащайки по-малко с разрешение на Комисията по хазарта, но брат Найденов, управляващ и представляващ пред закона “Еврофутбол”, е чист като момина сълза, резюмира сайтът wow-media.bg. Пред БНР Цветомир Найденов заяви също, че дълги години Комисията по хазарта е действала в полза на бизнесмена Васил Божков и че той е единственият проблем на българския хазарт. “Аз не виждам кой ще застане срещу Васил Божков и ще каже - пич ти не си платил над 400 милиона”, заяви съсобственикът на Еfbet в национален ефир. В същото време не става ясно какво е правил брат му като управител на “Еврофутбол”? И дали тази схема, от която се възползвали компаниите на Божков, не е измислена именно от Боян Найденов? Нали вероятно той е разписвал документацията, която е позволявала това да стане? А и чак сега ли разбра Цветомир Найденов кой е “единственият проблем” в бизнеса му? От изказванията на Цветомир Найденов в последните седмици могат да бъдат конкретизирани поне три нагли лъжи, твърди wow-media.bg. По принципа “всички в ла*на, само ние - целите в бяло”, собственикът на Еfbet “забравя” да припомни, че основател на “Еврофутбол” е бащата на братята бизнесмени - Стефан Найденов, а дълго време те са били на ръководни постове там. Като такива години наред са се възползвали от вратичката в закона в управляваното от тях самите дружество, а сега прехвърлят цялата вина на бившия си съдружник Васил Божков. Но защо Найденови започнаха да говорят за схемите в “Еврофутбол”, след като се оттеглиха оттам? Измъквайки се, те изведнъж започнаха с нападките към Божков. Да приемем хипотетично, че има нарушения спрямо Закона за хазарта. И че те не са, след като Цеките, както наричат братята заради прякора на баща им, са се оттеглили от съдружието си с Божков, а според информации - през последните 20 години. Найденови през по-голямата част от това време са управляващи дружеството. Излиза, че схемите, в които обвиняват Божков, са техните собствени схеми на управление. Затова логично възникват въпросите: Къде са били Найденови по време на нарушенията? Нима те не са се възползвали от зле написаните промени в Закона за хазарта, според които и самите те са имали възможност да плащат по-ниски такси спрямо държавния тотализатор. Най-вероятно е факт и че Комисията по хазарта не си е вършила перфектно работата през годините, но защо сега цялата атака е единствено срещу един? Чии говорители са в момента Найденови? Трябва да е ясно, че разделяйки се с “Еврофутбол”, братята Найденова не получават автоматична индулгенция по отношение на схемите, в които години наред участват. Вече станаха публична тайна нарушенията в казината на Еfbet, след като бивши служители описваха във форуми как се подменят отчетите, преди да бъдат подадени към Комисията по хазарата. Точно тези схеми, по които се работи в казината на Efbet, в момента братята Найденови обясняват как се прилагали от “Национална лотария” на Божков. Внимание: ако е понеделник, сряда, петък или събота и залагате на футболни мачове, подбирайте внимателно букмейкъра. Особено в събота, когато сайтът за онлайн залагания на Еfbet редовно се срива, играчите изгарят с пари, а Найденови предлагат любезното съобщение, че платформата им се обновява. Дори и малките деца вече са наясно, че такива “сривове” и “обновления” са идеални за подмяна на данни и злоупотреба с платформата. Една от последните лъжи на Найденови от Efbet, разнесена обилно по медиите, беше, че към тях двамата и към Кирил Домусчиев са били отправяни заплахи за убийство от Васил Божков. Собственикът на “Лудогорец” обаче категорично отрече и напълно опроверга скалъпената от братята версия за “злодея” Божков. “Васил Божков го познавам добре и никога не ме е заплашвал. Ако има нещо, което г-н Найденов има да казва, да го каже в прокуратурата. Още преди 2 години, когато трябваше да има забрани в Закона за хазарта, аз бях против. На този етап не мога да си сменя мнението, но нека изчакаме да видим. Аз съм радетел всеки един клуб да има добри стопани и богати хора зад себе си. Подобни неща не са добри за футбола. Това, че някой е внесъл проектозакон, нищо не значи. Не мисля, че има действия, насочени срещу “Левски”, каза босът на “Лудогорец” по време на церемонията “Нощта на шампионите” преди седмица. В неделя Цветомир Найденов разправя от национален ефир как Комисията по хазарта била купена от Васил Божков още преди 20 години. Обаче чак през декември миналата година подал сигнал до прокуратурата за неплатените такси от страна на конкурентите си. Освен това разказа и за заплахите от Божков: “Промени ми се животът оттогава нататък, не само на мен, но и на семейството ми, семейството на брат ми”, повтори познатата опорна точка Найденов. На логичния въпрос защо чак сега говори за данъците и откога знае за укриването на такси, след като е над 25 години в бизнеса, той доста неубедително обясни: “Бях чувал през годините, но никога не се бях заравял детайлно в проблематиката.” Но в същото време коментира: “Законите за хазарта в България са изключително добри. Данъците за наземния хазарт са изключително високи. Защото 15% върху оборота е най-високият данък в ЕС и в САЩ. Такъв данък няма никъде, има го само тук.”", "date": "2020.01.28", "title": "Три лъжи от собствениците на Еfbet братя Найденови във войната им с Васил Божков"}
{"url": "https://www.24chasa.bg/novini/article/8120135", "text": "През отминалата година продължих да бъда бариера срещу лобисткото законодателство чрез 7 вета на закони и сезиране на Конституционния съд там, където е необходимо. Това заяви президентът Румен Радев, който отчита на \"Дондуков\" 2 третата година от мандата си. В момента той и вицепрезидентът Илияна Йотова представят свършеното от институцията пред медиите в Гербовата зала. Президентската институция отстоява правовата държава и интересите на гражданите, да задава дневния ред по важни теми, да обединява по обществено значими каузи. Но нямам намерение да превръщам отчета си в самореклама, защото оценката ни я дава обществото. Но в днешната тревожна действителност по-важно е институциите да бъдат предвидими, допълни държавният глава. Радев отчете, че за първи път темата за промени в изборното законодателство е поставена много преди предстоящи избори. Това показва, че дискусията откритата и конструктивна позиция на президента е стимул за останалите институции, допълни той. Президентът обясни, че приоритетите и действията му не са самоцел, а функция от правомощията му. Той акцентира, че каквито и икономически и социални модели да прилагаме, усилията за подобряване на качеството на живот ще бъдат напразни, ако не се промени политическата система. Сред проблемите, които изброи, са липсата на върховенство на закона, на свобода на медиите, лобистко законодателство, липса на прозрачност и отчетност управлението, еднолично разпределяне на бюджета, отслабване на институциите. Допуснахме опорочаване на изборния процес и все по-силно срастване на партия и държава, критикува Радев. И обяви, че ще продължава да полага усилия за възстановяване на доверието в изборния процес и за въвеждане на 100% машинно гласуване с цел елиминиране на проблемите и ограничаване на купения и корпоративния вот. Радев ще продължи и с дебата за промени в конституцията, касаещи съдебната власт. Ще работи и за подобряване баланса между институциите, но ще продължи да посочва институции и решения, които генерират условия за създаване на корупция. Ще съдействам с всички средства КПКОНПИ да се превърне в ефективен орган, каза още Радев. Той обясни, че президентът не разполага с преки инструменти, за да реализира политики, но има редица тревожни въпроси, които налагат дебат и консолидиране на усилията и той ще работи в тази посока. Адекватни ли сме срещу демографската катастрофа, която е основния риск за нацията. Имаме ли амбицията да се впишем в икономиката на бъдещето или амбициите ни свършват до страна, разпределител на газ. Ще развиваме ли технологии или ще сме изоставаща страна, вносител на технологии, попита Радев. Държавният глава постави акцент на образованието. Ако Перник е провалът във водния сектор, то резултатът от ПИЗА на деветокласниците ще има същия резултат за в бъдеще за държавата, предупреди той, като обясни че това са показатели за професионална пригодност и справяне с живота, които обаче ни отреждат нерадостната перспектива да сме дълго на дъното на Европа. Някои ще кажат, че президентът е черноглед и песимист. Напротив, имам високи амбиции за бъдещето на България, но съм реалист и вярвам, че пътят към успеха започва със свалянето на розовите очила, за да не се спънем, обясни Радев. И заяви, че най-важният приоритет са хората, затова в КСНС ще търси консенсус за законови, организационни и финансови механизми в области като образование, детско здравеопазване и стимулиране на млади семейства. Образованието трябва да се превърне в национален приоритет. Предприетите от правителството мерки са в правилната посока, но не са достатъчни, категоричен бе Радев. Нуждаем се от промяна в квалификациите на учителите, в заплащането. А и от създаването на нови регионални центрове за подготовка на децата за дигитални технологии и развитие, предложи президентът. За детското здравеопазване трябвало да преодолее липсата на техника, а педиатрията трябвало да се превърне в привлекателна специалност. Проблемът с детското здравеопазване трябвало да се решава паралелно с развитието на детски спорт. Семейните политики трябва да са паралелно с демографски мерки, каза Радев и даде пример с други страни, където имало безплатни лекарства за децата, безплатна храна в училище. Но целта е не просто повишаване на раждаемостта, а адекватна политика, за да виждат младите сигурност за оставане в страната, допълни той. Трябвало да се търсят и начини за повишаване доходите и на пенсионерите.", "date": "2020.01.28", "title": "Радев се обяви за бариера срещу лобисткото законодателство"}
{"url": "https://www.24chasa.bg/novini/article/8120074", "text": "Незаконно притежавани оръжие и боеприпаси, установиха служители на РУ – Елена, съобщиха от полицията във Велико Търново. В понеделник при извършена проверка в жилище в с. Горско ново село, обитавано от 54-годишен мъж, известен на полицията и осъждан, са установени и иззети огнестрелно оръжие и 16 боеприпаси за него. За арсенала обитателят на имота не представил необходимите документи. Срещу него е започнато бързо производство.", "date": "2020.01.28", "title": "54-годишен държал незаконно оръжие и боеприпаси в златаришко село"}
{"url": "https://www.24chasa.bg/novini/article/8119966", "text": "Правителството на Северна Македония заяви, че въвежда спешни мерки в столицата Скопие и западния град Тетово с цел да защити хората от изключително високите нива на замърсяване на въздуха, предаде АП. Властите заявиха, че нивата на токсичните частици във въздуха са 11 пъти над безопасните нива в два последователни дни, което създава риск за здравето. Правителството препоръча на бременните жени и хората на възраст над 60 години да бъде позволено да не работят, строителните компании да намалят работата на открито, а спортните и други прояви на открито да бъдат забранени в дни с голямо замърсяване, предава БТА. Правителството заяви, че ще намали използването на служебните коли наполовина и нареди на здравното и социалното министерства да осигурят подслон за бездомните хора и да се увеличат услугите на бърза помощ и визитите по домовете на хората с хронични заболявания. Мерките влизат в сила от днес. Северна Македония е една от най-замърсените европейски страни от години. Здравните власти оценяват, че над 3 000 души умират всяка година в резултат на замърсяването на въздуха, което предимно се дължи на масовото използване на печки на дърва по време на студените зими, каране на стари коли и практиката боклукът да се изгаря. Десетки екологични групи през последните месеци проведоха протести, настоявайки правителството да предприеме действия, за да намали силното замърсяване.", "date": "2020.01.28", "title": "Северна Македония със спешни мерки срещу мръсния въздух"}
{"url": "https://www.24chasa.bg/novini/article/8120013", "text": "Южна Корея планира да евакуира с чартърни полети тази седмица гражданите си от град Ухан, епицентър на епидемията от новия вирус в Китай, съобщи днес премиерът Чун Се-кюн, цитиран от Ройтерс. Самолетите ще пристигнат в града в четвъртък, уточни той на министерска среща за обсъждане на действия, които ще предотвратят разпространението на новия коронавирус. Северна Корея обяви, че взема спешни мерки да спре разпространението на вируса от съседен Китай, предаде Асошиейтед прес. Основният вестник в страната \"Нодон синмун\" посочи, че властите затягат карантинните мерки по летища, пристанища и в пограничните райони, и подлагат на медицинско наблюдение хората, които се връщат от пътувания в чужбина, предава БТА.  До момента Северна Корея не е съобщила официално за случай на новия вирус. Пекински туроператори казаха миналата седмица, че Северна Корея е забранила достъпа на чуждестранни туристи като предпазна мярка срещу вируса. Тайланд съобщи за шест нови случая на заразени с китайския коронавирус, с което заболелите в страната стават 14. Тайландски власти казаха, че планират да започнат скрининг на всички пристигащи от Китай за симптоми на вируса.", "date": "2020.01.28", "title": "Южна Корея евакуира с чартърни полети гражданите си от китайския град Ухан"}
{"url": "https://www.24chasa.bg/novini/article/8120132", "text": "87% от хората на възраст между 16 и 74 години в Европейския съюз са използвали интернет през последните три месеца на 2019 г. Този дял варира от 98% в Швеция до 68% в България, показва проучване на Евростат, цитирано от  . Според данните, страната ни е на последно място по използване на интернет в Евросъюза – едва 68% от населението ползва активно интернет, като има тенденция към увеличаване. Използването на интернет нараства бързо през годините – през 2007 г. ползвателите на интернет са 57%, а през 2013 г. – 75%. Интернет се използва главно за изпращане и получаване на имейли (75%), за намиране на информация за стоки и услуги (68%), за незабавни съобщения (67%) и онлайн новини (63%). По-голямата част от хората са използвали интернет за различни банкови услуги (58%), за комуникация в социалните мрежи (57%), за достъп до здравна информация (55%), за слушане на музика (53%) и за телефонни или видео разговори (52%). България изпреварва Италия, Люксембург, Румъния и Великобритания по брой на граждани, които през 2019 г. са пазарували онлайн. Като цяло делът на пазаруващите през интернет през 2019 г. е намалял, като експертите посочват като основна причина опасенията, свързани с плащанията или поверителността, както и възможността за злоупотреба с използването на данните от кредитни или дебитни карти. ", "date": "2020.01.28", "title": "България на последно място по използване на интернет в ЕС"}
{"url": "https://www.24chasa.bg/novini/article/8120284", "text": "В Международния ден за възпоменание на жертвите на Холокоста заместник-министърът на външните работи Георг Георгиев, който е на посещение в Канада, проведе срещи в Центъра за Израел и еврейските въпроси в Отава. Той разговаря с главния изпълнителен директор Шимон Фогел и с вицепрезидента по „Външни работи и Главен съвет“ Ричард Марсо, съобщиха от пресцентъра на министерството на външните работи. По-късно Георгиев разговаря и с президентa и главен изпълнителен директор на Еврейската федерация на Отава и Фондацията за еврейската общност Андреа Фрийдман. Заместник-министър Георгиев, който е и Национален координатор за борба с антисемитизма, запозна представителите на еврейските организации с постигнатото от България в борбата с антисемитизма. „Българската еврейска общност винаги е била неразделна част от нашето общество, радва се на високо уважение и дава голям принос за развитието на страната ни“, посочи Георг Георгиев на срещата с Шимон Фогел и Ричард Марсо. От своя страна Фогел подчерта, че постигнатото от България в борбата с антисемитизма е впечатляващо, както и че примерът на страната ни спасила евреите си от депортиране в лагерите на смъртта по време на Холокоста е уникален и вдъхновява и до днес. Георг Георгиев подчерта, че след приемането на страната ни като пълноправен член на Международния алианс за възпоменание на Холокоста (МАВХ) през ноември 2018 г., България поема ангажимент за открит дебат и задълбочено проучване на историята на Холокоста и демонстриране на нулева толерантност към всички прояви на исторически ревизионизъм и антисемитизъм. „Присъединяването ни към МАВХ е също ясният ни отговор на нарастващия антисемитизъм, ксенофобия и реч на омразата в Европа и на други места. Българската история, нашите ценности и традиции ни задължават да проявяваме нулева толерантност към всяка проява на език на омразата“, каза заместник-министърът на външните работи. Георг Георгиев и представителите на Центъра за Израел и еврейските въпроси дискутираха и възможността за организиране на посещение в България на представители на канадската еврейска общност, както и развитието на двустранния политически диалог между България и Канада. По време на срещата си с Андреа Фрийдман Георгиев открои и Меморандума за сътрудничество между българското правителство, организацията на евреите в България „Шалом” и Световния еврейски конгрес. Целта на документа е да се гарантира сигурността на еврейските общности. „Радвам се, че подписването на този меморандум доведе до установяване на редовни консултации и устойчиво сътрудничество чрез обмен на информация, опит и добри практики, изграждане на доверие и консолидиране на капацитета за съвместни мерки и действия в областта на превенцията и борбата с антисемитизма и подобряване на сигурността на еврейската общност“, каза Георгиев. Андреа Фрийдман поздрави заместник-министъра за впечатляващите резултати, създадените механизми и взети превантивни мерки за борба с антисемитизма в България. Центърът за Израел и еврейските въпроси е застъпник на еврейските федерации на Канада. Това е национална, безпартийна организация с нестопанска цел, представляваща над 150 000 канадски евреи. Еврейската федерация на Отава събира и отпуска средства за осигуряване на благополучието на евреите в Отава и по целия свят.", "date": "2020.01.28", "title": "Канада оцени високо усилията ни в борбата с антисемитизма"}
{"url": "https://www.24chasa.bg/novini/article/8120285", "text": "Главният прокурор Иван Гешев днес обясни, че досъдебно производство, което му е изпратено, е станало повод за вчерашното му питане до Конституционния съд. На въпрос какво е продиктувало питането му до Конституционния съд вчера, той отговори, че наблюдаващи прокурори са му пратили данни, от които той е преценил, че трябва да направи такова питане \"Мога да кажа само едно нещо: че ми е изпратено досъдебното производство от наблюдаващите прокурори. Които са видели в това досъдебно производство данни, които пораждат – да кажем – неясноти в разпоредбата на чл. 103. И са ми изпратили това досъдебно производство с оглед моите правомощия да сезирам КС. Това което съм направил, след като съм се запознал – съм констатирал, че наистина има такива основания и писмено съм ги изложил в искането си до Конституционния съд. Т.е. - констатирал съм, че е налице необходимост Конституционният съд да изясни съответни разпоредби на чл. 103\", каза ясно Гешев. Той не отговори на въпроса от коя прокуратура са въпросните наблюдаващи прокурори, както и на друг – свързано ли е въпросното разследването с работата на Радев като шеф на ВВС и каза, че нямало да коментира повече. На питане за данните, че след оповестяването на питането вчера, президентът Румен Радев е търсил среща с него, той отвърна: „Не съм се срещал с президента вчера - ако това питате“, отговори Гешев, без да отрече първата част.", "date": "2020.01.28", "title": "Гешев: Питах КС за президента заради досъдебно производство"}
{"url": "https://www.24chasa.bg/novini/article/8120306", "text": "Израелският премиер Бенямин Нетаняху оттегли  , часове преди началото на дебатите в парламента, предаде Асошиейтед прес. В изявление, публикувано в официалната му страница във Фейсбук, Нетаняху посочва, че \"е решил да не оставя тази мръсна игра да продължи\". В момента премиерът е на посещение във Вашингтон преди огласяването на мирния план за Близкия изток на американския президент Доналд Тръмп, съобщава БТА. За днес беше планирано извънредно заседание на израелския парламент, на което депутатите щяха да обсъдят искането на Нетаняху за имунитет. Премиерът е обвинен в измама, злоупотреба с доверие и подкупи, но отрича да е извършвал нещо нередно, припомня АП.", "date": "2020.01.28", "title": "Нетаняху оттегли молбата си за имунитет срещу съдебно преследване"}
{"url": "https://www.24chasa.bg/novini/article/8120333", "text": "Допълнителни над 26,3 млн. лв. се отпускат от Министерството на регионалното развитие и благоустройството по Оперативна програма „Региони в растеж“ 2014-2020 г. за енергийна ефективност на многофамилни жилищни и обществени сгради в 28-те малки общински центрове в страната, бенефициенти на програмата по мярката „Енергийна ефективност в периферните райони“. По този начин ресурсът на схемата за саниране на жилища и обществени сгради нараства до малко над 45 млн. лв. Средствата се отпускат след депозирано искане за изменение на програмата от Европейската комисия и решения на Комитета за наблюдение за релокиране на ресурс от Приоритетна ос 1 към Приоритетна ос 2 на ОПРР 2014-2020 г., съобщиха от МРРБ. Мярката ще позволи повече обновени сгради в България и балансирано регионално развитие между по-малките и големи общини. За финансиране по нея могат да кандидатстват: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. До момента са реализирани над 200 проекта. Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на тяхната експлоатация и др. В края на миналата година бе взето решение да се премахне и ограничението за финансиране само на сгради с до 35 самостоятелни обекта и така се разширява обхватът на допустимите за саниране жилищни блокове в 28-те общински центъра. Освен увеличаване на ресурса, се осигуряват повече възможности на малките 28 общини и на жителите им за кандидатстване за енергийна ефективност на жилищата им на като алтернативен механизъм извън Националната програма за енергийна ефективност. Подборът е конкурентен, а срокът за кандидатстване е до 27 март т.г.", "date": "2020.01.28", "title": "Допълнителни 26 милиона лева отпускат за саниране в малките общини"}
{"url": "https://www.24chasa.bg/novini/article/8119567", "text": "Последна информация за броя на заразените и починалите от новия коронавирус в Китай (28.01.2020, 10:13ч.) Потвърдени случаи на заразени: 4535 Починали: 106 (в Китай) Провинция Хубей Потвърдени случаи на заразени: 2714 Починали: 100 Гр. Ухан Потвърдени случаи на заразени: 1590 Починали: 85 В понеделник Германия потвърди първия случай на заразен с новия коронавирус. Тя е втората засегната европейска държава след Франция. Генералният секретар на ООН Антониу Гутериш заяви вчера, че организацията твърдо подкрепя Китай в контрола и овладяването на епидемията, предаде  . Междувременно здравното министерство на Сингапур потвърди пет случая на заразени. Здравните комисии на Пекин и Шанхай съобщиха за първите смъртни случаи там късно в понеделник. В Пекин това бе 50-годишен мъж, който е бил в гр. Ухан от 8 до 15 януари. Шанхайските власти все още не са представили информация за починалия там пациент. До понеделник вечерта Пекин е потвърдил още осем случая на заразени, като общият им брой достигна 80. Двама пациенти са изписани от болниците след успешно лечение, докато 63 са в стабилно състояние. Шанхай потвърди за 66 случая на заразени до понеделник вечерта, на възраст между 7 и 88 години.", "date": "2020.01.28", "title": "106 са починалите в Китай от новия коронавирус"}
{"url": "https://www.24chasa.bg/novini/article/8120334", "text": "Генералният директор на Световната здравна организация (СЗО) изрази увереност в способността на Китай да контролира и ограничи разпространението на новия коронавирус, предаде Ройтерс. На среща с представители на властите в Пекин Тедрос Аданом Гебрейесус е заявил, че одобрява мерките на китайското правителство за овладяване на епидемията, се казва в изявление на сайта на китайското министерство на външните работи. , припомня БТА. На 23 януари СЗО определи епидемията като извънредно положение в Китай, но засега не е обявила международно извънредно положение в здравната област. На срещите си Тедрос е казал, че не препоръчва да се евакуират намиращи се в Китай чуждестранни граждани и призова хората да запазят спокойствие. Редица държави, сред които САЩ, Франция, Япония, Южна Корея и Мароко са заявили, че ще евакуират някои свои граждани от централния китайски град Ухан с население 11 милиона жители, който е епицентър на заразата. Градът де факто е отцепен, със забрана на публичните събирания и на движението на почти всички видове транспорт. Ограничения на транспорта са наложени и на и на десетки милиони други хора в провинция Хубей, където се намира Ухан, в опит да се спре разпространението на коронавируса.", "date": "2020.01.28", "title": "Шефът на СЗО: Не се препоръчва евакуацията на чужденци от Китай"}
{"url": "https://www.24chasa.bg/novini/article/8120338", "text": "Министърът на туризма Николина Ангелкова проведе работна среща с Даниел Кайеха, генерален директор на ГД „Околна среда“ към Европейската комисия. Те разговаряха в Брюксел, като дискутираха както актуални теми в двата ресора, така и кръговата икономика, съобщиха от пресцентъра на Министерството на туризма. Министър Ангелкова информира, че у нас се работи по инициатива за плажове, свободни от пластмасови отпадъци. Това ще допринесе за екологосъобразното стопанисване на ивиците и за повишаване качеството на един от основните ни продукти - летния морски туризъм, подчерта тя. Нашата цел е да засилим конкурентоспособността и ефективността на туристическия сектор в България, като оптимално използваме природните ни ресурси и спазваме политиките и приоритетите на ЕС, каза министър Ангелкова. Тя уточни, че министерството е разработило редица стратегически документи, които да гарантират изпълнението на основните цели за напредък на отрасъла. Министърът запозна събеседника си с положителните резултати на българския туризъм, постигнати през последните години, и подчерта, че секторът е ключов за икономиката ни и приоритетен за българското правителство. Министър Ангелкова отправи покана към г-н Даниел Кайеха за участие във второто издание на международната конференция за инвестиции, която ще се проведе през месец май в курорта Слънчев бряг. Тазгодишният форум е насочен към насърчаване на възможностите за вложения в устойчив туризъм в Югоизточна Европа и се организира в сътрудничество с д-р Талеб Рифай, генерален секретар на Световната организация по туризъм (СОТ) (2009-2017). Българският туризъм става все по-конкурентен заради високото качество на предлаганите услуги и голямото им разнообразие. Изтеклата година бе изпълнена с много предизвикателства и белязана от фалита на най-големия британски туроператор, но въпреки това секторът продължи да дава устойчив принос за икономиката на страната. Това заяви министърът на туризма Николина Ангелкова на работна среща в Брюксел с Карлес Мосо, заместник генерален директор на Генерална дирекция „Конкурентоспособност“ в Европейската комисия. Европа продължава да бъде водеща туристическа дестинация в света, но е необходимо да развиваме постоянно нейния потенциал, подчерта министър Ангелкова. Двамата събеседници обсъдиха ролята на отрасъла за устойчивото развитие на европейската икономика – туризмът генерира 10.3% от БВП на ЕС и създава над 27 млн. работни места. Коментирана бе и важната роля на новите технологии и дигитализацията за туристическата индустрия. Създадени са изключително полезни приложения за туризъм и те трябва да са в помощ на все повече туристи, търсещи нови обекти и непознати места, отбеляза министър Ангелкова. Тя се спря подробно на обявения през миналата седмица от министерството Механизъм за насърчаване на организирания туризъм чрез реклама. Целта е запазване и разширяване на позицията на България като търсена дестинация чрез повишаване ефективността на маркетинговите дейности и стимулиране на директните продажби на туристически пакети. Целеви пазари по проекта са Русия, Великобритания, Германия, Полша, Унгария, Чехия и Словакия, а бюджетът му - 15 млн. лв. с ДДС. Резултатите ще се отчитат на база реализирани нощувки в местата за настаняване, включени в Единната система за туристическа информация, която институцията въведе. Г-н Мосо поздрави министъра за механизма и заяви готовност за съдействие при реализацията на други подобни инициативи.", "date": "2020.01.28", "title": "Ангелкова: Българският туризъм е ключов за икономиката ни"}
{"url": "https://www.24chasa.bg/novini/article/8120423", "text": "\"София няма да загуби нито един литър вода\", каза Елен Герджиков, председател на Столичния общински съвет, пред  . \"Водният баланс на София е повече от добър. София към този момент разполага с 460 млн. куб. м вода при годишно потребление около 140 млн. Това означава, че за следващите няколко години, дори при продължително засушаване, дори при няколко последователни години с недостатъчно валежи, София е гарантирана със своето водоснабдяване.\", съобщи Герджиков.  По думите му още в предварителните разговори с правителството кметът на София е защитила интереса на софиянци. Ключово заседание на Столичния общински съвет за водата от София към Перник решава дали да позволи водопреносната мрежа на София да бъде използвана за пренос на вода от язовир \"Белмекен\"/ \"Бели Искър\". \"Първото условие, което поискахме от държавата, са тези количества, които бъдат отпуснати за Перник, да бъдат компенсирани с вода от яз. \"Белмекен\". Това е заложено в доклада, който днес ще разгледа и надявам се да приеме СОС. Така че София няма да загуби нито един литър вода\", каза Герджиков. Второто условие е да бъде монтиран специален спирателен кран на \"Мало Бучино\" на изхода на Столична община, тоест това означава, че каквото и да се случи, столичани ще имат възможност да спрат водата, за да запазят своя воден баланс. Още тази година държавата трябва да започне ремонт на язовирната стена на \"Бели Искър\", добави той.", "date": "2020.01.28", "title": "Елен Герджиков: София няма да загуби нито един литър вода"}
{"url": "https://www.24chasa.bg/novini/article/8120582", "text": "Пътуванията на български граждани в чужбина през декември 2019 г. са 529.3 хил., или с 10.6 на сто над регистрираните през декември 2018 година. Това съобщиха от Националния статистически институт. Увеличение на пътуванията на български граждани в сравнение със същия месец на предходната година е отчетено към: Сърбия - с 28.6 на сто, Румъния - с 16.5 на сто, Турция - с 15.9 на сто, Германия - с 12.9 на сто, Република Северна Македония - с 8.2 на сто, Гърция - с 2.8 на сто, и други. Същевременно намаляват пътуванията на български граждани към: Франция - с 6.3 на сто, Швеция - с 4.3 на сто, Словения - с 2.4 на сто, и други. В сравнение с декември 2018 г. e регистрирано увеличение по всички наблюдавани цели: \"почивка и екскурзия\" - с 14.4 процента ,\"служебна\" - с 12.6 процента , и \"други\" - със 7.6 процента. Най-голям относителен дял от общия брой пътувания на български граждани в чужбина през декември 2019 г. формират пътуванията с други цели (гостуване, обучение, посещение на културни и спортни мероприятия) - 48.1 на сто, следвани от тези с цел почивка и екскурзия - 28.5 на сто , и със служебна цел - 23.4 на сто. През декември 2019 г. най-голям брой пътувания на български граждани са осъществени към: Турция - 130.1 хил., Гърция - 91.3 хил., Германия - 46.6 хил., Сърбия - 46.4 хил., Румъния - 39.9 хил., Република Северна Македония - 35.5 хил., Италия - 18.1 хил., Австрия - 17.7 хил.,Обединеното кралство - 12.1 хил., Испания - 11.8 хиляди. През декември 2019 г. посещенията на чужденци в България са 673.4хил., или с 8.6 процента повече в сравнение с декември 2018 година . Увеличение е регистрирано при пътуванията по всички наблюдавани цели: \"други\" (вкл. гостувания и транзитни преминавания) - с 9.9 на сто, \"служебна\" - с 8 на сто ,и \"почивка и екскурзия\" - със 7.3 на сто.Транзитните преминавания през страната са 28.8 на сто (194.1 хил.) от всички посещения на чужденци в България. От общия брой чужденци, посетили България през декември 2019 г., делът на гражданите от Европейския съюз е 55.4 процента, или с 6.4 процента повече в сравнение със същия месец на предходната година. Увеличават се посещенията на граждани от Обединеното кралство - с 37.3 на сто, Италия - с 13.9 на сто, Австрия - с 11.5 на сто, Гърция - с 5.7 на сто, Румъния - с 4.9 на сто, и други. Същевременно намаляват посещенията на граждани от Чешката република - с 14.4 на сто, Словакия - с 10.5 на сто, Белгия - с 6.1 на сто,Германия - с 2.1 на сто,и други. Посещенията на граждани от други европейски страни нарастват с 11.9 процента , като най-голямо е увеличението на посещенията от Турция - с 19.3 процента. През декември 2019 г. преобладава делът на посещенията с други цели - 46.9 на сто, следвани от посещенията с цел почивка и екскурзия - 34.9 на сто, и със служебна цел - 18.2 на сто. Най-много посещения в България през декември 2019 г. са реализирали гражданите от: Румъния - 143.5 хил., Турция - 112.6 хил., Гърция - 111.0 хил., Сърбия - 48.4 хил., Република Северна Македония - 47.4 хил.,Германия - 22.9 хил., Обединеното кралство - 20.9 хил., Украйна - 18.9 хил., Италия- 13.0 хил.,Израел- 11.1 хиляди.", "date": "2020.01.28", "title": "НСИ: Над 10% ръст на пътуванията на българи в чужбина през декември"}
{"url": "https://www.24chasa.bg/novini/article/8120735", "text": "Френските сили на реда евакуират мигрантски лагер край Париж, в който живееха няколкостотин души, предаде Франс прес. Множество полицаи придружиха мигрантите, които бяха откарани с автобуси в близки гимназии и центрове за настаняване. Досега те живееха в палатки или бараки, набързо сковани с подръчни средства, припомня БТА. По изчисления на районната префектура лагерът, заприличал напоследък на същински бидонвил, е бил обитаван от 900 до 1800 човека. В началото на ноември полицията разтури в района подобен лагер с нехигиенични условия и оттогава не допуска повторното настаняване на хора там.", "date": "2020.01.28", "title": "Евакуират голям мигрантски лагер край\nмагистрала в Париж"}
{"url": "https://www.24chasa.bg/novini/article/8120776", "text": "Основните притеснения на българите при приемането на еврото касаят поскъпването на живота. Цените на стоките, размерът на заплатите и масовото обедняване са причините единната валута да е нежелана в най-бедната икономика в ЕС. Мнозинството от българите не подкрепят влизането на България в Еврозоната и са склонни да повдигнат въпроса на референдум. Това сочи социологическо изследване, поръчано от Експертния клуб за икономика и политика (ЕКИП) и проведено от “Тренд” по метода на прякото полустандартизирано интервю. Според него над половината – 54% от запитаните желаят и биха участвали в провеждането на референдум, относно премахването на българския лев като национална валута, като поне половината от запитаните са сигурни, че няма да подкрепят еврото. Едва 19% одобряват курса на правителството към ERM II и единната валута. Само 20% от запитаните са на мнение, че референдум не е нужен за подобно ключово историческо решение. “От данните виждаме, че българите се страхуват от някаква версия на гръцки сценарий за България, при влизане в еврозоната”, отбелязва Георги Вулджев, главен икономист в ЕКИП. “Рисковете пред България са значително повече от евентуалните ползи, с оглед на дълбоките икономически недъзи, от които Еврозоната продължава да страда и които в момента причиняват стагнация на икономическото ѝ развитие” допълва още той. 50% от българите са против приемането на еврото, само 19% са за Половината българи са против това България да въведе еврото като официална валута вместо лева, 19% са за такава промяна, а останалите 31% не знаят или не могат да преценят. Очаквано най-силната подкрепа за еврото е при учащите се с 32%, а най-голямата съпротива при пенсионерите с 64%. Учащите се отличават и с най-голям процент отговори не знам и не мога да преценя – 61%. Интересна е ситуацията с партийното разпределение на вижданията. Мнозинство от избирателите на основните партии са против въвеждането на еврото. Против еврото са 39% от избирателите на ГЕРБ (спрямо 36% за) и цели 70% от избирателите на БСП (спрямо 8% за). При тези данни, показващи изключително силната негативна позиция на избирателите от всички основни политически сили, остава неясен отговорът на въпроса – защо изброените партии до една продължават безпрекусловно да подкрепят смяната на лева с евро, обратно на вижданията на собствения си електорат. Можем да спекулираме, че една причина за отбягването на референдум за еврозоната и държането на дебата ограничен, е нежеланието на партийните елити да се срещнат с мнението на гласуващите българи, особено тези, които подкрепят собствените си партии. Дори сериозните проценти на незнаещи и неможещи да преценят, трябва да покаже, че допълнителен дебат по темата е повече от нужен. Най-популярната причина за подкрепа на еврото е удобството на това страните в Европейския съюз (ЕС) да имат една валута. Такова мнение е изказано от 32% от искащите смяна на лева с евро. Втората най-популярна причина за предпочитане на еврозоната с 21% е усещането, че подобна стъпка към интеграция ще ни направи пълноправни членове на ЕС и ще ни движи напред. Всъщност това са и двата най-използвани реторични похвата за промотиране на еврозоната в страните от периферията като България. Първият е по-популярен сред учащите се и работещите с по-високи доходи (най-често пътуващи и банкиращи с чужбина), докато вторият сред по-възрастните и жителите на малки населени места. Скептицизмът към еврото идва от друга посока – основно свързана с поскъпване на живота и стопанска несигурност. Най-посочваната причина за нежелание да се въведе еврото като парична единица на България е, че всичко ще поскъпне, а доходите няма да се повишат. Такъв отговор са дали 35% от противниците на еврото у нас. Вторият най-разпространен аргумент против с 14% е, че българите ще станем по-бедни. Всъщност когато бъдат събрани всички отговори, изразяващи стопанска несигурност и опасения за намаляване на благоденствието, процентите надминават 50. Подобни настроения могат да се интерпретират през призмата на спомена за валутна нестабилност от времето на хиперинфлацията през 1997 г. и на второ място от наблюденията на притеснителните процеси в самата еврозона след началото на дълговата криза през 2009 г., особено в съседна Гърция. 60% от българите смятат, че левът и еврото са стабилни валути Над половината българи вярват, че еврото и левът са стабилни валутни системи – 60% и 59% съответно. Недоверието към двете е ниско, 14% за лева във валутен борд и 10% за еврото, и в двата случая съсредоточено при по-възрастните респонденти, особено тези над 70-годишна възраст. Това съответствие при броя, доверяващи се на двете валутни системи, може да бъде обяснено с връзката между валутния борд на българския лев, който според чл. 28 от Закона за БНБ използва германската марка като фиксинг, с еврото като наследник на германската валута. От друга страна, еврото може да разчита на престижа, с който все още българската общественост натоварва европейските институции, в това число и Европейската централна банка (ЕЦБ), въпреки дълговата криза в еврозоната от 2009 г. и фалитите, и други проблеми с много банки в еврозоната и банковия съюз. Вероятно фактът, че населението в страните от еврозоната има по-високи доходи, определя виждането на българските граждани, че еврото е стабилна валута. С други думи, хората смесват богатството със стабилността и устойчивостта на еврозоната. На практика обаче от присъединяването на повечето страни в еврозоната доходът на глава от населението не нараства, а намалява (например Гърция, Италия, Кипър, Португалия). В същото време валутният борд осигурява на лева стабилност повече от 23 години, което рязко контрастира с неговата волатилност от кризата през 1997 г. и е в основата на стабилния икономически растеж, наблюдаван в последните две десетилетия. Българите не намират собствената си валута за по-нестабилна от еврото. Като цяло българите не намират еврото за по-сигурно от лева.", "date": "2020.01.28", "title": "Изследване: 50% от българите против въвеждането на еврото, само 19% са \"за\""}
{"url": "https://www.24chasa.bg/novini/article/8120793", "text": "Британският премиер Уинстън Чърчил предлагал през 1944 г. на съветския лидер Йосиф Сталин да разделят Балканите и част от Югоизточна Европа на зони на съветско и западно влияние. Пролетта ще бъде показан документ, който доказва това, заяви днес председателят на Руското историческо общество и шеф на Службата за външно разузнаване на Русия Сергей Наришкин, цитиран от РИА Новости. „През април в изложбената зала на федералните архиви се открива изложбата „Сталин, Рузвелт, Чърчил“, за първи път ще бъде представен оригинал на споразумението за процентите. През октомври 1944 г. Чърчил предложил на Сталин да разделят Балканите и част от Югоизточна Европа на зони на съветско и западно влияние. Предложенията си той записал на лист хартия, който показал на членовете на съветската делегация“, заяви Наришкин на пресконференция, предава  . Директорът на разузнавателната служба допълни, че в Югославия на СССР били отредени 50% влияние, а в България – 75 на сто. „Това е безсрамието и цинизмът на британската дипломация“, заяви още Наришкин.", "date": "2020.01.28", "title": "Русия: Чърчил предлагал на Сталин да разделят Балканите през 1944 г."}
{"url": "https://www.24chasa.bg/novini/article/8120668", "text": "Четвърти случай на новия коронавирус е регистриран в Европа. След първите трима болни във Франция, Германия съобщи за пациент, който се е заразил от гостуващ му китайски гражданин. И в Румъния проверяват съмнителен случай, предаде  . 24-годишен мъж, който следва в Китай и преди дни се е върнал в родния си град Бакъу, е развил грипни симптоми. Студентът е приет в инфекциозна болница в Букурещ. Очакват се резултатите от изследванията му. В понеделник канадските здравни власти потвърдиха за два случая в страната на заразен със смъртоносния коронавируса, произхождащ от Китай. Заболелите са мъж и жена, потвърдиха от лаборатория в Уинипег. Инженери от Whiting School of Engineering на университета „Джонс Хопкинс“ намиращ се в гр. Балтимор, щата Мериленд, САЩ направиха приложение, чрез което всеки може да следи в реално време как и къде се разпространява коронавирусът. Чрез интерактивната карта ще може да проследите колко заразени и жертви има във всяка една част от планетата.", "date": "2020.01.28", "title": "Коронавирусът приближава - следете разпространението му в реално време"}
{"url": "https://www.24chasa.bg/novini/article/8120689", "text": ". Там е цитиран документ за отвличанията на самолети у нас. В него пише:  \"Н , твърдейки, че въпросният Емил Крумов е  същият, който се застреля вчера в сградата на ДАНС. Така ли е? Според регистрацията на Българския национален съюз в Търговския регистър член на управителния съвет е Емил Стойцов Крумов, роден през 1964 г. Във второто име има две букви разлика. Възрастта обаче е същата - и този Емил Крумов е бил на 17 г. през 1981 г. Похитителят е носил хитлеристка униформа, тоест увличал се от национал социализма. Членовете на БНС наричат себе си \"национални социалисти\".  Заради тази регистрация вероятно Емил Крумов е бил повикан на разпит, въпреки, че  За един и същ човек ли става въпрос? Според създателя на БНС Боян Расате това е много вероятно. \"Не мога да го твърдя със сигурност, но Емил Крумов разказваше пред нас как през 1981 г. се е опитал да отвлече самолет\", каза Расате пред \"24 часа\".", "date": "2020.01.28", "title": "Отвличал ли е самолет през 1981 г. самоубиецът от ДАНС?"}
{"url": "https://www.24chasa.bg/novini/article/8120842", "text": "Йотова отчете, че вече поддържа постоянен контакт с над 150 дружества на българи от 33 държави, както и с отделни граждани. \"Националната солидарност не спира на границата, нито отвътре, нито отвъд нея. Ние имаме един дом – България, и не можем да създаваме паралелни родини\", заяви тя. И допълни, че ще посвети 2020 г. на единението на българите в България и българите по света. Не трябва да има разграничение между историческата и новата емиграция и държавата трябва еднакво да защитава правата им и да предоставя възможности, категорична бе тя. Основният проблем пред историческите ни диаспори днес е запазването на българския език и идентичност, предупреди вицепрезидентът. И поиска България да има ясно разписана политика и да отстоява категоричните си позиции в двустранните преговори. \"Нашата цел е съхранението на българския език. Без него няма как да се запазят българските общности в света на различните, няма как да се мотивират децата и младите хора да се връщат в родината\", обясни Йотова. Затова национална цел трябвало да бъде изграждането на цялостна верига – от предучилищното образование, училището, университетите, лекторатите по български език и възраждането на българистиката по света. Да бъде създаден регистър на завършилите у нас чуждестранни студенти, поиска още Йотова, която отчете добри резултати от инициираните от нея Студентски лаборатории с чуждестранни студенти от български произход в София, Пловдив, Варна, Благоевград. Държавата инвестира в тези млади хора, а не знае после какво се случва, обясни тя. \"Политиката ни с потомствените българи не може да се ограничава до издаване на български паспорт\", каза още вицепрезидентът и подчерта, че българското гражданство е въпрос на национална идентичност, то е връзката между гражданите и държава. \"Когато се придобива гражданство заради български произход, според мен и Комисията за българско гражданство трябва да се постави задължително условие за владеене на български език според европейската езикова рамка, да се познават основните права и задължения според българската Конституция, държавното устройство, основните познания за нашата история\", заяви още Йотова и изтъкна, че България е сочена за държава, която дава транзитно гражданство, което компрометира доверието в страната ни. Вицепрезидентът очаква по-скоро законите, свързани с българското гражданство, да бъдат разгледани. Йотова е убедена, че преди да се мислят стимули за връщане на сънародниците ни от чужбина, трябва да се предоставят онези стимули на българите в България, които да ги задържат в родината. \"Връщането на доверието в държавата преминава през рестарта на институциите, връщането на функциите и отговорността им според Конституцията и правилата на парламентарната държава\", каза Йотова. И призова да бъде \"оставено пред вратата самоцелното противопоставяне в отношенията на всяко ниво\".", "date": "2020.01.28", "title": "Йотова поиска да има Асоциация на българските общности по света"}
{"url": "https://www.24chasa.bg/novini/article/8120845", "text": "\"От медиите научихме шокиращата  . За няколко години Емил бе член на Организацията, но преди около 8 години се отдръпна от дейността й, макар на хартия да остана член. За своето оттегляне той не заяви ясна причина, но след смъртта на майка му, видимо започна да се затваря в себе си и да се изолира от околния свят. За съжаление не откликваше и на нашите опити да влезем в контакт с него\", пише на официалната си страница \"Българският национален съюз\". \"Въпреки това новината бе абсолютно изненадваща за нас и нямаме обяснение за това. Можем единствено да спекулираме за мотивите за една толкова крайна постъпка. Но бе факт, че Емил живееше в тежко социално положение и трудно преживяваше като дългогодишен служител на БДЖ. Дълбоко съжаляваме, че е решил да отнеме живота си и въпреки всичко, ще го запомним като добросърдечен човек, точен и коректен във взаимоотношенията си с околните и искрено обичащ България\", пишат още от партията. \"Не сме сигурни, защо се е наложило Емил да бъде привикан на разпит, макар от години да не е активен като член на БНС. Как той го е приел и какво комуникация е водил със служители на ДАНС, той не е споделял с нас. Призоваваме всички отговорни институции да извършат обстойно разследване, което да установи причините и мотивите, довели до тази трагедия. Резултатите трябва да са публично известни, за да бъдат избегнати всички спекулации и съмнения, които неминуемо се пораждат при такова стечение на обстоятелствата. Ще следим с внимание развитието на разследването\". \"Ние не приемаме самоубийството нито като изход от трудна житейска ситуация, още по-малко като израз на политическа позиция. Надяваме се този трагичен случай да не бъде използван недобросъвестно от разследващите органи, извършващи прокурорската проверка срещу Български Национален Съюз\".", "date": "2020.01.28", "title": "БНС за самоубийството на Емил в ДАНС: \nЖивееше в тежко социално положение"}
{"url": "https://www.24chasa.bg/novini/article/8120892", "text": "Пияна шофьорка с 3,66 промила алкохол удари паркирана кола в Разград, съобщиха от полицията. Около 14:15 часа на 27 януари на Северен булевард лек автомобил „Хонда“, управляван от 47-годишната жена, блъска паркирана кола. Водачката е изпробвана за употреба на алкохол. Цифровата индикация на дрегера отчела 3,66 промила. Тя е задържана и по случая е образувано бързо производство.", "date": "2020.01.28", "title": "Шофьорка с 3,66 промила алкохол удари паркирана кола"}
{"url": "https://www.24chasa.bg/novini/article/8120886", "text": "Водещите палестински движения Хамас и Фатах ще участват днес въпреки враждата си в спешна среща на палестинските лидери, за да бъде обсъден американският мирен план за Близкия изток, предаде Франс прес, цитирана от БТА. Очаква се президентът на САЩ Доналд Тръмп, който прие вчера във Вашингтон израелския премиер Бенямин Нетаняху и лидера на израелската опозиция Бени Ганц, да представи проекта си днес. Мирният план се очаква да бъде обявен в 17 ч. по Гринуич (19 ч. българско време). Палестинският президент Махмуд Абас вероятно ще председателства довечера среща на палестинските групировки, които вече отхвърлиха американския проект, оценен като \"исторически\" от Нетаняху и Гани. Според палестинците планът предвижда официално признаване на Ерусалим като единствена столица на Израел, анексия на еврейските селища на окупирания Западен бряг и на долината на река Йордан - аграрна и стратегическа зона, заемаща близо 30 на сто от Западния бряг. Светското движение Фатах на Махмуд Абас управлява Западния бряг и е враждебно настроено към ислямистите от Хамас, които контролират ивицата Газа - палестински анклав с двумилионно население. \"Поканихме Хамас на спешна среща на палестинското ръководство и те ще дойдат\", заяви днес за АФП Азам ал Ахмед, висш служител от палестинската администрация. Насер ал Дин аш Шаар, представител на Хамас, потвърди, че движението ще се отзове на поканата. Вчера палестинците призоваха международната общност да бойкотира американския проект. Абас отказа да го обсъди с Тръмп, защото според него президентът на САЩ е твърде пристрастен в полза на Израел, отбелязва Франс прес.", "date": "2020.01.28", "title": "Хамас и Фатах обсъждат извънредно мирния план на Тръмп за Близкия изток"}
{"url": "https://www.24chasa.bg/novini/article/8120945", "text": "Русия затвори границата си с Китай в три региона в Далечния изток до 7 февруари заради опасения от разпространение на новия коронавирус, съобщи днес губернаторът на Хабаровския край, цитиран от Ройтерс и ТАСС. Затворена е границата с Еврейската автономна област, Хабаровския край и Амурска област. Властите в Москва въведоха специални предпазни мерки в хотелите и туристическите обекти в руската столица заради опасения от пренос на китайския коронавирус, заяви кметът Сергей Собянин, цитиран от БТА. \"Въведохме специален контрол в хотелите и на други места, където се събират туристи. Ако се появят тревожни сигнали, спешни медицински екипи ще бъдат изпратени за извършване на пълно изследване\", написа кметът на Москва на сайта си.", "date": "2020.01.28", "title": "Русия затвори границата си с Китай заради опасения от коронавируса"}
{"url": "https://www.24chasa.bg/novini/article/8120854", "text": "Пред социалното министерство стои задачата да проучи 170 000 души, които нито работят, нито учат. Това обяви ресорният министър Деница Сачева на 14-тата годишна среща на правителството с бизнеса, предаде репортер на  . \"През следващите два месеца предстои да разберем кои са тези хора, с какво се занимават, дали са в сивия сектор и какво може да направим за тях. Тази политика е нужна, тъй като заради липсата на информация за тези хора, търпим критика от Европейския съюз\", обясни министърът. Друга приоритетна област за годината са хората с увреждания. Има много такива, които биха искали да работят, но нямат информация. В тази връзка ще се задълбочи контактът на бюрата по труда да работят с работодателите. По данни на социалното министерство следващите 12 месеца на пазара на труда ще са нужни 90 000 души, приоритетно в инженерните специалности, ИТ сектора, медицински сестри, съобщи социалният министър Деница Сачева.", "date": "2020.01.28", "title": "Деница Сачева: Проверяваме 170 000, които нито учат, нито работят"}
{"url": "https://www.24chasa.bg/novini/article/8120944", "text": "Два прага затрудняват корабоплването по река Дунав в българския участък. Към момента фарватерът /плавателният път/ е временно затворен в района на Белене, тъй като тази сутрин там е заседнал украински плавателен съд. Това коментира директорът на дирекция \"Речен надзор-Русе\" към агенция \"Морска администрация\" Иван Жеков, предава БТА. Той обясни, че капитанът на украинския тласкач с една баржа не се е съобразил с ограничението в дълбочината, която е 22 дециметра, и е преминал с по-голямо газене- от 23 дециметра. Друг украински кораб в момента му помага да отседне. Жеков каза, че предстои на капитана да бъде наложена глоба. Той обясни, че такива случаи са инцидентни, тъй като напоследък корабоводителите са по-дисциплинирани и се съобразяват с обявените ограничения и с обстановката. Жеков информира, че в района на Белене има струпване на 15 плавателни състава. Причината е ограничението в ширината и в газенето, което налага провлачване на секциите. Ситуацията е допълнително усложнена и заради заседналия кораб. Иван Жеков каза още, че вторият праг в българския участък на река Дунав, който затруднява корабоплването, е между Тутракан и Силистра. Той обясни още, че заради извършеното през миналата година драгиране от изпълнителната агенция \"Проучване и поддържане на река Дунав\" критичните участъци са само два. По думите му в други години при подобно ниско ниво на река Дунав праговете са били повече. Жеков каза още, че нивото на река Дунав е ниско в целия участък. Например, в Унгария са обявени 29 прага. По данни на ИАППД нивото на река Дунав при Русе днес е 55 см спрямо условната кота \"нула\". Прогнозата за следващите два дни е то да спадне с още шест сантиметра.", "date": "2020.01.28", "title": "Украински кораб заседна край Белене"}
{"url": "https://www.24chasa.bg/novini/article/8120988", "text": "Астрономи от университета Ибараки в Япония наблюдаваха рядкото събитие акреционен взрив, предизвикано от свръхмасивната протозвезда G358-MM1, съобщи Сайънс алърт. До акреционен взрив обикновено се стига при формиране на звезда, когато тя започва да поглъща прекалено много вещества от междузвездното пространство. Подобни експлозии са наблюдавани само три пъти в Млечния път. Известно е, че при това се активират естествените мазери - наблюдаваните в сантиметровия диапазон радиовълнови еквиваленти на лазерите, предава БТА. През 2019 г. с помощта на мрежа телескопи в Австралия учени регистрираха повишена активност на мазери, свързани с протозвездата G358-MM1. Последвалите наблюдения разкриха наличие на топлинни вълни, които идваха от източника, преминавайки през обкръжаващото звездата вещество. Подобен феномен бе наблюдаван за пръв път и не е бил регистриран при предишните два акреционни взрива. Специалистите са на мнение, че са открили неизвестен по-рано тип акреционен взрив. Възможно е да съществуват много разновидности на тези феномени, чиито свойства зависят от масата и еволюционния стадий на млада звезда.", "date": "2020.01.28", "title": "Астрономи наблюдаваха рядко явление -  акреционен взрив"}
{"url": "https://www.24chasa.bg/novini/article/8121008", "text": "Вицепремиерът и министър на външните работи Екатерина Захариева ще приеме министъра на външните работи на Кралство Саудитска Арабия принц Фейсал бин Фархан бин Абдуллах Ал Сауд, който пристига у нас на 29 януари 2020 г. Срещата е на четири очи в Министерството на външните работи в 14:30 ч. на 29 януари. За 14:50 са планирани разговори между двете делегации. В 15:30 ч. двамата министри ще направят изявления пред медиите. Посещението на принц Фейсал бин Фархан бин Абдуллах Ал Сауд е втора визита на саудитски външен министър у нас след тази на Адел Ал Джубейр през 2018 г. и негово първо посещение в София в качеството му на външен министър.", "date": "2020.01.28", "title": "Захариева приема министъра на външните работи на Кралство Саудитска Арабия"}
{"url": "https://www.24chasa.bg/novini/article/8121019", "text": "Столичният общински съвет разреши през ВиК мрежата на София да се транзитират допълнително до 300 литра в секунда питейна вода до Перник. Въпреки продължилите близо 3 часа дебати и размяната на остри реплики решението беше взето почти единодушно в присъствието на кмета на Перник Станислав Владимиров. С “въздържал се” гласува само лидерът на “Атака” Волен Сидеров, който по-рано обясни, че е против условията на концесията на “Софийска вода”. “Радвам се, че за първи път през този мандат СОС взе отговорно решение с почти пълно мнозинство. Дебатите продължиха 3 часа. Тези от вас, които ме познават знаят, че шегите и закачките не са ми по вкуса, особено, когато става дума за помощ на бедстващи хора. Спекулациите и откровените лъжи, които се чуха в залата - също! Поставих условия пред държавата и защитих обекти, които тя да финансира, за да имаме дългосрочни гаранции за водоподаването на София. Поставих условия още тази година да се ремонтира стената на язовир “Бели Искър” и да се направи връзка между него и язовир “Искър”. Поисках и да се проучи възможността язовир “Огняново” да се ползва като алтернативен водоизточник. Чух твърдения, че водата там била радиоактивна. Повтарям - поисках да започнат проучвания. Никой няма да си позволи грам компромис със сигурността и здравето на хората. Безотговороно е да се говори, че утре започваме да захранваме София с радиоактивна вода”, заяви Фандъкова. Стоя с лицето и името си не само пред вас, но и пред всички софиянци. Нося отговорност за всичко, което се случва в града. В тази ситуация никой не потърси отгояорност от общинските съветници в Перник, а от новоизбрания кмет на града, който търси решения на проблема. Пред вас стоят двама кметове от различни политически сили. Най-важното в тази ситуация е да гарантираме водата на София и да помогнем на хората в Перник, които само на 30-40 км от нас бедстват, подчерта Фандъкова. Тя добави, че при най-малък риск за водата на София, подаването към Перник ще бъде спряно. “Благодаря от името на перничани. Това решение ще ни даде глътка въздух. Радвам се, че разумът и солидарността бяха водещи. По тази тема се вижда как различни политически сили с различни възгледи могат да бъдат обединени”, заяви кметът на Перник Станислав Владимиров след гласуването. За да стигне водата от язовир “Бели Искър” до Перник трябва да бъде изграден 13,5 км водопровод от резервоар “Мало Бучино” до ВиК мрежата на Перник. От “Софийска вода” се задължават ежеседмично да подават данни на СОС за състоянието на мрежата и водните количества. По предложение на зам.-председателя на СОС Милка Христова от БСП ще се изпращат и данни за плащанията, които ВиК - Перник прави към “Софийска вода” за транзита на вода. Цената предстои да бъде определена от КЕВР.", "date": "2020.01.28", "title": "София пусна транзит на питейна вода за Перник през ВиК мрежата"}
{"url": "https://www.24chasa.bg/novini/article/8121011", "text": "Конституционният съд /КС/ единодушно е допуснал днес за разглеждане по същество искането на Министерския съвет за даване на задължително тълкуване на чл. 126, ал. 2 от Конституцията, който предвижда, че главният прокурор осъществява надзор за законност и методическо ръководство върху дейността на всички прокурори. Това съобщава КС на сайта си. Въпросът, който правителството поставя на КС, е: \"В надзора за законност и методическо ръководство върху дейността на всички прокурори, осъществявани от главния прокурор по чл. 126, ал. 2 от Конституцията, включват ли се случаите, когато прокурор извършва проверки, разследвания и други процесуални действия по сигнали срещу главния прокурор предвид общоприетия правен принцип \"никой не може да съди себе си\" като елемент на правовата държава?\". Искането за тълкуване беше породено, след като правителството прие предложение в края на 2019 г. за промени в ЗСВ, които създават института на независим прокурор с правомощия да разследва главния прокурор. В проекта за промени се посочва, че актовете на този прокурор няма да подлежат на контрол от главния прокурор.", "date": "2020.01.28", "title": "КС допусна питането на правителството може ли Гешев да влияе на проверяващ го прокурор"}
{"url": "https://www.24chasa.bg/novini/article/8118828", "text": "За първи път в историята си българските социалисти ще си избират лидер пряко. Досега това се правеше от близо 800-те делегати на конгреса. Прекият избор бе въведен с промяна в устава през февруари 2017 г. по настояване лично на Корнелия Нинова. Според запознати нейни съветници Така БСП последва практиката на много европейски страни, сред които Испания, Португалия, Франция и др. Въвеждането на прекия избор бе прието на нож от много от известните имена и кръговете в партията. Причината е, че с вот от всички членове председателят няма да зависи в такава огромна степен от лобистки договорки и търгуване на гласове от по-големите и влиятелни структури на БСП в страната, както бе досега на конгреса. До урните ще бъдат допускани само членове на БСП, а не и симпатизанти.За да бъдат допуснати да гласуват, те трябва да са взели партийна книжка най-късно преди Коледа. Цифрата 80 хиляди обаче е от последното преброяване на партията, правено преди повече от 3 г. - по времето на предишния ѝ председател Михаил Миков. Не е ясно какво ще покаже партийната снимка към днешна дата, тъй като срокът за предоставяне на избирателните списъци от всички общински и районни организации на “Позитано” 20 е 15 февруари. Те са изготвени въз основа на строга партийна процедура - всяка година към 31 декември се правят списъци на основните ни организации от проведените от тях събрания. За да присъства на такова, партиен член трябва да има поне 6-месечен стаж. Данните за членската маса на БСП са динамични, но признаха от “Позитано” 20 на въпрос на “24 часа” за портрета на червения партиец. Та тези последни списъци на социалистите, - на председателите на общинския съвет и на общинската контролна комисия, трябва да бъдат предадени в червената централа до средата на февруари. Националният съвет ще предостави списъците на специално създадената за вота партийна ЦИК не по-късно от 45 дни преди датата на избора. Именно тази ЦИК ще следи за организацията на вътрешния избор по правила, специално приети за целта от Националния съвет на партията. Те следват до голяма степен правилата от Изборния кодекс. ЦИК бе създадена с решение на последния пленум от декември, който избра и състава ѝ. Неин шеф стана Емил Войнов, който е член на истинската ЦИК от квотата на левицата. В състава влизат и членовете на ЦИК Таня Цанева и Цветанка Георгиева, дългогодишният член Румяна Сидерова, депутатите Димитър Данчев и Ирена Атанасова, шефката на отдел “Избори” на “Позитано” 20 и секретар на НС Вяра Емилова, ексдепутатът Чавдар Георгиев и други. Пряко отговорни за вота обаче са общинските и районните организации. Те ще получат от централата средства за наем на помещение, в което да се проведе самият избор. Ще се наема и урна от общината, тъй като специални няма да бъдат правени. Във всяка община ще бъде създадена Общинска избирателна комисия (ОИК). А колко Секционни избирателни комисии (СИК) ще има на територията на дадена община, ще си решава съответният партиен общински съвет. Правилата предвиждат възможност за 1 подвижна СИК във всяка община. Това ознаава, че заявилите предварително желанието си да гласуват трудноподвижни социалисти ще бъдат посетени у дома. По-голямата част от социалистите вече имат електронни членски карти. В гласуването могат да участват и членове, които още не са си извадили такива. Интересното обаче е, че, за да гласува, всеки Ще може да пусне бюлетина обаче само ако присъства в предварително изготвения избирателен списък. Ще се издават и удостоверения за гласуване на друго място. Резултатите от вота трябва да бъдат обявени от партийната ЦИК не по-късно от 48 часа след края на изборния ден. Изборите са легитимни, ако в тях са участвали повече от половината партийни членове. За избран за лидер пък ще се счита този кандидат, който е получил повече от половината действителни гласове. Освен Корнелия Нинова поне 10 са другите издигнати за кандидати до момента, преброи проучване на “24 часа”. Сред конкурентните ѝ имена са тези на кмета на Перник Станислав Владимиров, на зам.-шефа на БСП Кирил Добрев и на зам.-шефа на червената група Георги Свиленски, на шефа на БСП в София Калоян Паргов и на Костадин Паскалев. Сред номинираните са и явните опозиционери на соцлидерката Атанас Мерджанов, Борислав Гуцанов, Георги Гергов, Красимир Янков и Валери Жаблянов. Номинации за лидер могат да правят всички основни партийни организации до 31 януари. Изискването обаче е да бъде спазен уставът, в който е записано, че лидерът трябва да има 8 години партиен стаж, от които 4 като член на национални органи. Сред основните критерии, които бяха разписани в правилата, са: политическа лоялност и нравствена чистота, висока професионална и политическа компетентност, ръководен и организационен опит, партийна и обществена приемливост, комуникативност и диалогичност. Всички кандидати, които минат проверката на ЦИК, В правилата се допуска и провеждането на балотаж, който е заложено да се проведе на 3 май. Всеки кандидат може да финансира предизборната си кампания с лични средства и дарения от физически лица в размер на 10 минимални работни заплати, т.е. до 6100 лв. Кандидатите ще имат равен достъп до червения пресцентър и партийните телевизия и вестник. Те ще могат да имат свои застъпници в изборните секции.", "date": "2020.01.28", "title": "Не гласуват ли поне 40 хил. социалисти, вотът за лидер се проваля"}
{"url": "https://www.24chasa.bg/novini/article/8121587", "text": "Китайският президент Си Цзинпин изрази днес увереност пред гостуващия генерален директор на Световната здравна организация (СЗО), че ще спечели битката срещу \"дяволския\" коронавирус, който до момента е взел 106 жертви и с който се заразиха хора в редица страни, предаде Ройтерс. Все повече държави планират да евакуират гражданите си от централния китайски град Ухан с население 11 милиона души, който е епицентърът на епидемията. Генералният директор на СЗО Тедрос Аданом Гебрейесус и Си Цзинпин обсъдиха начини да се защитят китайците и чужденците в засегнатите от коронавируса райони и възможни алтернативи на евакуациите, съобщи говорител на базираната в Женева организация, предава БТА. \"Вирусът е дявол и не можем да позволим на дявола да се крие. Китай ще засили международното си сътрудничество и приветства участието на СЗО в превенцията на вируса. Смятаме, че СЗО и международната общност ще направят спокойна, обективна и рационална оценка на вируса, и Китай е уверен, че ще спечели борбата срещу вируса\", заяви Си Цзинпин, цитиран от китайската държавна телевизия. Миналата седмица комисия на СЗО от 16 експерти на два пъти отказа да обяви международно извънредно положение заради епидемията от коронавируса. Днес говорителят на организацията каза, че увеличаването на броя на заразените и на смъртните случаи в Китай няма непременно да доведе до обявяване на извънредно положение. По традиция СЗО се стреми да насърчава сътрудничеството и избягва да настройва отрицателно страните, на които помага, за да не рискува негативна реакция, която би могла да затрудни хуманитарната й дейност, отбелязва Ройтерс.", "date": "2020.01.28", "title": "Президентът на Китай: Уверен съм, че ще успеем да победим \"дяволския\" вирус"}
{"url": "https://www.24chasa.bg/novini/article/8121593", "text": "Италия ще произведе на 29 март референдум за конституционна реформа с цел намаляване на брой на депутатите, предаде ДПА. Датата е била определена на правителствено заседание, се казва в официално комюнике. Според предложената реформа броят на членовете на Камарата на депутатите ще бъде намален от 630 на 400 души, а този на сенаторите - от 315 на 200, предава БТА. Ограничаването на състава на двукамарния парламент е подкрепяно от Движение \"Пет звезди\" (ДПЗ), което го възприема като част от историческата си битка за премахване на привилегиите и облагите за често корумпирания политически елит на страната. Другата формация от управляващата коалиция - левоцентристката Демократическа партия (ДП) - се съгласи да подкрепи реформата, като направи завой на 180 градуса, след като подписа коалиционно споразумение с ДПЗ през август. Критиците виждат в предлаганите реформи популистки ход, насочен към антиелитарните обществени настроения. Според тях той ще спести сравнително малко средства и с нищо няма да спомогне за слагане на край на блокажите, които са често явление в работата на италианския парламент, отбелязва ДПА.", "date": "2020.01.28", "title": "Референдум за намаляване броя на депутатите в Италия - на 29 март"}
{"url": "https://www.24chasa.bg/novini/article/8121641", "text": "Дело за телефонна измама, при която от възрастен човек в Монтана били отнети пари и златни накити на обща стойност 9656 лв., започва в Районния съд в Монтана, съобщиха от Съдебната палата в града. На 13 февруари 2019 г. С.Г. се обадил на домашния телефон на Л.Л. в Монтана, представил се за полицейски инспектор и го излъгал, че има операция за залавяне на телефонни измамници. За целта Л.Л. трябвало да остави всичките си налични пари и ценности до контейнер за смет пред дома си, \"за да може измамниците да вземат парите, полицията да ги залови, и да му ги върне\". Възрастният човек оставил спестяванията си и златни накити, но повторно обаждане нямало. Едва на другия ден той позвънил в полицията и разбрал, че няма никаква полицейска акция и че е измамен. Измамникът С.Г. е арестуван седмица по-късно, след като опитал по същия начин да излъже възрастен мъж от Лом. Тогава той бил задържан от полицията при опит да вземе оставени до контейнер пари и двете измами били изяснени от криминалистите в Монтана и в Лом.", "date": "2020.01.28", "title": "Съдят ало измамник за отнети близо 10 000 лева\nот възрастен мъж в Монтана"}
{"url": "https://www.24chasa.bg/novini/article/8121681", "text": "Китайски лекари в град Ухан успешно осъществиха раждане чрез цезарово сечение на пациентка, която се предполага, че е болна от новия коронавирус, съобщава Ройтерс. Акушерът, който израждал 27-годишната жена, заяви, че състоянието на родилката се влошавало и бебето я подлагало на допълнително натоварване. В същото време е било невъзможно тя да бъде лекувана от новата пневмония, докато все още износва детето, предава БТА. Хирургическата намеса криела доста опасности, тъй като майката била с треска и непрекъснато кашляла. Лекарите от екипа през цялото време били изложени на опасността да се заразят с новия коронавирус, съобщи обществената телевизия. Чжао Ин е лекарят, който е направил секциото, уточни медията. Той е заместник-директор на отделението по акушерство и гинекология в Многопрофилната болница в Ухан. По време на едночасовата операция той е носел маска, два предпазни костюма и чифт предпазни очила. \"Почти не виждах и чувах по време на секциото, целият бях плувнал в пот!\", сподели лекарят. В Китай новият коронавирус взе живота на 106 души и зарази над 4500. Родилката, спомената само под името Сяоян, е била в 37-ата седмица от своята бременност, когато е възникнало предположението, че се е заразила с новия коронавирус. Роденото 3,1-килограмово пеленаче е било отправено вкъщи максимално бързо, за да не бъде изложено на вируса в болницата. \"Пожелавам си само рожбата ми да бъде здрава!\", заяви Сяоян пред камерата.", "date": "2020.01.28", "title": "Пациентка, за която предполагат, че е заразена от коронавируса, роди със секцио"}
{"url": "https://www.24chasa.bg/novini/article/8121723", "text": "Обвинителният акт срещу израелския премиер Бенямин Нетаняху беше официално внесен в съда, съобщи израелското министерство на правосъдието, цитирано от ДПА. Това става само часове след като Нетаняху оттегли искането си да му бъде предоставен съдебен имунитет, предава БТА.  Сега, когато обвинителният акт е внесен в Йерусалимския окръжен съд, срещу министър-председателя вероятно скоро ще започне дело по обвинения в измама, злоупотреба с доверие и корупция по три отделни точки. Не е ясно обаче дали процесът ще започне преди предсрочните избори на 2 март. По-рано днес Нетаняху оттегли искането си за имунитет срещу съдебно преследване. По закон той не е длъжен да подаде оставка като министър-председател.", "date": "2020.01.28", "title": "Обвинителният акт срещу Нетаняху е внесен в съда"}
{"url": "https://www.24chasa.bg/novini/article/8121701", "text": "Главният прокурор с остър коментар след насилието над полицаи в София. След  , когато двама служители на реда бяха ранени, Иван Гешев коментира, че подобно поведение няма да се толерира, предава  . Той даде пример с държави от Европейския съюз и САЩ, където при подобни безредици и насилие над служители на реда, ответните мерки са доста по-строги. Вече  . Предстои да стане ясно на колко от тях ще се повдигнат обвинения. „На българските граждани трябва да е ясно, че това да се бият полицаи не е признак на демократичност, както се опитва да се представя. Това, което може да направи прокуратурата, е, стриктно да приложи закона, когато са на лице данни или доказателства за извършено престъпление. Няма да се толерира това да се бият полицаи. Това от една страна се е превърнало в някаква степен в национален спорт, който трябва да спре, за да може тези хора да охраняват правата на българските граждани пълноценно”, заяви Гешев.", "date": "2020.01.28", "title": "Гешев: Да се бият полицаи не е признак на демократичност"}
{"url": "https://www.24chasa.bg/novini/article/8121780", "text": "Заместник министър-председателят Марияна Николова се срещна с генералния директор на израелското Национално бюро по киберсигурност Игал Уна в град Беер Шева, Израел. Двамата обсъдиха възможностите за партньорство на политическо и техническо ниво. Това съобщиха от правителствената пресслужба.  „Превенцията срещу киберпрестъпленията и прилагането на добри политики е от особено важно значение за сигурността на България“. Това заяви по време на срещата вицепремиерът Николова и подчерта, че спазването на киберетиката е част от усилията, които българското правителство полага. “Киберетиката трябва да бъде разбрана не само от младото дигитално поколение, но и от всички останали“, изтъкна вицепремиерът Николова, която е председател на Съвета по киберсигурност към Министерския съвет. Тя представи и напредъка на българското законодателство в сферата на киберсигурността. Генералният директор Игал Уна презентира основните предизвикателства пред екосистемата за киберсигурност на държавата Израел. Той сподели опит при координиране между институциите, партниране с бизнеса и прилагане на иновативни решения с цел постигне на максимално бърза реакция срещу кибератаки. По време на разговорите беше подчертана ролята на международното сътрудничество за противодействие и превенция в сферата на киберсигурността, която е глобална по своя характер. В срещата взеха участие заместник-председателят на Държавната агенция „Електронно управление“ Красимир Симонски и националният координатор по киберсигурност и началник отдел „Киберпрестъпления“ в ГДБОП Явор Колев.", "date": "2020.01.28", "title": "Вицепремиерът Николова посети израелското Национално бюро по киберсигурност"}
{"url": "https://www.24chasa.bg/novini/article/8121801", "text": "Възможностите за диалог между Полша и Европейския съюз за съдебната реформа остават и блокът се надява да бъде намерено дългосрочно решение за премахване на напрежението между Варшава и Брюксел. Това каза днес заместник-председателят на Европейската комисия и еврокомисар с ресор ценности и прозрачност Вера Йоурова, цитирана от Ройтерс. Йоурова заяви при посещение в Полша, че би искала да обсъди директно проблемите с представители на националните власти, за да \"получи по-пълна представа\" за ситуацията в страната и да докладва на председателя на ЕК Урсула фон дер Лайен, предаде БТА.  Тя се срещна с председателите на двете камари на полския парламент - съответно на контролирания от управляващата партия \"Право и справедливост\" Сейм Елжбета Витек и на доминирания от опозицията Сенат Томаш Гродски - както и с най-висшия представител на властите за човешките права. \"Искам да предам послание на (председателя на ЕК) Урсула фон дер Лайен, че възможностите за диалог с Полша остават\", каза Йоурова пред журналисти. Тя ще се срещне още с министъра на правосъдието Збигнев Жобро, за да обсъди реформата на съдебната система, включително новия закон, който според критиците заглушава гласа на съдиите, отбелязва Ройтерс. Заплахата за Полша е, че Брюксел има право да ограничи финансирането за страни, които нарушават принципа на върховенството на закона, каза председателят на Сената Томаш Гродски.", "date": "2020.01.28", "title": "Вера Йоурова: Възможностите за диалог с Полша остават"}
{"url": "https://www.24chasa.bg/novini/article/8121815", "text": "Софийската районна прокуратура е започнала разследване за склоняване към самоубийство, по повод  , при който мъж отне живота си, съобщиха от пресцентъра на районната прокуратура. Мъжът, който е бил призован в сградата на агенцията за даване на обяснения по прокурорска преписка, се е прострелял със самоделно оръжие - писалка, тип \"оса\". Това се е случило преди да премине проверка през металодетекторната врата за охрана и контрол. Освен самоделката Емил носил в дрехите си и незаконен пистолет с два пълнителя. При претърсване в дома му са били открити голямо количество оръжия и боеприпаси.", "date": "2020.01.28", "title": "Много оръжия и боеприпаси открити в дома на мъжа, самоубил се в ДАНС (Снимки)"}
{"url": "https://www.24chasa.bg/novini/article/8121844", "text": "От 2 февруари 2020 г. се преустановява продажбата на месечни електронни винетки за тежкотоварните автомобили с обща технически допустима максимална маса над 3,5 тона. Последната възможност за покупка на месечна винетка е с начална дата 1 февруари 2020 г. и краен срок на валидност 29 февруари 2020 г. Това съобщиха от Агенция \"Пътна инфрструктура\".  Промяната е свързана с въвеждането от 1 март 2020 г. на тол таксуване за тежкотоварните превозни средства над 3,5 тона. От 1 март тежкият трафик ще плаща на база изминато разстояние при ползването на 3115 км автомагистрали и първокласни пътища. Останалите близо 17 000 км от около 20 000 км републикански пътища ще бъдат безплатни за превозните средства над 3,5 тона. По същата причина от 24 февруари 2020 г. ще бъде спряна продажбата на седмични винетки за тежкотоварните превозни средства. От 24 до 29 февруари 2020 г. за автомобилите над 3,5 тона ще могат да се купуват само дневни електронни винетки, чиято продажба ще бъде преустановена в 23:59 часа на 29 февруари.", "date": "2020.01.28", "title": "На 2 февруари спира продажбата на месечни винетки за МПС над 3,5 тона заради старта на тол системата"}
{"url": "https://www.24chasa.bg/novini/article/8121798", "text": "Двама работници пострадаха от термична дъга от дефектирал прекъсвач във ВЕЦ \"Самораново\" тази сутрин, няма опасност за живота им. В резултат на атмосферни влияния през нощта е изключил прекъсвач на един от трите електропровода във ВЕЦ \"Самораново\". Тази сутрин, при повторен опит за включване на електропровода, прекъсвачът изключва отново. По време на последвалия оглед на съоръжението, прекъсвачът дефектира и служителите, които са били наблизо попадат под термична дъга, която е прекъсната моментално от защитната автоматика. На пострадалите, които са с обгаряния, е оказана компетентна медицинска помощ, няма опасност за живота им и се възстановяват\", съобщиха за \"24 часа\" от \"Енерго-Про България\", която е собственик на веца. ", "date": "2020.01.28", "title": "Двама работници пострадаха от термична дъга във ВЕЦ \"Самораново\""}
{"url": "https://www.24chasa.bg/novini/article/8121887", "text": "Истанбулски съд реши днес, че   ще остане в затвора след повече от две години арест заради предполагаеми връзки с антиправителствените протести през 2013 г., известни като \"движението за Гези\", съобщи ДПА. Като причина за продължаването на задържането на Кавала в затвора в Силиври съдът изтъкна риска той да избяга, предава БТА. През декември Европейският съд за правата на човека (ЕСПЧ) се произнесе за освобождаването на Осман Кавала. Днес турският съд заяви, че решението на ЕСПЧ не е окончателно. При днешното заседание всички защитници напуснаха съдебната зала в знак на протест, че искането им за смяна на съдебния състав беше отхвърлено. Адвокатите обвиниха съда, че не е безпристрастен. След това Кавала продължи защитата си без своите защитници. Следващото изслушване по делото е насрочено за 18 февруари. Прокуратурата иска доживотни присъди за Кавала и за още 15 души, които са обвинени в \"опит да свалят правителството\" по време на протестите за парка Гези в Истанбул през 2013 г. Осман Кавала, който е и бизнесмен, е президент на културната институция Анадолу Кюлтюр, която си сътрудничи с германския Гьоте Институт.", "date": "2020.01.28", "title": "Осман Кавала остава в затвора заради протестите през 2013 г."}
{"url": "https://www.24chasa.bg/novini/article/8121941", "text": "Франция ще изпрати първия самолет тази седмица, за да евакуира свои граждани от Ухан, Китай, предава AFP, цитирана от  . Самолетът ще пристигне в Ухан в четвъртък и „вероятно ще се върне във Франция в петък, не знаем дали ще бъде късно вечерта в петък или рано сутринта в събота“, каза френският министър на социалните въпроси и здравеопазването Агнес Бузин. Заместник-министърът на транспорта Жан-Батист Джебари заяви пред телевизия CNews, че самолетът ще вземе само пътници, „които нямат никакви симптоми“ на заболяването. В евакуацията могат да участват от 500 до 1000 френски граждани, но „не всички от тях искат да се върнат“, каза Бузин.", "date": "2020.01.28", "title": "Франция започна евакуация на свои граждани от Ухан заради коронавируса"}
{"url": "https://www.24chasa.bg/novini/article/8122007", "text": "Посещенията от северната ни съседка са повече от 1,287 млн. Следват визитите от Гърция - над 1,168 млн. през цялата 2019 година, като нарастват с 4,7 на сто спрямо година по-рано. Германия е на трета позиция с малко над 761 хил. посещения. Пътуванията от Турция са близо 649 хил. и се увеличават с 3,8%. Република Северна Македония е на пета позиция с 554,2 хил. визити. Ръст от 24 на сто отчитат посещенията от Украйна, достигайки 471,1 хил. през миналата година. Значително нарастване от 20,7% се отчита и на визитите от Великобритания, така през 2019 година те са повече от 470 хил. Посещенията от Русия са над 450 хил., а от Полша – близо 421 хил. Визитите от пазар Сърбия са 414 хил. през миналата година, става ясно още от данните на НСИ. Само през декември 2019 г. туристическите посещения на чужденци са 479 276. В последния месец на миналата годината чуждестранните пътувания у нас нарастват с 9,2 на сто спрямо същия месец на 2018 година. Изключително съм удовлетворена, че 2019-а е поредната година, която завършва с положителен резултат в туризма и показва устойчивост на отрасъла, коментира министър Николина Ангелкова. Въпреки многото мрачни прогнози в началото на годината, голямата конкуренция за туристи в региона, въпреки трудностите в международен мащаб през втората половина на 2019 г., предизвикани от фалита на най-стария световен туроператор, България показа, че с усилена работа и качество на услугите остава желана туристическа дестинация за милиони чуждестранни и български туристи, добави министърът. Данните на националната статистика за цялата година (очакват се и окончателните данни от БНБ за приходите) са резултат от работата на всеки в туризма – бизнес, местна власт и държава, за което изказвам своята признателност. Тя е и за правителството на премиера Борисов, което издигна в национален приоритет туризма и показа недвусмислено това с подкрепата за отрасъла.", "date": "2020.01.28", "title": "Над 9,3 млн. са били туристите в България през 2019 г."}
{"url": "https://www.24chasa.bg/novini/article/8121978", "text": " В разследване, по което са използвани специални разузнавателни средства срещу командира на Военно-въздушните сили ген. майор Цанко Стойков, има данни за престъпление, извършено от президента Румен Радев. То не е извършено в качеството му на държавен глава, но като такъв той има имунитет. Затова главният прокурор Иван Гешев поиска вчера тълкуване дали може да бъде разследван президентът, тъй като при проверка за назначаването на Десислава Радева като пиар на ВВС, когато Радев е бил командир, се оказало, че има укрити документи, съобщават от прокуратурата.", "date": "2020.01.28", "title": "Прокуратурата: В запис на шефа на ВВС има данни за престъпление на Радев"}
{"url": "https://www.24chasa.bg/novini/article/8122043", "text": "Гърция успешно пласира емисия от 15-годишни държавни ценни книжа, съобщи АНА-МПА. За първи път страната излиза на пазарите с ценни книжа с падеж след 2032 г., когато приключват дългосрочните мерки, предвидени за облекчаване на гръцкия държавен дълг. Според информацията цел на държавата е да получи от емисията между 2 и 2,5 милиарда евро, като началната доходност е определена на близо 2 процента, предава БТА. Ежедневникът \"Катимерини\" съобщава в електронното си издание, че търсенето е било голямо, като офертите от дългосрочни инвеститори са били за почти 19 милиарда евро. Доходността на емисията при отварянето й е била 1,97, но постепенно, до затварянето на книгата с офертите днес следобяд, е спаднала до 1,88 процента. Според вестника обстоятелството, че падежът на емисията е 2035 г., тоест в година, за която все още не е потвърдена устойчивостта на гръцкия държавен дълг, е силно послание към инвеститорите. Миналия петък рейтинговата агенция Фич повиши кредитния рейтинг на Гърция с една степен до ВВ (лат. букви) с положителна прогноза, позовавайки се на повишената устойчивост на дълга и стабилната политическа обстановка. Гръцката Организация за управление на публичния дълг е обявила, че през 2020 г. има намерение да получи от международните финансови пазари между 4 и 8 милиарда евро.", "date": "2020.01.28", "title": "Гърция успешно пласира 15-годишни държавни ценни книжа"}
{"url": "https://www.24chasa.bg/novini/article/8122070", "text": "Боян Расате, лидер на Българския национален съюз ни предостави снимки на Емил Стойцов Крумов, който вчера се самоуби в ДАНС със самоделно оръжие. Крумов е бил активист на съюза допреди 8 години, но после, след смъртта на майка си, се е оттеглил и затворил в себе си, пише в декларация БНС. Той обаче до последно е бил активен член на партията БНС, каза за \"24 часа\" нейният лидер Боян Расате.                                                                                                                                                                                                                                                                                                                                ", "date": "2020.01.28", "title": "Вижте самоубилия се вчера в ДАНС Емил Крумов"}
{"url": "https://www.24chasa.bg/novini/article/8122945", "text": "Българин, завърнал се от Пекин, е потърсил медицинска помощ в инфекциозната клиника на ВМА. Бил с висока температура, но симпомите му не приличат на китайския коронавирус. Това било потвърдено и след преглед от лекарите във ВМА, който доказал, че мъжът е с вирусна инфекция, казаха от болницата за “24 часа”. Тъй като се връща от Китай обаче, пациентът докато тече инкобационният период на заболяването - 12 дни. ВМА има готовност да изолира пациенти със съмнение за китайския коронавирус, но все още у нас не може да се изследват проби, защото не разполагаме с рекативи. 4-ма български студенти са блокирани в пламналия със зараза китайски град Ухан и още не е ясно как ще бъдат изведени оттам, обясни пък управляващият българското посолство в Пекин Владислав Спасов. Премиерът Бойко Борисов обяви, че е готов да прати самолет да прибере българските студенти, колкото и да струва. “Възложил съм на МВнР да следи, ако можем да си приберем студентите, за да не стане нещо лошо, и да ни разрешат, разбира се. Представям си колко са уплашени там”, каза Борисов. Китайската страна счита, че е най-безопасно да се остане на място, а не да се евакуират, посочва и.д. посланикът ни Спасов. “Нашите четирима българи могат да бъдат част от едно извеждане от Китай. Говорили сме с френските власти да бъдат отведени с тяхна група”, допълва той. Сред блокираните там е студентката Преслава Пешкова, според която обаче се прекалява с вируса и става дума вече за някаква психоза. “Мога да излизам извън кампуса, но си седя в стаята. Преди няколко дни ни раздадоха китайски чай за подсилване на имунната система. Откакто затвориха града в четвъртък, си седя в стаята и гледам филми, чета книги - обяснява Преслава пред Нова тв. - Всички студенти са във ваканция заради новата година в Китай. От университета ни доставят храна в кампуса, така че не ни се налага да излизаме. Досега не ми е известно някой студент да се е разболял. При всяко влизане ни мерят температурата.” “Изобщо не можем да стигнем до летището. Преди дни градът беше сравнително пуст, тъй като повечето хора са се изнесли по родните си места за празниците. Може би около 90% от хората носят маски”, каза тя. Не се препоръчва евакуацията на чужденци от Китай, заяви шефът на Световната здравна организация Тедрос Адхан, който пристигна в страната. Той изрази увереност в способността на Китай да контролира и ограничи разпространението на новия коронавирус. СЗО коригира оценката си за заплахата - от умерена към висока, и призна, че е подценила сериозността на ситуацията. от новия вирус. 24-годишен студент, който е бил приет в болница със симптоми на грип, след като се върнал наскоро от Китай, страда от сезонен грип, обявиха властите. Очакваше се вчера да бъде изписан. В Германия бе регистриран първият случай на предаване на коронавируса от човек на човек в Европа. Мъж бил заразен от колежка китайка, която ходила при роднини в Ухан. Канада също потвърди първи случай в страната на заразен. И съпругата на пациента е с положителен тест. Новият коронавирус може да навлезе в човешкото тяло чрез контакт през лигавицата на окото, обявиха китайски учени. Ако вирусът попадне върху кожата на ръцете ви и невнимателно разтриете очите си, може да се инфектирате. и ще зарази минимум десетки хиляди, смятат учените. Според експерт от университета в Торонто най-добрият сценарий е вирусът да умре след лятото. Почти 5000 случая на заразени са потвърдени вече, а това може да означава още 25 000 случая, ако инфекцията продължи да се разпространява със същата скорост. Очаква се направата на ваксината да отнеме поне 8 седмици. Хонконг и Русия затвориха границите си с Китай. Китайският президент Си Цзинпин изрази увереност, че ще спечели битката срещу “дяволския” коронавирус, вече взел 106 жертви. “Вирусът е дявол и не можем да позволим на дявола да се крие. Китай ще засили международното си сътрудничество и приветства участието на СЗО в превенцията на вируса”, заяви Си Цзинпин. ", "date": "2020.01.28", "title": "Българин дойде болен от Пекин, не е кунгфлу. Борисов ще праща самолет в Ухан (Обзор)"}
{"url": "https://www.24chasa.bg/novini/article/8123014", "text": "Ако 2019 г. бе на промяната, нека 2020-а да е годината на продължаващата промяна, на промяната с развитие. Това заяви лидерът на БСП в София Калоян Паргов в словото си по време на традиционната си годишна среща с журналисти. Разместват се пластовете в световен, европейски, национален, но и чисто партиен план, направи Паргов препратка към пледстоящите вътрешни избори за лидер в БСП. Земетресенията са с различен магнитуд, но в един момент тектоничните плочи ще се наместят в конфигурация, която да определи бъдещето за следващите 4 г., допълни той пред \"24 часа\". И прогнозира сътресения както в ГЕРБ, така и в БСП. Паргов определи началото на 2020 г. като \"бурно\", но допълни, че събитията през годината ще са като \"разкази с неочакван край\". Тази война между институциите не вещае нищо добро в бъдеще, коментира Паргов искането на главния прокурор Иван Гешев до Конституционния съд относно имунитета на държавния глава. Самият факт, че се вадят СРС-та за президента е достатъчно обезпокоителен, допълни той. Паргов избра за традиционната си среща с медиите ресторант с шеф готвач Сидония Радева. За старта на събитието тя забърка вишновка сорбе с течен азот, а лидерът на червените в столицата й помагаше. Това е политическа магия, коментира той. След толкава бъркане пак червено излезе, пошегуваха се негови колеги от Общинския съвет.", "date": "2020.01.28", "title": "Паргов: 2020 г. ще е на промяната с развитие"}
