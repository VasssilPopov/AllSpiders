{"url": "https://www.24chasa.bg/novini/article/6883436", "text": "Критично остава състоянието на 19-годишния Феди Башур, който катастрофира в четвъртък следобед на магистрала “Тракия”, коментираха от болница “Света Анна”. Младежът е с много тежка черепно-мозъчна травма, на апаратно дишане и в реанимация. Още в петък от “Св. Анна”, където е настанен тийнейджърът, не дадоха добри прогнози за състоянието му. В колата с Феди пътуваха и баща му Жорж Башур и попфолк певицата Емилия. Мъжът е с травми по лицето, а Емилия - с фрактури по ребрата и ръката. И двамата все още са в болницата, съобщиха оттам. Катастрофата стана в четвъртък към 17,09 ч на 37-ия км на магистралата от София към Пловдив. Тримата пътували с “Мерцедес Gle 4matic”. Зад волана бил синът на бизнесмена Жорж Башур - 19-годишният Феди. Асфалтът бил мокър, валял дъжд. Основната версия на разследващите за катастрофата е, че тя е станала след образувал се “аквапланинг” (водно пързаляне). Той настъпва, когато гумите на колата се движат толкова бързо върху мокрия път, че няма време да изместят водата и да влязат в контакт с асфалта. Според една от версиите джипът се е движил с над 80 км/ч, за да се стигне до аквапланинга.", "date": "2018.05.26", "title": "19-годишният Феди още в реанимация след катастрофата, лекарите с лоши прогнози"}
{"url": "https://www.24chasa.bg/novini/article/6883601", "text": "Ирландците одобриха с голямо мнозинство облекчаването на националния закон за абортите в страната със силна католическа традиция, сочат обявените днес окончателни резултати, цитирани от Франс прес и ДПА, съобщи БТА. Ирландската избирателна комисия обяви, че 66,4 процента от ирландските избиратели са гласували за облекчаване на условията за абортите, а 33,6 процента са били против. Активността на референдума е била 64,1 процента. \"Състоя се мълчалива революция, голяма проява на демокрация\", написа в Туитър ирландският премиер Лио Варадкар, който подкрепя промяната. Националната телевизия Ар Ти И определи като \"решаващо и историческо\" гласуването за отпадане на изменение от ирландската конституция, което забранява аборта в повечето случаи, освен ако животът на майката е в опасност. Осмата поправка в конституцията дава на майката и на нероденото дете \"равно право на живот\", с което на практика се забранява абортът в почти всички случаи, включително при изнасилване или кръвосмешение. Екзит половете разкриха голямо разминаване между възрастовите групи - 87,6 процента от хората на възраст от 18 до 24 години са подкрепили промяната, а 58,7 процента от хората на възраст над 65 години са били против нея. Варадкар заяви, че резултатът от референдума ще даде на правителството му \"мандата, то който сега се нуждаем, за да изготвим обещаните от нас нормативни актове преди края на тази година\". Предлаганото от правителството ново законодателство разрешава неограничени аборти в първите 12 седмици бременност, а в отделни случаи и на малко по-късен етап.", "date": "2018.05.26", "title": "Две трети от ирландците подкрепиха облекчаване на закона за абортите"}
{"url": "https://www.24chasa.bg/novini/article/6883499", "text": "Над 60 леви партии, сдружения и синдикати протестираха в редица френски градове срещу политиката на президента Еманюел Макрон, който встъпи в длъжност преди една година, предадоха Франс прес и Ройтерс, цитирани от БТА. В протеста в Париж участват около 21 000 души по данни на полицията. Силите на реда съобщиха, че около 30 души са арестувани преди началото на протеста за различни нарушения. Според полицията в протеста в Лион участват 1200 души, В Гренобъл 1900, а в Монпелие 2000. Демонстрантите критикуват президента, че реформира твърде шоково и твърде обхватно и че е отговорен за отстъпления в социалния сектор. \"Правят се подаръци на най-богатите, канят се в Елисейския дворец шефовете на компании, които не си плащат данъците, облагат се пенсиите\", разкритикува президента генералният секретар на влиятелния синдикат Се Же Те Филип Мартинез, който участва в протестното движение заедно с крайнолявата парламентарно представена партия \"Непокорната Франция\" на Жан-Люк Меланшон, който участва в протеста в Марсилия. \"Ще изразим послание, което трябва да бъде чуто от твърдоглавия Еманюел Макрон\", заяви Меланшон пред аплодираща тълпа в Марсилия. Той отправи редица критики към Макрон, сред които недостиг на болничен персонал, ограничен прием в университетите и липсата на полицаи в рискови квартали, защото правителството твърди, че не може да ги финансира. \"Не ви вярваме, защото лъжете\", заяви Меланшон и добави, че правителството на Макрон е направило за най-богатите данъчни отстъпки за общо 4,5 милиарда евро, които е можело да се инвестират в болници. Сред другите участници в протестите са Френската комунистическа партия и еколозите, както и движението на бившия социалистически кандидат за президент Беноа Амон. За сметка на това другите два големи национални синдикати Се Еф Де Те и Еф О обявиха, че няма да участват в протестната акция, защото я смятат за твърде политически оцветена. По същата причина няма да участва и Френската социалистическа партия.", "date": "2018.05.26", "title": "Радикалната левица поведе протести срещу Макрон в цяла Франция"}
{"url": "https://www.24chasa.bg/novini/article/6883409", "text": "Загреб ще се учи от София как се строи метро. Това стана ясно на срещата между кметовете на българската и хърватската столица Йорданка Фандъкова и Милан Бандич. Загреб има интерес към натрупания опит на София в изграждането на метрото, тъй като хърватската столица подготвя генерален план за изграждане на трасе на подземните влакчета. На срещата с Бандич Фандъкова е посочила, че метрото на София е проект, даван за пример от Европейската комисия, и е поканила екип от Загреб да посети столицата и да се запознае със строителството на третата линия на метрото. Загреб се интересува и от опита на София като град - домакин на българското председателство на Съвета на ЕС. “Предстои Загреб да поеме председателството след година и половина и опитът на българската столица ще бъде много важен”, каза Бандич. Фандъкова и Бандич са се договорили сътрудничеството между двете столици в областта на културата, транспорта и околната среда да продължи. Големите градове сме изправени пред общи предизвикателства, затова е важен диалогът между столиците, каза Фандъкова. Сред тях са чистотата на въздуха и оползотворяването на битовите отпадъци. Загреб в момента подготвя проект за изграждане на система за третиране на битовите отпадъци. Фандъкова присъства с премиера Бойко Борисов на откриването на паметник на Иван Вазов в загребския парк “Бундек”. Вазов е символ на чистотата на българския език и нашите сънародници, които живеят в хърватската столица, ще имат възможност да поднесат своите цветя на празници като 24 май, каза Фандъкова.", "date": "2018.05.26", "title": "Загреб ще учи от София как да си построи метро"}
{"url": "https://www.24chasa.bg/novini/article/6882482", "text": "              Едно бягство като на кино на двама рецидивисти през парадния вход на софийския затвор фокусира вниманието върху живота зад решетките. Владимир Пелов и Радослав Колев духнаха за 6 минути от килиите. Бягството им повлече след себе си проверки и дисциплинарни производства, но малцина от хората, които не са помирисвали каменните стени, знаят какво е да си затворник в България и как се оцелява в една килия със себеподобни. На свобода хората рядко се замислят за живота зад решетките. Не се и вълнуват от проблемите, пред които се сблъскват затворниците, убедени, че това, което им се случва там, е заслужено. “В затвора влязох с 5 стека цигари, въпреки че не пуша, и 5 банкноти от по 20 лв. Първата вечер отидох при един, който изглеждаше като лидер на отряда. Подадох му двайсетолевка, за да ми донесе хляб, кисело мляко и кашкавал. Той ме насочи към надзирател. Предложих и на него парите, взе ги и обеща, че ще се върне с храната. Не го направи. След време се сприятелихме. Попитах защо ме е излъгал. Отвърна ми: Откъде да знам кой те пращаше? Можеше да е капан, разказва бивш затворник, излежал присъда за убийство. От 3 г. той е на свобода, но времето зад решетките не се забравя, както и приятелствата, създадени там. Въпреки опитите му да се откъсне от предишната среда, продължават да го търсят, най-вече за да ходатайства за работа. “Наскоро ми звънна едно момче, помоли ме да пусна връзки, за да започне нещо, защото щяло да откачи цял ден да се мотае по коридора или да зяпа телевизия”, обяснява бившият пандизчия. В затвора е като в природата - оцелява водачът, физически силният, изглеждащият добре. За дребния тарикат е трудно. “Тези, които са били лидери навън, няма как да не са такива и в затвора”, смята адвокат Милети Орешарски. Той е бил 4 г. шеф на софийския затвор и 20 г. на бобовдолския.  “Най-гадно е за наркоманите, а зад решетките те са близо 70 на сто от всички обитатели. Под тях са само педофилите, които дори и наркоманите пребиват за 2-3 цигари”, казва осъден за грабеж. “Веднъж дадох на надрусан цигара, за да пребие един педофил, който редовно млатех, но в този ден исках само да погледам. Наркоманът го издебна в гръб и го смля от бой, почувства се значим”, спомня си затворникът. Идеята на местата за лишаване от свобода е престъпникът да бъде изолиран, отделен за известно време от обществото, за да преосмисли постъпката си и да се поправи чрез труд, спорт, книги, разговори със социални работници и психолози. А който не е учил, да попълни някаква макар и малка част от празнотите в образованието си. Дали в практиката това е така? В България има около 7000 лишени от свобода, разпределени в 12 затвора, единият от тях - женски. Два пъти повече са затворническите общежития, има и два поправителни дома за момчета и момичета под 18 г. Най-голям е софийският затвор с близо 700 обитатели, разпределени в 13 групи от по 50 - 80 лишени от свобода. Построен е през 1903 г. Някога е бил извън града, сега е почти в центъра на столицата, заобиколен от блокове. Най-тежко е в първа група.Там попадат наказаните с доживотни присъди. Те са 22-ма. 12 от тях са с право на замяна, 10 без право на замяна. Те не работят, килиите им не се отключват през деня, излизат само за час разходка на карето в двора. Допреди 10-ина години за елитна се смятала втора група, защото в нея били предимно затворници от българския етнос, с тенденция да се трудят. Сега вече не е така. “Всеки шеф на затвора идва със своите новости и от елитния втори отряд вече няма и следа”, смята бивш затворник. В 7-а група са разследвани с предишни присъди, в 11-а - обвинените за първи път Разпределението на затворниците по килии също, макар и негласно, става според етноса, образованието, възрастта, вредните навици. Малко вероятно е наркоман да попадне в едно помещение с хора, които не пушат и спортуват например. Причината - мелето ще започне още първата вечер. Обикновено във всяка килия има своеобразен лидер, около него се обединяват останалите. “Когато карат нови затворници, надзирателят му казва: “Утре идват три момчета, искаш ли да ги огледаш и евентуално да вземеш някое при теб?”, описва ситуацията бивш затворник. Спомня си, че преди 3-4 г. в общежитието от закрит тип в “Кремиковци” за малко да избухне гладна стачка в една от килиите, защото настанили затворник, който миришел ужасно. След като сменил 3-4 помещения, го сложили с представители на неговия етнос. Вонята обаче била толкова силна, че след денонощие, те отсекли: или го махате, или стачкуваме. За да се избегнат подобни ситуации, негласно се спазва принципът хората да са от “една кръвна група”. Броят на затворниците в помещение е различен - обикновено 4-ма - 5-има. Килия само с още един е делял Евелин Банев-Брендо, докато бе разследван по делото за пране на 21 млн. лв., а по същото време бе подсъдим и в Италия за трафик на кокаин. “Неговата екстра беше само тази, макар че килията му беше много малка”, казва пандизчия, бил по същото време в софийския затвор. Брендо не се биел, ходел с обикновен анцуг, правел йога упражнения по време на едночасовата разходка в двора. Други затворници дори твърдят, че нямал свой телефон, а говорел по апаратите в коридора с карта. Той е в затвора от юли 2013 до март 2014 г., когато излиза под домашен арест. Сега Брендо трябва отново да врезе в затвора заради 6-годишна присъда, но не може да бъде открит. Различни била ситуацията с Върбан Борисов-Боксьора, задържан с още 7 души за 4 грабежа за общо 890 хил. лв. при акция “Опасните” през 2011 г. “Беше събрал една група от 7-8 цигани около себе си и всяка вечер биеха някого. От крошетата му опита и Станислав Ангелов-Сиси, осъден за 4 убийства”, разказва затворник. От няколко години Боксьора бил болен от рак на щитовидната жлеза и се кротнал. В затвора повод за бой може да бъдат и най-дребните неща, дори и това, че някой не харесва някого, без дори и дума да са си продумали. Мит е обаче, че затворниците се млатят като животни постоянно, защото те самите нямат полза. “Има ли меле, в коридора нахлува бойният отряд и започва масово тарашене на килиите. Затова лидерите се опитват бързо да го потушат, преди да се разбере”, казва затворник. “Гейовете също получават по някой и друг удар, но защото се опитват да правят гадни номера - започват да си удрят главата в стената и да заплашват, че ако не им дадеш цигара, ще кажат, че си ги набил”, разказва затворник. Затова по-опитните лишени от свобода измислили номер - примамват ги в килиите си и ги бият, а пред надзирателите казват, че са влезли да крадат. “Други затворници пък избиват агресията, като се самонараняват, удрят си главата в стената, режат се по тялото”, казва социален работник. После обяснявали, че им олеквало. Всяка килия в софийския затвор разполага с малко помещение, в което е тоалетната и душ за къпане. В него има постоянно топла вода С изключение на първа група, всички други килии са отключени от 6 до 20,30 ч, когато е вечерната проверка. През деня затворниците могат да излизат от тях, да се разхождат по коридора, който обаче остава заключен, да си гостуват. “Например група приятели може да си купят фъстъци и безалкохолно от лавката и да се съберат да гледат мач заедно”, описва всекидневието затворник. Във всеки коридор има обособено помещение, където да си перат на ръка дрехите и чаршафите, но перални няма. Простират ги по въженца на прозорците. Телевизията е важна част от живота на затворника, защото е едно от малкото му развлечения и без нея тотално биха изтрещели. “Ако не гледаме телевизия, какво ще правим по цял ден”, пита лишен от свобода. Телевизията обаче е повод и за бой. “Ако например някой гледа турски сериал, увеличил звука, а друг по същото време иска спортно предаване, или просто сапунките го дразнят, могат да се сбият”, обяснява затворник. Затова повечето предпочитат малки апарати и слушат звука със слушалки, за да не пречат на останалите. В затвора има около 20 канала, няма порно програми. Телевизорът, радиото, тетрисите, дисковете, но фабрично опаковани, са разрешените вещи. Те се оставят на входа и се получават от затврорниците в определени дни. Всеки може да изпрати техника на лишен от свобода, не само роднина. Получаването става в помещение, непосредствено до входа. Точно оттам побягнаха рецидивистът Владимир Пелов и осъденият на 20 г. затвор за убийство Радослав Колев в края на март. Проверката на колетите се извършва от волнонаемен служител, който записва фабричните номера на техниката. Тя не се разглобява, защото преди време след отваряне на телевизор, той не тръгва и затворникът осъжда надзирателя да му го плати. Преди години обаче при разглобяване на телевизор, изпратен на Живко Господинов-Полицая във Варненския затвор, надзирателите откриват два пистолета. Забранени са записващите устройства, хладилниците - заради фреона, който е вид газ. На ръба на позволеното е котлонът. “Причината е, че нагорещеният котлон може да се превърне в страшно оръжие”, обяснява затворник. Флашките също не са разрешени, защото са носители на информация. Миналата година осъденият на доживотен затвор без право на замяна Владимир Бошнаков започна дело срещу шефа на софийския затвор, защото при претърсване в килията му открили флашка с музика. Съдът не му я върна. “По отношение на работата затворниците се делят на три категории - едни, които искат да се трудят, за да не стоят сред съкилийниците си, други, които не ги свърта и трети, които са постоянно сред останалите, за да въртят далавери”, смята затворник. Повечето се трудят доброволно, което значи, че не им се плаща. Ангажирани са в почистването, в кухнята, където помагат на двамата готвачи, също волнонаемни. В затвора има печатница. Работещите в нея получават 70 на сто от минималната заплата, като парите не са в кеш, а се внасят в карти, с които да пазаруват в бюфета. Сумата не бива да надхвърля минималната работна заплата. В нея пари може да внасят и роднините. Трудът в кухнята е много тежък, става се сутрин в 4 ч, защото до 10,30 ч обядът трябва да е готов, а до 16 ч- вечерята, обяснява бивш затворник, рабитил там. На такава позиция бе беглецът Радослав Колев и мнозина се изненаха, че осъден за убийство с нож, работи в кухня. Платените позиции са на библиотекаря и бюфетчията Не всеки обаче може да работи там, а само абсолютно проверени и без каквито и да е зависимости, казва бивш затворник. Причината - те имат контакт с всички лишени от свобода и може да въртят всякакви далавери, ако пожелаят. Библиотекарят например излиза до самата бариера и постоянно има контакт и с външния свят, защото от куриери получава вестници и списания. Затворниците имат право да се абонират. Той минава и по килиите, за да им ги раздава. Покрай бюфетчията също се изрежда целият затвор. Макар и да не може да върти далавери с грамажите, защото храната е опакована, може да измисли друга схема, затова трябва да е сигурен, обяснява затворник. Той описва и една от далаверите, измислени от наркоманите, които са на метадонова програма. Някои от тях  задържали метадона в устатата си. После го изплювали, преварявали, за да се изпари слюнката, и го предлагали на други в замяна на хероин. В затвора е много гадно, затова и човек, с тежка присъда рядко попада отново там, твърди бивш затворник, който се надява, че след 7 г. престой зад решетките няма да се върне обратно. - Тя не е единственият, но е изключително голям. През 1996 г. по линия на Съвета на Европа бях с делегация в Швейцария. Администрацията на тамошните затвори ни обясняваше, че наркотиците са страшен бич, номер две след мигрантската престъпност. Дрогата беше проблем не само за затворите, но и за цялото им общество. Когато се върнах, казах на колегите: “Ако знаете какво ни чака”. Сега не им отстъпваме, дори ги задминахме. Контингентът в затворите ни е по-различен - предимно социално слаби, от малцинствата, декласирани. Те не стават наркомани зад решетките, а идват подготвени. Заради наркотиците правят престъпление, влизат в затвора и всячески се стремят да се сдобият с тях. - Който е зависим, винаги намира начин. Може чрез служител, чрез пратките, които получават от близките си. Родителите от съжаление към децата си внасят. Затворниците се обаждат на майките си и заплашват: “Ако не сложиш дрога в пастата за зъби, в козунака, в хляба или консервата, ще се самоубия, вече не издържам”. Вкарват наркотика по всякакъв начин. Когато бях директор на софийския затвор хвърчаха дрончета, детски играчки хеликоптерчета със скрит в тях наркотик. Веднъж ги видим, веднъж - не. По мое време най-лесният начин бе през една от сградите на затвора, която е откъм ул. “Майор Векилски” Масово пликчетата с наркотик се хвърляха на покрива ѝ. След като го заградихме, започнаха да мятат на двора. Например мушкат дозичката в картофче и хайде през оградата. Картофчето може изобщо да не го забележим. Помня, че когато бях на посещение в холандски затвор, ни обясняваха, че всеки посетител го проверяват и със специално обучени кучета. И въпреки това успявали да внесат наркотици. Играта на мишка и котка ще продължи, докато тази система съществува. - Не. Когато бях ръководител на затвора, аз и колегите по всякакъв начин се борихме с проблема. Един дрогиран мъж, който не знае какво прави, може да посегне на себе си, на околните, на служителите. Но колкото и да ги съжаляваме, нямаме механизъм, чрез който да им помогнем. - Да, защото все пак бутилката е обемиста, но не е невъзможно. Но затворниците сами го произвеждат. Събират си плодове, варят, дестилират, разбира се, в малки количества. Но стремежът да го правят е постоянен и няма да спре. - Притежаването на телефон е въпрос на престиж. Ако нямаш джиесем, си незачитан в онази общност. Статусът се повишава с телефон. Освен това, ако се внесе една симкарта и затворникът си я сложи в апаратчето, може да проведе десетки разговори срещу много малка сума, напрактика разговорите са му без пари. От икономическа гледна точка всеки ще предпочете да има телефон, за да говори с жена си, децата , близките. Рядко по джиесемите се върти престъпна дейност. Повечето провеждат нормални комуникации със семейството си. За телефоните в коридорите, които са разрешени, подозират, че се подслушват, че непрекъснато ги дебнат Голям е страхът от това, че някой може да им чуе разговора, от който нищо няма да се разбере. Досега нямам сведение да се е получило разкритие на престъпни замисли чрез слушане на разрешените телефони. - Навремето бяха ценност, сега не. Откакто съществуват затворите, на почит е натуралната размяна - аз на теб, ти на мен, услуга, вещи. - Там не го наричат кражба, а ползване. Смятат, че след като една вещ е в стаята им, значи е за общо ползване. Но някои водят дела срещу съкилийници. Един взел 5 кутии цигари от шкафчето на съседа и ги изпушил, той пуска жалба, започва разследване, дело. - Защото в различните периоди много неща са били забранявани. Цигарите обаче винаги са били разрешени и са онова нещо, което може да служи при размяна. Тъй като парите са забранени, трябва средство, чрез което да се върти оборотът. - Бият се, защото в тях има огромна агресия, освен това влияее безделието, условията вътре, особено през лятото, когато повечето са поизнервени заради високите температури. Когато си затворен нонстоп със себеподобните, с тях си 24 часа - един хърка, друг крещи, обстановката се изнервя и напрежението се покачва. Мъжете как го избиват? Със спорове и побоища. Там място за нежност няма. Но все пак от дългогодишната ми работа в затворите съм останал с впечатление, че лишените от свобода са послушни. Все пак зависи от администрацията. Когато тя е комуникативна и се отнася с разбиране към житейските, истинските им проблеми, към чувствата и близките им, към оскотяването, което настъпва, те го оценяват. Умеят да ценят доброто и човешкото отношение към тях.           В 16,30 ч на 3 април през централния вход на софийския затвор пред слисаните погледи на надзирателите, въоръжени с пистолет и нож, избягаха рецидивистът Владимир Пелов и осъденият за убийство Радослав Колев. Има едно място в света обаче, където подобно нещо не само не може да се случи, но и на никого не би му хрумнало да опита - това е федералният затвор Florence ADMAX, известен повече като Супермакс. В него присъдите си излежават 442-ма лишени от свобода предимно заради тероризъм. Съдбата им е никога да не излязат на свобода. “Супермакс” се намира на 2 мили, което се равнява на 3,22 км, от град Флорънс в много рядко населения окръг Фримонт в щата Колорадо. Изграждането му започва през 1990 г., официално е открит 4 г. по-късно. Той е федерален затвор, което значи, че в него присъди може да изтърпяват американци от всички щати, както и чужденци. Затворниците са сами в килии с размер 3,5 на 2 квадрата. Във всяка има отлети от бетон и фиксирани за пода легло, маса и стол, наподобяващ табуретка. Прозорчето е 10 сантиметра и от него се вижда само небето Лишените от свобода нямат контакт помежду си, на тези с добро поведение им се разрешава по няколко часа разходка седмично. През това време те може да тренират фитнес в бетонно помещение или да се разхождат в изолиран двор, без да се срещат със себеподобни. Храненето става в килиите. Само тези, проявили безупречно поведение години наред, може евентуално да получат радио и черно-бял телевизор, на който да гледат няколко канала. Въпреки че отношението към обитателите на “Супермакс” може и да не е от най-хуманните, няма спор, че те са истински главорези, за които човешкият живот не значи нищо. Един от тях е Томас Силвърстайн дългогодишен лидер на нацистката затворническа групировка “Арийско братство”. Силвърстайн всъщност е една от причините да се построи “Супермакс ”. Той е по затворите още от 1977 г. През 1983 г. убива надзирател в контролирания блок на федералния затвор “Марион” в щата Илинойс. После е преместен в Канзас, без право изобщо да излиза от килията си. Силвърстайн е убил общо четирима души зад решетките, но за 2 от убийствата отрича. В “Супермакс” е преместен през 2005 г. Друг обитател на затвора е 49-годишният френски гражданин Закариас Мусауи, член на “Ал Кайда”. Той е един от тези, които планират атаките на 11 септември 2001 г. Мусауи обучава терористите как да си служат с контролните прибори на самолетите, които се блъскат в двете кули. Финансира ги с пари и други пособия преди атаките. Задържан е няколко седмици по-рано, защото пребивавал незаконно в САЩ . При претърсванията в жилището му са открити ръководства за пилотиране, които по-късно позволяват да се установи неговата съпричастност към терористичните атаки. През септември 2005 г. Мусауи се признава за виновен. Получава шест доживотни присъди без право на помилване. В “Супермакс” ще остане, докато го умъртвят, и Джохар Царнаев. Той е осъден на смърт за участието си в терористичната атака срещу бостънския маратон на 15 април 2013 г. При 2-те експлозии загинаха трима души, а 230 бяха ранени. Съучастник на Джохар бе брат му Тамерлан, който беше застрелян от полицията при опита за задържане.", "date": "2018.05.26", "title": "Какво е да си затворник"}
{"url": "https://www.24chasa.bg/novini/article/6883456", "text": "Путин предупреди Запада, че ако Украйна бъде приета в НАТО, това ще означава пресичане на червената линия в отношенията с Русия. “Не стига, че НАТО се доближи до границите ни, но подозираме, че утре и Украйна може да бъде включена в алианса и там да сложат радари и противоракетни системи. Само че има някакви граници, червената линия не трябва да се пресича”, каза той на икономическия форум в Санкт Петербург. Френският президент Еманюел Макрон, който е почетен гост на форума, заяви, че иска да закрепи Русия в Европа да обърне гръб на 25 години “неразбирателства” между Европа и Русия. Макрон се обърна към Путин със “скъпи Владимир”. Събитието завърши с прием, даден от Путин, който оживено разговаряше със съпругата на Макрон - Брижит. ", "date": "2018.05.26", "title": "Путин към Запада: Не пресичайте червената линия"}
{"url": "https://www.24chasa.bg/novini/article/6883533", "text": "Политиците сме длъжни да търсим компромиси, които носят полза за народите ни - сигурност, младите хора да остават в региона, да се развиваме. Това е възможно само в мирни условия, каза министър-председателят Бойко Борисов при срещата си с украинския премиер Володимир Гройсман, предаде правителствената пресслужба. По думите му, транспортните връзки свързват хората, помагат им да се разбират по-добре и да осъзнаят, че има много повече общи неща помежду им, отколкото разлики. Съгласен съм с Вас, че трябва да осигурим инфраструктурата между двете държави и съм отворен за нови проекти, които ще улеснят връзките ни, каза Гройсман. По време на срещата бяха обсъдени възможностите за сътрудничество и в образованието, което позволява развитие на младите хора и е шанс за взаимно опознаване на народите.", "date": "2018.05.26", "title": "Борисов пред украинския си колега Гройсман: Длъжни сме да търсим компромиси (Снимки)"}
{"url": "https://www.24chasa.bg/novini/article/6883560", "text": "Турският президент Реджеп Тайип Ердоган призова днес турците да прехвърлят валутните си спестявания в лири, за да подкрепят слабата национална валута, която изгуби около 20 процента от стойността си спрямо американския долар тази година, предаде Ройтерс, цитирана от БТА. \"Братя мои, които имате долари или евро под възглавниците, отидете и сменете парите си за лири\", призова Ердоган на митинг в източния град Ерзурум преди парламентарните и президентски избори на 24 юни.", "date": "2018.05.26", "title": "Ердоган призова турците да заменят своите долари и евро с лири"}
{"url": "https://www.24chasa.bg/novini/article/6883563", "text": "26-годишен мъж полетя от 7-я етаж в Бургас след скандал с приятелката си. Трагедията се разиграла тази вечер малко след 18,30 ч. в к-с \"Меден рудник\". Атанас С. е скочил от терасата на апартамент в бл. 100, в който живеел с приятелката си. Минути преди фаталния полет двамата се карали, разказаха съседи от блока, които са потресени от случилото се. По данни на полицията преди самоубийството Атанас С. е употребил алкохол. В момента криминалисти разпитват момичето, с което 26-годишният бургазлия е живял, както и хора от блока. Загиналият не е криминално проявен, уточниха от Областната дирекция на МВР. Предстои аутопсия на трупа в Съдебна медицина към УМБАЛ Бургас.", "date": "2018.05.26", "title": "26-годишен полетя от 7-я етаж в Бургас след скандал с гаджето"}
{"url": "https://www.24chasa.bg/novini/article/6883449", "text": "Вандал на 100 г водка нападна и повреди на три места знаменитата картина на Иля Репин “Иван Грозни убива сина си”, която е изложена в Третяковската галерия, съобщава ТАСС. С помощта на метална тръба от загражденията мъжът разбил дебелото стъкло, което защитава картината от температурните колебания. При падането на стъклото силно е пострадала и авторската рамка на творбата. По щастлива случайност най-ценното в картината - изображенията на лицата на царя и на сина му, не е пострадало. Вандалът е бил задържан и по-късно предаден на полицията. 37-годишният злосторник от Воронежка област обяснил постъпката си с желанието да възстанови историческата справедливост. Той повредил картината заради недостоверността на изобразените на платното исторически факти. Освен това изпил в бюфета 100 г водка, които го замаяли. Сега той рискува да бъде осъден на 5 г. затвор за повреда на произведение на изкуството. Картината на Репин е собственост на Третяковската галерия от 1885 г. Тя никога не е била изнасяна оттам.", "date": "2018.05.26", "title": "Вандал повреди знаменита картина за Иван Грозни"}
{"url": "https://www.24chasa.bg/novini/article/6883432", "text": "20 години затвор за убийството на Красимир Гочев-Шмид получи Михаил Туцов-Мишо Вандала от Софийския окръжен съд. Той разстрелял наркобоса с автомат “Калашников” пред дома му на 20 май 2014 г. в Своге. Туцов има множество регистрации за автокражби. Често се отбивал в автоморга между Перник и Радомир и залагал различни автомобили, които после откупувал. В началото на 2012 г. Вандала оставил там черен сак, в който имало “Калашников” със сгъваем приклад и патрони в него, който му бил върнат след няколко месеца. Две години по-късно в същата автоморга били дадени 50 хил. евро капаро за убийството на Шмид, обясниха от Софийската окръжна прокуратура, но не посочиха кой е осигурил парите. След екзекуцията трябвало да се платят още 30 хил. евро. На 20 май Вандала издебнал сочения за наркобос Шмид да паркира мерцедеса си пред дома си и го разстрелял с 6 куршума. След това избягал, а трима души видели в гръб как мъжът куца. Това се оказало ключово за задържането на Вандала, който имал проблеми със ставата след катастрофаа. Туцов не се признава за виновен. Той твърди, че е бил на детски рожден ден по време на убийството, но камерите в заведението в мол не са го заснели. След като мъжът бе задържан в края на септември 2014 г., МВР обяви, че разследват кой е поръчал Гочев. Той беше свидетел срещу бандата на Йосиф Йосифов-Йоско Констинбродския и подозренията падаха върху тях. 4 години по-късно обаче още няма задържани. Присъдата на Туцов не е окончателна. Докато чакал решението на съда за убийството, той получил и друга от 11 месеца затвор за изнудване, която влязла в сила. ", "date": "2018.05.26", "title": "20 години затвор за убиеца на Шмид"}
{"url": "https://www.24chasa.bg/novini/article/6883571", "text": "Най-малко 22 души загинаха и 14 бяха ранени при катастрофа в Уганда, след като автобус се блъсна в трактор и в бирен камион, предаде Асошиейтед прес, цитирайки говорител на полицията, съобщи БТА. Полицията оспори съобщение на Угандийския червен кръст, според което при катастрофата на около 260 км от столицата са загинали над 40 души. Катастрофите са често явление в източноафриканската страна. Много от пътищата са тесни и пълни с дупки. Властите обвиняват пияни шофьори за броя на катастрофите. \"Много пътнотранспортни произшествия са резултат от човешки действия, които могат да бъдат избегнати\", се подчертава в изявлението на полицията.", "date": "2018.05.26", "title": "Най-малко 22 загинаха при катастрофа в Уганда"}
{"url": "https://www.24chasa.bg/novini/article/6883487", "text": "България и Хърватия ще работят заедно, за да бъдат приети в Шенген и еврозоната. Това обяви в събота хърватският премиер Андрей Пленкович след разговори с българския министър-председател Бойко Борисов в Загреб. Общата цел е двете държави да са заедно в Шенген до 2020 г., обясни Пленкович. “Концентрирани сме да изпълним заедно всички критерии за влизане в Шенген и еврозоната”, обясни хърватският премиер. “17 май, когато в София се проведе срещата ЕС - Западни Балкани, е историческа дата. Срещата бе послание към всички наши съседни държави да продължат в реформите. Бе заявена и подкрепа от ЕС за всички тези процеси, особено за инфраструктурните проекти”, заяви още Пленкович и поздрави Борисов, че е повдигнал темата за Западните Балкани след 15 г. пауза. “На 24 май папата традиционно приема делегация от България. Тази година направихме нещо много за Балканите. Заедно със Зоран Заев се поклонихме на мощите на Свети Кирил, заедно направиха литургия поповете. Папата прие нашата покана догодина да посети България и Румъния с една-единствена цел - мира на Балканите”, обясни пък българският премиер Борисов. “Истински сме притеснени с колегата. Не трябва да допуснем нов конфликт на Балканите. Знаем каква е ситуацията в Босна и Херцеговина и различните интереси там. Трябва да вложим огромни усилия и в Босна и в Косово и за решаване на спора за името на Македония”, каза още той. Борисов приключи изявлението си с пожелание хърватският футболист на “Реал” (Мадрид)” Лука Модрич да вкара гол и неговият отбор да победи в съботния финал на Шампионската лига. Да бъде направен мост на делтата на Дунав, който да съкрати пътя на украинците до Румъния и България. Съоръжението трябва да е част от магистрала Варна - Одеса. Това предложение направи в събота президентът на Украйна Петро Порошенко на среща с българския министър-председател Бойко Борисов. Порошенко показа и карта на проекта, като обясни и каква ще е икономическата полза от такова съоръжение. Държа под този проект да положи подпис и румънският премиер, отговори на предложението Бойко Борисов. “Финансиране ще бъде намерено”, гарантира министър-председателят. Мостът ще съкрати пътя на украинските туристи до Варна и Бургас, ще отвори и път на Украйна към Турция, обясни още Борисов. България държи на пълното спазване на Минските споразумения, заяви още българският премиер. Тази вечер Борисов и Порошенко ще гледат заедно финалния мач на Шампионската лига между “Реал” (Мадрид) и “Ливърпул”. Хърватинът Лука Модрич от “Реал” да вкара гол, а неговият отбор да победи, пожела Борисов, докато бе в Загреб на среща с хърватския премиер Андрей Пленкович.", "date": "2018.05.26", "title": "България и Хърватия с цел Шенген до 2020 г. (Обзор)"}
{"url": "https://www.24chasa.bg/novini/article/6883498", "text": "Всяко училище в България трябва да има безжичен интернет до края на 2018 г. Тази сряда министърът на образованието Красимир Вълчев трябва да представи финансов разчет колко пари са му нужни, за да бъдат поставени рутери във всяко едно от 2400-те училища в страната, става ясно от стенограмата от заседанието на Министерския съвет. На 23 май премиерът Бойко Борисов е поискал справката, за да се подготви отпускането на сумата. Постановлението би трябвало да е готово за приемане от министрите до две седмици. 11 млн. лв. са нужни, за да може да бъде осигурен безплатен Wi-Fi в училищата, каза пред “24 часа” в събота министърът на образованието и науката Красимир Вълчев. 46% от школата вече имат безплатен интернет, който покрива почти всички класни стаи, уточни той. “Дигитализацията ще е приоритет през следващата година. Готвим голям проект по Оперативна програма “Наука и образование за интелигентен растеж” за дигитални умения с 3 основни дейности”, добави Вълчев. Те са за създаване на електронно съдържание, до което ще имат достъп всички и ще е безплатно, обучение на учителите по преподаване на дигитални умения и обучение по компютърно моделиране отрано. 450 учители от най-малко 200 основни училища в Ловеч, Монтана, Видин, Враца и Плевен ще повишат дигиталните си умения и квалификацията си по проект “Е-start@school”, финансиран от Google. В проекта е заложено създаване на поне 100 безплатни образователни ресурса, достъпни за всички преподаватели в страната. Най-малко 1000 педагогически специалисти трябва да формират онлайн общност за популяризиране на резултатите и добрите практики от него.", "date": "2018.05.26", "title": "Всяко училище с безплатен Wi-Fi до края на годината"}
{"url": "https://www.24chasa.bg/novini/article/6883447", "text": "Търсачки като гугъл и бинг на “Майкрософт” може да бъдат принудени да плащат за това, че показват откъси от новинарски статии според проекта на правилата за авторското право, подкрепен в петък от посланиците на страните-членки на ЕС, предаде Ройтерс. Мярката, която все още не е окончателна, ще позволи на издателите на печатни медии да поискат от търсачките да им плащат, за да показват техните статии до една година след публикуването им. Първоначално Европейската комисия предлагаше издателите да искат плащане за показване на статиите за 20 години назад. Пакетът на ЕС с реформи в областта на авторското право ще принуди също така интернет сайтове като ютюб да искат разрешително от притежателите на авторските права, за да излъчват тяхното съдържание, например музикално видео. Шефовете на новинарски издания имаха обтегнати отношения с гугъл и подобни търсачки, които те упрекват за спада на приходите им и на лидерската им роля на медийния пазар. Гугъл се опита да намери решение, като създаде Дигитална новинарска инициатива, която финансира дигитални проекти на издателите. Представителите на технологичната индустрия обявиха, че мерките няма да доведат до голямо увеличаване на приходите на медиите, тъй като търсачките насочвали милиони кликвания към новинарските сайтове, позволявайки им да печелят от онлайн реклами. В петък обаче издателите приветстваха споразумението, наричайки го “решителна стъпка в правилната посока”. “Надяваме се, че политиците ще продължават да подкрепят изключителното право на инвестиции в свободната и демократична европейска преса”, се казва в изявление на Европейската асоциация на издателите на вестници и на Европейския съвет на издателите. Предстои страните членки да договорят финално споразумение с Европарламента.", "date": "2018.05.26", "title": "Страните от ЕС: Интернет търсачките да плащат за статии"}
{"url": "https://www.24chasa.bg/novini/article/6883378", "text": "Руският президент Владимир Путин поиска от новото си правителство да работи за промени във всички области, на първата среща с кабинета в Кремъл, предадоха Франс прес и ТАСС. \"Трябва да поемате инициативи, да използвате нестандартни подходи, да покажете модерен стил на управление\", каза Путин на премиера Дмитрий Медведев и министрите. \"Тук трябва да е двигателят на промените във всички области и цялата страна трябва да усети темпото му\", подчерта Путин и призова правителството да е пример за конструктивно сътрудничество с гражданското общество. \"Задачите, които ви очакват, са не просто сложни, а крайно отговорни. Това са цели от принципно ново равнище, от постигането им зависи жизнеспособността на страната ни, енергията на развитието й, бъдещето й, без никакво преувеличение\", заяви Путин. \"Чака ви много работа, съществена работа и пожелавам на всички нужното здраве и енергия да я вършите\", заяви президентът. Владимир Путин, който беше триумфално преизбран на 18 март и встъпи в длъжност на 7 май, отново назначи Дмитрий Медведев за премиер, показвайки, че не предвижда промяна в управленската линия, отбелязва АФП. На 18 май Путин реши да остави на постовете им повечето основни министри като външния министър Сергей Лавров и министъра на отбраната Сергей Шойгу, утвърждавайки предложенията на Медведев. Сред редките промени в кабинета са лишаването на Виталий Мутко от поста вицепремиер, отговарящ за спорта, заради допинг скандала с руски спортисти, и издигането на финансовия министър Антон Силуанов до първи вицепремиер.", "date": "2018.05.26", "title": "Путин поиска от новото си правителство \nпромени във всички области"}
{"url": "https://www.24chasa.bg/novini/article/6883363", "text": "Съдът в Хасково остави за постоянно в ареста турският шофьор на тир, който бе  , съобщи   До разбиването на международния наркоканал се стигна след сигнал от европейски партньорски служби, а пътят на дрогата е бил от Иран до Белгия. Днес в съда стана ясно, че хероинът, пакетиран фабрично в торби със строително лепило, за да остане невидим за ренгена е бил претоварен в митнически склад в Истанбул, където камионът е останал два дни. След това отново под надзора на турските митници, тирът е бил дотоварен в Чорлу с друга стока и му е било поставено проследяващо устройство. На турския пункт „Капъ Куле” камионът е бил щателно проверен с рентген и две кучета, но не е открито нищо. Днес в съда трима адвокати на шофьора Дорсун Али твърдяха, че той не е част от престъпната схема.", "date": "2018.05.26", "title": "Оставиха за постоянно в ареста турския тираджия, хванат със 191 кг хероин"}
{"url": "https://www.24chasa.bg/novini/article/6883388", "text": "І. МЕТЕОРОЛОГИЧНА ОБСТАНОВКА: През нощта ще преобладава ясно и почти тихо време. На 27.05.2018 г. преди обяд над по-голямата част от страната ще бъде слънчево. След обяд ще се развива купеста и купесто-дъждовна облачност и на много места ще има краткотрайни валежи, придружени с гръмотевици. Ще духа слаб до умерен североизточен вятър. Максималните температури ще са между 24° и 29°, за София – около 24°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: - Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г. Област Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г. Движението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. Обходни маршрути: В посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. В посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г. Област Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г. Област Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г. АМ „Хемус“: Област София: Движението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня\". Движението се осъществява двупосочно в платното посока Варна. Срок 20.12.2018 г. Движението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г. Движението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г. АМ „Струма“: няма. АМ „Марица“: Област Пловдив: Движението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. Обходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г. АМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. АМ „Люлин“: Област София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 30.06.2018 г. Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; Област Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: - При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Белотинци – Монтана от км 74+736 до км 111+070 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г. - път І-2 Граница Румъния-Русе-Цар Калоян-Разград-Шумен-Девня-Варна: - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново: Движението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Стара Загора: Движение в една лента по път Стара Загора – с. Ягода от км 213+800 до км 225+600 поради ръчно косене на тревни площи. Движението в района се регулира от сигналисти. Срок до 31.05.2018 г. Област Хасково: Движението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 28.05.2018 г. Област Кърджали: Черноочене – Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. Движение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: Движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г. Област Кюстендил: Движението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок до 30.05.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Силистра: Движението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г. Движението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г. Област Бургас: - движението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.; - движението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 12.06.2018 г.; - движението по път I-9 в участъка Ахелой – Поморие е ограничено и се осъществява по обходен маршрут: - За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно. - За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г. - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г. - движението по път Варна - Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: Път II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.; Път III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г. Път III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.; Път III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г. Път III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г. Път III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. Обходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г. Път II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г. Път II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното платно. Срок до 22.06.2018 г. Път II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г. Път ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г. Ремонтни дейности: Път II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г. Път II-35: Движението по път II-35 Плевен – Кърнаре в град Троян от км 70+911 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г. Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г. Ремонтни дейности: Път ІІ-11: Движението по път ІІ-11 Сливата - Орсоя при км 28+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 28.05.2018 г. Път ІІ-11: Движението по път ІІ-11 Лом-Ковачица от км 42+850 до км 57+694 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. Път ІІI-114: Движението по път ІІI-114 Лом - Василовци от км 0+800 до км 17+404 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. Път ІІI-133: Движението по път ІІI-133 Лом - Вълчедръм от км 39+724 до км 61+300 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. Път ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. Път ІІI-1121: Движението по път ІІI-1121 Крива бара – Дондуково от км 5+420 до км 5+604 в района на Крива бара, се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. Път ІІI-8105: Движението по път ІІI-8105 Медковец–Сливовик от км 11+596 до км 16+574 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост.Срок до 04.06.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: Път ІІ-63: Движението по път II-63 Брезник – Трън от км 23+000 до км 28+000 километър в участъка от кръстовище за с. Видрица до кръстовище за с. Конска се осъществява в една лента поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост в свободната лента. Организацията на движението се регулира с пътни знаци. Срок до 29.05.2018 г. Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. Път ІІ-52: Движението по път ІІ-52 Лозица – Никопол от км 83+000 до км 101+000 се осъществява в една лента поради ремонтни дейности по асфалтовата настилка. Срок до 28.05.2018 г. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. ОПУ-Пловдив: Временно са въведени следните ограничения за движение на МПС: Път II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: За посока Пловдив – Бургас по път II-56 Стряма - Брезово до път I-6. За посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г. Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г. Път III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г. ОПУ-Разград: Временно са въведени следните ограничения за движение на МПС: Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.05.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г. Път ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г. Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г. Път ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г. Път ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г. Път ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г. Път ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г. Път ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г. Път ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г. Път II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: няма. Път II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 01.06.2018 г.; ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 01.06.2018 г. Път II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 03.06.2018 г. Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 01.06.2018 г. Път II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 01.06.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г. Път III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г. Ремонтни дейности: Път III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г. Път III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км.4+410 до км.28+825” поради превантивен ремонт на пътната настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 30.06.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.; Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.05.26", "title": "Вижте ситуацията по пътищата на страната към 17,30 ч."}
{"url": "https://www.24chasa.bg/novini/article/6883395", "text": "Ден след \"маратонските\" срещи на външните министри на Македония и Гърция Никола Димитров и Никос Кодзиас с посредника от ООН Матю Нимиц в Ню Йорк и преди обявеното продължение на преговорите в Брюксел вече е ясно, че нито една от страните не е отстъпила значително от позициите си по спора за името на Македония, коментира македонската телевизия Канал 5, цитирана от БТА. Нимиц съобщи вчера, че споразумение не е постигнато, от което става ясно , че Гърция официално е отхвърлила предложението на македонската страна за името \"Република Илинденска Македония\" за всеобща употреба. Атина продължава да настоява името да бъде избрано между четири от предложенията на Нимиц, които имат някакво определение пред \"Македония\". Вчера гръцкият премиер Алексис Ципрас заяви, чие ако бъде договорено такова име, това ще бъде \"голяма победа\" за Гърция. Македонският премиер Зоран Заев още преди няколко месеца каза, че от четирите предложения на Нимиц взаимноприемливи са само трите с географско определение, но Скопие не приема предложението \"Нова Македония\". От трите останали варианта най-голям шанс досега се даваше на определението \"Горна\", макар че според коментари в гръцките медии след вчерашния кръг от преговорите в Ню Йорк това предложение е било отхвърлено от македонския външен министър Никола Димитров и сега като най-сериозно решение остава \"Северна Македония\". Все пак главният проблем, който все още не е решен, е обсегът на употреба на името. Гърция иска то да бъде \"ерга омнес\", за всеобща употреба, с внасяне на поправки в македонската конституция, но Македония приема това само за предложението \"Илинденска Македония\". Македонската страна е готова да приеме предложенията на Нимиц само като име на държавата за външна употреба. Още в началото на преговорите посредникът Нимиц предложи компромисно решение за етапно приемане на определението пред името - в началото то да важи за външна, а след това, при присъединяването към Европейския съюз, и за вътрешна употреба. Това предложение засега се отхвърля и от двете страни по различни съображения. Всички погледи сега са насочени към Брюксел. Там, както обяви Нимиц, ще се състои нов кръг преговори, но други подробности не са съобщени. Според някои медии срещата на двамата външни министри ще се състои в понеделник, а Нимиц вероятно няма да присъства на нея. Целта все още е решението да се приеме през следващите няколко седмици, а споразумението за името да бъде подписано от премиерите Зоран Заев и Алексис Ципрас към средата на юни, непосредствено преди срещата на върха на ЕС, на която Македония очаква да получи дата за започване на преговори за членство в съюза.", "date": "2018.05.26", "title": "Разговорите за името на Македония се \nпреместват в Брюксел"}
{"url": "https://www.24chasa.bg/novini/article/6881440", "text": "“24 часа” и Министерството на регионалното развитие и благоустройството организират в понеделник, 28 май, дискусионен форум на тема “Магистрала “Хемус” – възраждане на българския Север”. Заради големия интерес, това е втора среща по темата, която медията и министерството организират във Велико Търново,  В събитието ще вземат участие министърът на регионалното развитие и благоустройството Николай Нанков, депутати от всички политически сили по маршрута на магистралата, кметове и областни управители от градовете по построената и бъдещата част на магистралата. Ще участва ръководството на АПИ, други държавни институции, както и представители на бизнеса.  Събитието е подкрепено от фирмите \"Хидрострой\", \"Джи пи груп\", \"Геострой\", \"Евроалианс\" и \"Пътни строежи\"-Велико Търново. • Какво се случи за „Хемус” след първата среща, какво предстои • Какви възможности за икономиката на Северна България ще отвори довършването на магистралата На първата среща за \"Хемус\" през юни 2017 г. министър Нанков пое ангажимент минимум 75 км да бъдат завършени от магистрата до края на мандата на настоящото правителство, а целият аутобан да бъде готов за 7 години. При първата среща предстоеше сключването на договор за строежа на „Хемус” от Ябланица до Боаза – сега вече участъкът се строи. Тогава за въвеждането на толсистемата все още се говореше в бъдеще време, докато сега договорът за толсистемата е вече подписан и тя се изгражда. Сред приоритетните теми на първата среща беше възможността за изграждане на нов мост над Дунав, както и на тунела под Шипка - теми, които със сигурност ще бъдат засегнати и на новата среща в понеделник.", "date": "2018.05.26", "title": "\"24 часа\" и МРРБ организират втори форум за магистрала \"Хемус\" във Велико Търново"}
{"url": "https://www.24chasa.bg/novini/article/6883401", "text": "Защитата на границата между България и Турция и добрите практики при прилагането и ще бъдат основна тема на българско-турска конференция в Одрин идния вторник, 29 май. На нея участие ще вземат вътрешните министри на двете страни - Валентин Радев и Сюлейман Сойлу. Това обяви посланикът ни в Анкара Надежда Нейнски в Свиленград, цитирана от БТА. На форума ще присъства и заместник-директорът на Фронтекс, а имайки предвид горещата тема с бежанците, във фокуса ще бъде трансграничното сътрудничество и споразумението между България и Турция по проблема с миграцията, допълни Нейнски. Днес посланиците на ЕС в Турция и ръководителят на Делегацията на Брюксел в Турция Кристиан Бергер пристигнаха на посещение в Свиленград. Те взеха участие в информационна интеркултурна среща с хора от двете страни на границата. Визитата е по покана на Делегацията на ЕС в Турция и посолството ни в Анкара в рамките на диалога между ЕС и Турция, както и част от мероприятията на Българското председателство на Съвета на ЕС. В програмата на посещението е предвидено и посещение на тракийската гробница в село Мезек и местна винарна. Доброто сътрудничество в областта на граничната сигурност е много важна тема за Европейския съюз и за България. Това сътрудничество е важно за нас и искаме да демонстрираме конкретни проекти, в рамките на които работим и си сътрудничим, каза ръководителят на Делегацията на ЕС в Турция Кристиан Бергер. Той допълни, че това са проекти в областта на междграничното взаимодействие, в областите на енергетиката, транспорта, сигурността и културата, които демонстрират сътрудничеството между ЕС и Турция и между България и Турция. Най-важното в днешната среща са обаче отношенията между хората. Ние сме доволни, че в рамките на визитата има възможност млади хора, артисти и творци от България и Турция да се срещнат и да поговорят за общия си бит, посочи още Бергер.", "date": "2018.05.26", "title": "Министър Радев обсъжда защитата на българо-турската граница в Одрин"}
{"url": "https://www.24chasa.bg/novini/article/6883404", "text": "Президентът на САЩ Доналд Тръмп изрази задоволство от освобождаването на американския мормонски мисионер Джошуа Холт, който бе държан близо две години в затвор във Венецуела по обвинение, че организирал въоръжени групи за дестабилизирането на президента Николас Мадуро, предаде Франс прес. При обиска в дома на Холт във Венецуела са били намерени автомат \"Калашников\" и ръчна граната, припомня ТАСС. \"Добра новина с освобождаването на американския заложник във Венецуела\", написа Тръмп в Туитър и добави, че \"прекрасните жители на Юта ще са много доволни\". Джошуа Холт е жител на този щат с многобройно мормонско население. Сенаторът републиканец от щата Юта Орин Хач потвърди самоличността на освободения американец, като написа в изявление: \"Радвам се да съобщя, че след две години тежки усилия постигнахме освобождаването на Джон и Тами Холт\", венецуелската съпруга на мисионера, \"които вече са на път за дома в САЩ\". Очаква се Джошуа и Тами Холт да пристигнат във Вашингтон след няколко часа и да бъдат приети в Белия дом около 23 ч. по Гринуич, съобщи Тръмп в Туитър. Съобщението за освобождаването на Холт идва ден след необявена среща в Каракас между влиятелния американски сенатор републиканец Боб Коркър, председател на комисията за външни работи, и президента на Венецуела Николас Мадуро. \"Искам да благодаря на Боб Коркър за решаващите му усилия, както и на комисията за външни работи за нейната помощ и усилия\", заяви Орин Хач.", "date": "2018.05.26", "title": "Освободиха американец, държан в затвор във Венецуела 2 г., Тръмп доволен"}
{"url": "https://www.24chasa.bg/novini/article/6883407", "text": "Проливен дъжд се изсипва в момента над Кърджали. Улиците на града за минути се превърнаха в реки. Най-тежко е положението в района на автогарата, където шахтите не могат да поемат стичащата се вода. Кръговото кръстовище в района се е превърнало в езеро. Наводнен е и един от основните булеварди - \"Беломорски\", в района на болницата.", "date": "2018.05.26", "title": "Проливен дъжд  превърна в реки улиците на Кърджали (Снимка)"}
{"url": "https://www.24chasa.bg/novini/article/6883430", "text": "Турският президент Реджеп Тайип Ердоган съобщи, че Турция и Русия са постигнали споразумение за отстъпка в цената на руския газ, доставен през 2015 и 2016 г., предаде ТАСС, ци. На митинг на управляващата Партия на справедливостта и развитието (ПСР) в източния окръг Ерзурум Ердоган каза, че през 2015 г. Турция е поискала от Русия да й предостави отстъпка в цената на природния газ, но руската страна е отказала да удовлетвори искането и Анкара се е обърнала към международен арбитраж. \"След дългите обсъждания бе постигнато споразумение за отстъпка в размер на 10,25 процента за газа, доставен през 2015 и 2016 г. Разликата в плащанията за тези две години, а именно 1 милиард долара, ще бъде върнат на републиката\", каза Ердоган, цитиран от Анадолската агенция.", "date": "2018.05.26", "title": "Русия ще върне на Турция 1 млрд. долара за газ, доставен през 2015 и 2016 г."}
{"url": "https://www.24chasa.bg/novini/article/6883446", "text": "Още в първия ден от работата на общия регламент за защита на личните данни австралийският борец за конфиденциалност на личната информация Max Шpьoмс пoдaдe cъдeбни иcкoвe cpeщy Gооglе и Fасеbооk, съобщи  Toй oбвини кopпopaциитe, чe пpинyждaвaт пoтpeбитeлитe дa дaвaт cъглacиeтo cи зa пpeдocтaвянe нa личнитe дaнни. Cпopeд нoвия peглaмeнт, интepнeт кoмпaниитe, paбoтeщи в Eвpocъюзa или c пoтpeбитeлитe oт EC, зaдължитeлнo тpябвa дa пoлyчaт яcнoтo и нeдвycмиcлeнo cъглacиe нa вceки пoтpeбитeл зa oбpaбoткaтa нa нeгoвитe лични дaнни. Hapyшeниeтo ce нaкaзвa cepиoзнo - дo 4% oт глoбaлния гoдишeн дoxoд или 20 милиoнa eвpo ($23,4 милиoнa). Избиpa ce пo-гoлямaтa cyмa. Шpьoмc пoдaдe чeтиpи жaлби. Eднa cpeщy Gооglе (мaкcимaлнaтa глoбa мoжe дa дocтигнe €3,7 милиapдa). Ocтaнaлитe тpи ca cpeщy Fасеbооk (глoбa дo €1,3 милиapдa) и нeйнитe Іnѕtаgrаm (€1,3 милиapдa) и WhаtѕАрр ($1,3 милиapдa). Toecт, мaкcимaлнaтa глoбa нa Fасеbооk мoжe дa дocтигнe €7,6 милиapдa. Texнoлoгичнитe гигaнти ocпopиxa жaлбитe. Te кaзaxa, чe oт 18 мeceцa ce пoдгoтвят зa въвeждaнeтo нa регламента и cпaзвaт вcички нoви изиcквaния.", "date": "2018.05.26", "title": "Подадоха жалби срещу \"Гугъл\" и \"Фейсбук\" за 7,6 млрд. евро само за един ден"}
{"url": "https://www.24chasa.bg/novini/article/6883459", "text": "За постигане на мир и стабилност, които да носят полза и блага на всички народи се обяви министър-председателят Бойко Борисов в Киев, където е на посещение по покана на президента Петро Порошенко, съобщиха от правителствената пресслужба. „Винаги сме били за мир, защото това е най-святото нещо. Това е вълшебната дума и затова полагаме толкова усилия. Трябва да направим всичко възможно, за да спасим мира“, подчерта българският министър-председател. Той посочи, че изходът от кризата в Украйна, е в спазването на Минските договори от всички страни и изрази очакване, че чрез преговори това може да бъде постигнато. Борисов потвърди, че разглежда изграждането на инфраструктура като възможност за постигане на стабилност, икономически растеж и подобряване на доходите и живота на хората. Украйна заема важно място сред външнополитическите приоритети на България. С вашата страни ни свързват приятелски отношения, стъпили на от историческата, културна, езикова и религиозна близост между нашите народи, както и от наличието на най-голямата българска етническа общност извън страната. Това посочи министър-председателят Бойко Борисов, който е първият български правителствен ръководител, направил посещение в Украйна от 14 години. В този период станаха много промени, България се утвърди като член на НАТО и ЕС, но връзките между нашите народи са стабилни, защото много периоди в историята и личности, оказали влияние върху развитието на двете страни, продължават да ни свързват, каза премиерът Борисов. Той припомни, че ангажираността на страната ни се изразява и в отпуснатите средства за образование в Украйна. До момента с българска помощ са изградени 10 компютърни кабинета на обща стойност близо 200 хиляди евро. Предстои да бъдат изградени още два нови за чужди езици в Лвовския национален университет „Иван Франко” и в Киевският национален университет „Тарас Шевченко”. Борисов се застъпи за безпрепятственото изучаване на български език, култура и история от членовете на българската общност и посочи, че чрез своята администрация и институции държавата ще продължи да съдейства за това. Той приветства подписаната в края на м. април Декларация за гарантиране на лицата, принадлежащи към българското национално малцинство, живеещи на територията на Украйна, на правото да изучават майчин език и да учат на майчин език и я оцени като потвърждение на намеренията на украинската страна да гарантира изучаването на български език в държавните общообразователни учебни заведения. Българският премиер посочи, че се очаква през есента провеждане на сесия на смесената междуправителствена комисия, която да разгледа възможностите за сътрудничество между университетите на двете страни и подпомагане на обучението в сферата на висшето образование. Президентът Петро Порошенко благодари за позицията на България в подкрепа на териториалната цялост на страната, както и за отношението на правителството ни по теми като визовите облекчения и икономическите връзки със страните от ЕС. Той посочи, че разчита на България и на Българското председателство така, както е поставило въпроса за Западните Балкани, да разглежда и инициативата на ЕС за Източното партньорство. За нас свързаността и особено изграждането на коридор №4 е от изключително значение, посочи Порошенко по време на разговорите.", "date": "2018.05.26", "title": "Премиерът Борисов в Киев: Вълшебната дума е „мир“ (Обновена, снимки)"}
{"url": "https://www.24chasa.bg/novini/article/6883484", "text": "В рамките на посещението на министър-председателя Бойко Борисов в Киев, кметът на София Йорданка Фандъкова, която е част от делегацията, проведе лична среща с кмета на украинската столица Виталий Кличко, съобщи пресцентърът на Столична община, цитиран от БТА. На срещата двамата обсъдиха основни проекти и възможността за обмяна на опит. Киев работи по проекти в областта на инфраструктурата и трафика, предвижда да модернизира инсталация за оползотворяване на отпадъци и да разширява метрото. Кметът Фандъкова покани Кличко в София.", "date": "2018.05.26", "title": "Йорданка Фандъкова покани кмета на Киев Виталий Кличко в София"}
{"url": "https://www.24chasa.bg/novini/article/6883494", "text": "Турското външно министерство осъди решението на Германия да разреши днес прокюрдски митинг в западния град Кьолн, като обвини Берлин в \"двойни стандарти\", припомняйки предишна забрана за предизборен митинг на управляващата турска партия в Германия, предаде ДПА, цитиран от БТА. \"Този двуличен подход, който осъждаме силно, противоречи на всяка демокрация, на борбата с тероризма и на очакванията за нормализация на турско-германските отношения\", заяви министерството в съобщение, публикувано на официалния му сайт. Германските власти обаче възразиха, че демонстрацията в Кьолн, която са разрешили, е била организирана от кюрди, живеещи в Германия, в знак на протест срещу турските военни операции в Сирия. Нещо повече, те посочиха, че са забранили на двама турски политици от прокюрдската опозиционна Демократична партия на народите да говорят на митинга заради предстоящите президентски и парламентарни избори в Турция на 24 юни. Отношенията между Турция и Германия се обтегнаха миналата година, когато германските власти не позволиха на турски политици да организират митинги в Германия преди референдума за поправки в турската конституция. Германското външно министерство обяви след това, че чуждестранни политици не могат да говорят публично в Германия три месеца преди избори в тяхната страна.", "date": "2018.05.26", "title": "Турция обвини Германия в двойни стандарти заради прокюрдски митинг в Кьолн"}
{"url": "https://www.24chasa.bg/novini/article/6883357", "text": "Севернокорейският лидер Ким Чен Ун днес се срещна отново с южнокорейския президент Мун Дже Ин, за да обсъдят постигнатите на предишната им среща мирни споразумения и евентуалната среща между Ким и президента на САЩ Доналд Тръмп, предаде Асошиейтед прес, цитиран от БТА. Утре Мун ще обяви лично резултатите от днешната среща с Ким, продължила близо два часа, съобщава канцеларията на южнокорейския президент. Срещата се състоя в граничното селище Панминчжон, на север от Демилитаризираната зона. \"Двамата лидери проведоха откровена размяна на мнения за изпълнението на декларацията от Панминчжон, приета на 27 април, както и за необходимостта от успешно провеждане на срещата на високо равнище между САЩ и Северна Корея\", се казва в изявлението на канцеларията на Мун, цитирано от ТАСС. Необявената среща е последният драматичен обрат в изминалата седмица на дипломатически промени в позициите около планираната за 12 юни безпрецедентна среща на върха между САЩ и КНДР и най-ясният знак, че лидерите на двете Кореи се опитват да съхранят възможността за провеждането на този форум, отбелязва Ройтерс. Днешната среща в Панминчжон идва един месец след първата междукорейска среща на върха от повече от десетилетие на същото място на 27 април, на която Мун и Ким заявиха, че ще работят за безядрен Корейски полуостров и официално прекратяване на Корейската война (1950-1953 г.). Вчера Тръмп заяви, че Вашингтон води продуктивни разговори с Пхенян за провеждане на срещата на върха на 12 юни в Сингапур, ден след анулирането й. Според сп. \"Политико\" екип от 30 служители на Белия дом и Държавния департамент се готви да замине за Сингапур през уикенда. Очаква се този екип да обсъди програмата и логистиката за срещата на върха с представители на Северна Корея. По-рано Тръмп съобщи, че срещата на върха може все пак да се състои, след като приветства помирително изявление на КНДР, в което тя заяви, че запазва готовност за преговори.", "date": "2018.05.26", "title": "Лидерите на Северна и Южна Корея разговаряли 2 часа"}
{"url": "https://www.24chasa.bg/novini/article/6883331", "text": "Възможно е скандалното изказване на народния представител Таско Ерменков, че водата в София е отровена, да е било провокирано от поверителна информация, до която той е имал достъп в миналото. Има голяма вероятност червеният депутат навремето, докато е бил капитан от Държавна сигурност, да е чел някои служебни бюлетини, в които има данни за отравяне на питейната вода на столицата. И наистина, в средата на 70-те години на ХХ век водата, която се влива в яз. \"Искър\", е била недопустимо замърсена. Това става ясно от таен доклад до Тодор Живков от 1975 г., с който \"168 часа\" разполага. Оказва се, че преди 43 години, без да знаят, софиянци са пиели некачествена вода, която е била опасна за здравето им. Причината е, че в онези години не е имало съоръжения за пречистване на отпадните води от околните селища, като главният замърсител е град Самоков. Ситуацията е описана в доклад от проверка на Комитета за държавен и народен контрол, предназначен само за вътрешна информация на Тодор Живков. Той носи гриф \"за служебно ползване\" и е подписан от министър Нинко Стефанов, началник на този най-висш контролен орган. “Изливането на непречистени фекални води в близост до големите градове е довело до създаване на източници на зловоние и зарази. Вследствие силното замърсяване на водните течения сериозно са влошавани качествата и на питейните води, което създава опасност от развитието на епидемични заболявания. Характерен е случаят с водите на р. Искър, които при вливането им в яз. \"Искър\" по проекта за категоризация трябва да бъдат І I категория, т. е. годни за пиене, а всъщност са недопустимо замърсени и са в IІV категория.” Видно от данните, най-големият ни язовир през онези години изобщо не е изключение в това отношение. Трагично е било състоянието и на другите значими водни басейни в страната. \"Състоянието на водните ресурси у нас е много тревожно\", констатират проверяващите в информацията, предназначена само за \"вътрешно ползване\" и адресирана лично до Живков. - В реките Огоста, Русенски Лом, Арда, Места, Струма и други по цялата им наблюдавана дължина концентрацията на вредни вещества продължава да надвишава многократно допустимите норми.\" В документа аргументирано се посочва и голямото изоставане на България в това отношение дори спрямо останалите социалистически страни: „Ежегодно се увеличава и обемът на изпуснатите във водоприемниците непречистени води ... По отношение на замърсяването на водните ресурси България се намира в най-неблагоприятно положение в сравнение с останалите страни от СИВ. Процентът на пречистените отпадъчни води в УНР е 59,2%, в ПНР - 58,5%, в ЧССР - 47,6 %, а у нас едва 19,6 %. „ Освен това, според информацията, предназначена само за Живков, около 25% от площите с изградени напоителни системи се поливат със замърсена вода, а вследствие на недопустимата концентрация на вредни вещества във водоизточниците за поливане е нарушена структурата на стотици хиляди декари обработваема земя. \"Прогресивното замърсяване на водите на нашето Черноморие от промишлеността и населените места крие сериозна опасност от компрометиране на черноморските ни курорти\", е записано още в документа. В него са дадени и много конкретни примери, които очертават истинско екологично бедствие. По принцип през цялото време на соца, въпреки мащабното промишлено строителство, на много малко места са изградени пречиствателни станции. \"Понастоящем от 1310 по-големи източници на замърсяване на водите само 187 имат изградени и функциониращи нормално пречиствателни станции От предприятията на Министерството на химическата промишленост 88% са без изградени или с нефункциониращи нормално пречиствателни станции, които изливат денонощно 1043 хил. куб. м силно замърсени води с химикали, бои, препарати и др. Например ХЗ \"К. Маркс\" - Девня, изпуска от цех \"Поливинилхлорид\" хлорни йони 380 пъти над норматива и от цех \"Живачна електролиза\" - живак 2325 пъти повече. В системата на Министерството на земеделието и хранителната промишленост 92,5% от обектите са без пречиствателни съоръжения, в резултат на което се изпускат в денонощие 531 хил. куб. м замърсени с органически вещества води.\"", "date": "2018.05.26", "title": "\"168 часа\": Секретен доклад до Т. Живков: Водата в яз. \"Искър\" не става за пиене"}
{"url": "https://www.24chasa.bg/novini/article/6883348", "text": "\"Започва срещата ми с президента на Украйна Петро Порошенко. Украйна заема важно място сред външнополитическите приоритети на България. Това е първото подобно посещение от 14 години насам и възможност за разширяване на двустранните ни отношения\". Това написа току-що в профила си във Фейсбук министър-председателят Бойко Борисов, който е на посещение в Украйна. Вечерта той ще гледа в Киев  финала на Шампионската лига между мадридския \"Реал\", към който премиерът ни има футболни пристрастия, и английския \"Ливърпул\".", "date": "2018.05.26", "title": "Започна срещата Борисов - Порошенко в Украйна (Снимки)"}
{"url": "https://www.24chasa.bg/novini/article/6883323", "text": "Сериозен глад за кадри изпитват фирмите във Велико Търново, съобщиха от Бюрото по труда. В момента заявените позиции само за болярския град са 546. Те са повече с 250 от предходния месец. На територията на Велико Търново е регистрирана рекордно ниска безработица - едва 3,2% за последния месец, информира шефът Обрешко Нечев. Даже в районите на Елена и Златарица, които също са в неговата юрисдикция, спадът е значителен и в момента е съответно - 11,2 и 24 на сто, а допреди няколко години доближаваше 50%. Рекорден брой са и незаетите работни места, за които местните фирми търсят хора, но така и не могат да намерят. В Елена търсят 40 човека за работа в различни професии, а в Златарица - 10. Преобладават потребностите предимно за работнически професии, а най-голям глад за кадри има в сферата на производството и услугите, както и в строителството. За месец в бюрата по труда по места са постъпили едва 226 човека, което също е своеобразен рекорд. Така работодателите са били принудени да завишат почти двойно възнагражденията във всички основни сфери, отчитат експертите. От дирекция „Бюро по труда“ коментират, че доста фирми заплащат и допълнителни финансови стимули извън уговореното в трудовия договор. Доскоро продавачите и ангажираните в сферата на услугите бяха сред най-зле платените кадри, но масово търговски и хотелски вериги вече дават над 1000 лв. възнаграждения.", "date": "2018.05.26", "title": "Близо 550 работници търсят спешно\nработодателите във Велико Търново"}
{"url": "https://www.24chasa.bg/novini/article/6883210", "text": "Иракски войски започнаха нов опит да прогонят бунтовниците от Ислямска държава от контролиран от тях район в северната част на Ирак, предаде ДПА, цитирайки служител на силите за сигурност. Багдад обяви преди месеци, че е разгромил екстремистката групировка. Иракските части са подкрепяни от бойна авиация, шиитските милиции Сили за народна мобилизация и племенни бойци. Тяхната цел е да принудят екстремистите да напуснат местност с пресечен терен между северните провинции Дияла и Салах ад Дин, където радикалната сунитска групировка все още е активна. Тя извърши няколко нападения от района през последните месеци. До момента военните не са срещнали съпротива, съобщава източникът на ДПА. Предишните опити за прогонване на бунтовниците от района обаче се провалиха.", "date": "2018.05.26", "title": "Ирак започна офанзива за превземане на бастион на Ислямска държава"}
{"url": "https://www.24chasa.bg/novini/article/6883215", "text": "Поредна буря със страшен дъжд се извива над Пловдив. Небето отново причерня, задуха ураганен вятър и от небето рукна вода. Дърветата се прегъват на две до земята от силните пориви, а дъждът буквално брули и опустошава всичко наред. Гръмотевици и светкавици раздират небето. Първоначалната стихия малко започна да понамалява, но дъждът не спира. Шосетата отново се превърнаха в реки, както вчера. Десетки наводнени улици и повалени дървета остави след себе си вчерашния потоп. Днешният не му отстъпва. Той продължи не повече от половин час и потопи улиците във вода. Краткотрайните гръмотевични бури са типични за сезона, казват метеоролози. ", "date": "2018.05.26", "title": "Пореден потоп в Пловдив, пак реки по улиците"}
{"url": "https://www.24chasa.bg/novini/article/6883219", "text": "Председателят на Народното събрание Цвета Караянчева изразява дълбоки съболезнования към семейството, роднините и близките на академик Светлин Русев, съобщиха от пресцентъра на Народното събрание. „С дълбока скръб узнах вестта за кончината на големия български художник”, отбелязва в съболезнованието си председателят на парламента. Сигурна съм, че всички ценители на таланта и възхитителното му майсторство ще съхранят искреното си уважение към приноса на Светлин Русев за развитието на българското изобразително изкуство, посочва Цвета Караянчева. Дълбок поклон пред светлата му памет!", "date": "2018.05.26", "title": "Караянчева: С дълбока скръб узнах вестта за кончината на големия художник Светлин Русев"}
{"url": "https://www.24chasa.bg/novini/article/6883222", "text": "Наркоман и дилър на дрога не бе пуснат предсрочно от затвора в Бобов дол. Кюстендилският съд отхвърли молбата на санданчанина Емил Е., който излежава присъда от 5,5 г. 43-годишният наркоман получи наказанието през 2012 г. за разпространение на близо 5 грама хероин на двама гърци. Те пристигнали в курортния град, за да си набавят наркотици. Чрез непознат таксиметров шофьор се свързали с Емил Е. Той им осигурил дрогата за 150 евро, като я взел от циганин от махалата в Сандански. Като посредник, Емил получил 10 евро и една доза. Престъплението извършил докато изтърпява друга условна присъда. Започнал да изтърпява наказанието през юни 2013 г. и му остават още 3 месеца. Ръководството на затвора в Бобов дол е против предсрочното освобождаване, защото Емил е наказван многократно и не е награждаван. Не се включвал в културноЦмасовата дейност. Съдът също прецени, че затворникът не се е поправил и не бива да излиза предсрочно на свобода.", "date": "2018.05.26", "title": "Не пуснаха наркодилър от Сандански от затвора"}
{"url": "https://www.24chasa.bg/novini/article/6883235", "text": "Катастрофа между два автомобила - БМВ и ауди блокира трафика в района на УМБАЛ Бургас. Инцидентът е станал преди минути и в момента полицаи от моторизираното звено \"Сигма\" са на мястото. Все още няма данни дали има тежко пострадал, но при удара между двата автомобила са нанесени сериозни щети на БМВ-то. Според неофициална информация то се е движело с превишена скорост и се е ударило в аудито пред него.", "date": "2018.05.26", "title": "Катастрофа блокира трафика до Окръжна болница в Бургас"}
{"url": "https://www.24chasa.bg/novini/article/6883239", "text": "Художествената галерия-дарение \"Колекцията на Светлин Русев\" в Плевен осиротя без своя дарител, осиротя Плевен, осиротя България. Това заяви за БТА Мария Мескин - директор на галерията в родния град на художника. Отиде си един от останалите големи българи - много светлина оставя след себе си, за да буди гузната съвест на много хора, добави тя. Светлин Русев ще остане в паметта на всички хора на Духа, каза още директорът на галерията, която представя дарението на големия художник на родния му град Плевен. На 12 юли т.г. ще се навършат 34 години от откриването на този културен институт. Светлин Русев е подарил на Плевен голяма част от своята впечатляваща колекция - над 420 шедьовъра на българското и световното изкуство - живопис, графика, скулптура.", "date": "2018.05.26", "title": "Директорът на художествената галерия-дарение от Светлин Русев: България осиротя"}
{"url": "https://www.24chasa.bg/novini/article/6883248", "text": "Гарвани накълваха по главата мъж на улица в София, разказва NOVA. Мястото е квартал „Света Троица”, в локалното платно на бул. „Сливница”. Бил е подаден и сигнал на телефон 112.                                                                                                                                                                                                                                                                                                                       ", "date": "2018.05.26", "title": "Гарвани накълваха мъж в София (Видео)"}
{"url": "https://www.24chasa.bg/novini/article/6883242", "text": "Австралийски пърформанс артист ще бъде заровен жив в контейнер под градска улица в столицата на Тасмания в продължение на три дни, предава ДПА. Седемдесет и три годишният Майк Пар възнамерява по този начин да припомни на жителите на град Хоубарт за геноцида, извършен от британците при завладяването на острова. Пърформансът ще бъде направен в рамките на годишния фестивал \"Дарк Мофо\". Пар ще бъде спуснат в контейнер под улица \"Макуори\" на 14 юни. В него ще има легло, вода, стол за медитация, моливи и дъска за рисуване. Засега не е ясно дали артистът ще има осветление и достъп до чист въздух. Контейнерът, който е с дължина 4,5 метра, ще бъде заровен под асфалта и улицата ще продължи да функционира по време на пърформанса. Пътни знаци ще указват, че Пар се намира под краката на преминаващите пешеходци, предаде БТА. С протестното си заравяне австралиецът държи да припомни на новите поколения жестокостите, на които е било подложено туземното тасманийско население след пристигането по тези места на 75 хиляди английски и ирландски затворници.", "date": "2018.05.26", "title": "Австралийски смелчак ще се зарови жив за три дни под тасманийска улица"}
{"url": "https://www.24chasa.bg/novini/article/6883253", "text": "Майкъл Коен, адвокат на президента на САЩ Доналд Тръмп, се е срещнал със свързания с Кремъл руски олигарх Виктор Векселберг в Ню Йорк, по-малко от две седмици преди встъпването на президента в длъжност, предаде Ройтерс, цитирайки осведомен източник. По време на дискусията в офиса на Коен 11 дни преди церемонията по встъпването в длъжност на Тръмп, адвокатът и олигархът са обсъждали подобряването на отношенията между Москва и Вашингтон и са се уговорили да се срещнат отново на церемонията, съобщи в. \"Ню Йорк таймс\", цитирайки Андрю Интратер, американец, който е присъствал на срещите и ръководи инвестиции на Векселберг, предаде БТА. Източник, пожелал анонимност, е потвърдил информацията на в. \"Ню Йорк таймс\". Фирмата на Интратер \"Колъмбъс нова\" е дала на Коен консултантски договор на стойност 1 милион долара, който в момента се разследва от федералните власти на САЩ. Специалният прокурор Робърт Мълър провежда разследване на предполагаемите контакти на Тръмп и помощниците му с Русия, преди и след президентските избори през 2016 година. В същото време федерални прокурори разследват финансовите и бизнес дела на Коен. Интратер заяви, че Векселберг не е давал инструкции да наема Коен за консултант. Малко по-рано самият олигарх беше разпитван от агенти на ФБР, работещи по воденото от Мълър разследване.", "date": "2018.05.26", "title": "Адвокат на Тръмп се е срещнал с руски олигарх малко преди встъпването на президента в длъжност"}
{"url": "https://www.24chasa.bg/novini/article/6883256", "text": "Сериозни повреди са били нанесени на картината на Иля Репин \"Иван Грозни убива сина си \" след нападение на вандал в Третяковската галерия, съобщава ТАСС. Задържаният вандал е бил пиян. Мъжът си признал, че отишъл да разгледа творбата в осем часа вечерта. В бюфета изпил 100 грама водка. Той по принцип не пиел и алкохолът му подействал. Видео с обяснението на 37-годишния злосторник беше разпространено от МВР на Руската Федерация, предаде БТА. В отговор на въпроса дали осъзнава тежестта на стореното, задържаният отговорил утвърдително. Вандалът обяснил постъпката си и с желанието да възстанови историческата справедливост. Той повредил картината заради недостоверността на изобразените на платното исторически факти. Задържаният сериозно е повредил картината на три места, като е разбил предпазващото я стъкло с метално стълбче от заграждението. Платното е било пробито на три места в централната част, където е изобразен царският син. В резултат на нанесените удари дебелото стъкло, което защитава картината от температурните колебания, е било разбито. То е пробило канавата. При падането на стъклото силно е пострадала и авторската рамка на творбата. По щастлива случайност най-ценното в картината - изображенията на лицата на царя и на сина му не са пострадали.", "date": "2018.05.26", "title": "Пиян вандал повреди прочутата картина на Репин \"Иван Грозни убива сина си\""}
{"url": "https://www.24chasa.bg/novini/article/6883258", "text": "При съвместна операция на австрийската и сръбската полиция в Австрия са арестувани 24 сръбски граждани, един австриец и един черногорец, заподозрени за производство и трафик на наркотици, съобщи сръбската телевизия РТС. Благодарение на сътрудничеството на двете полиции са открити 14 лаборатории за производство на марихуана и е заловено голямо количество наркотици, съобщи сръбското министерство на вътрешните работи, предаде БТА.", "date": "2018.05.26", "title": "24 сърби и 2 други чужденци са арестувани в Австралия за трафик на наркотици"}
{"url": "https://www.24chasa.bg/novini/article/6883262", "text": "Президентът Румен Радев изрази дълбоки съболезнования към семейството, роднините и близките на художника Светлин Русев във фейсбук. \"Днес ни напусна акад. Светлин Русев: творец със стил, общественик с позиция, човек с достойнство\", отбелязва Радев в съболезнованието си. Светлин Русев беляза своето време с таланта и творчеството си, които остават жалон в естетическата еволюция на родното изкуство. Поклон пред светлата му памет!", "date": "2018.05.26", "title": "Радев: Светлин Русев беляза своето време с таланта и творчеството си. Поклон!"}
{"url": "https://www.24chasa.bg/novini/article/6883265", "text": "Пет станции на метрото в Киев бяха затворени днес заради предупреждение за поставени в тях бомби, съобщиха Ройтерс и ТАСС. \"Пет станции са затворени за пътници, започнала е проверка\", заяви прессекретарят на метрото Наталия Макогон. По думите й неизвестни лица съобщили за поставени бомби в станциите \"Днепър\", \"Гидропарк\", \"Левобережная\", \"Арсеналная\" и \"Героев Днепра\", предаде БТА. Украинската столица е домакин на финала на Шампионската лига, в който тази вечер английският отбор Ливърпул ще се изправи срещу настоящия европейски клубен първенец Реал Мадрид.", "date": "2018.05.26", "title": "Затвориха пет станции на метрото в Киев \nзаради сигнали за бомби"}
{"url": "https://www.24chasa.bg/novini/article/6883269", "text": "Лидерът на Северна Корея Ким Чен Ун днес се срещна отново с южнокорейския президент Мун Дже Ин, за да обсъдят постигнатите на предишната им среща мирни споразумения и евентуалната среща между Ким и президента на САЩ Доналд Тръмп, предаде Асошиейтед прес. Утре Мун ще обяви лично резултатите от днешната среща с Ким, продължила близо два часа, съобщава канцеларията на южнокорейския президент. Срещата се състоя в граничното селище Панминчжон, на север от Демилитаризираната зона. \"Двамата лидери проведоха откровена размяна на мнения за изпълнението на декларацията от Панминчжон, приета на 27 април, както и за необходимостта от успешно провеждане на срещата на високо равнище между САЩ и Северна Корея\", се казва в изявлението на канцеларията на Мун, цитирано от ТАСС.", "date": "2018.05.26", "title": "Лидерите на двете Кореи се срещнаха заради  отменената среща Тръмп - Ким"}
{"url": "https://www.24chasa.bg/novini/article/6883272", "text": "Двайсет и пет мигранти от Пакистан са били заловени тази нощ в района на македонския град Струмица, предаде агенция МИА. Малко след полунощ полицията получила сигнал, че подозрителни лица се качват в два пътнически автомобила. Информаторът съобщил и номерата на колите, предаде БТА. При проверката полицаите намерили единия от автомобилите, Форд Галакси, който бил празен, а ключовете липсвали. В непосредствена близост били открити мигрантите. Скоро след това полицаите попаднали на втория автомобил с мигранти, който бил управляван от македонски гражданин. Полицията разследва случая.", "date": "2018.05.26", "title": "Хванаха 25 нелегални мигранти в Македония"}
{"url": "https://www.24chasa.bg/novini/article/6883278", "text": "Две са главните причини, поради които хора не могат да имат потомство на Марс - радиацията и намалената гравитация, съобщи Лайф. Марсианската атмосфера е много тънка и на практика не защитава от космическата радиация. Това оказва силно негативно въздействие върху всички полови клетки, ембриони и зародиши. Продължителното пребиваване в условия на намалена гравитация прави костите чупливи, влияе върху нивото на течността в очите и върху гръбначно-мозъчната течност у астронавтите, а това може да доведе до много сериозни проблеми при бременността и раждането. Ако добавим потискането на имунната система, промените в нервната система и загубата на слуха, които са следствие от дългите пътешествия в космоса, става ясно, че хората на Марс няма да са в най-добра форма, що се отнася до раждането на деца, предаде БТА. Какво трябва да направят заселниците на Марс, ако искат да създадат семейство? Учени от университета по информационни технологии и мениджмънт в Полша предложиха неочаквано решение на проблема - да се промени ДНК на астронавтите. Според учените е възможно технологията CRISPR-Cas9 да преодолее въпросните препятствия, свързани с размножаването. Подобна инициатива ще доведе до развитие на \"подвид на Хомо сапиенс\". Това ще постави пред нашата цивилизация редица нови въпроси от етично естество, на които светът ще трябва да търси отговори.", "date": "2018.05.26", "title": "Човекът ще трябва да мутира, за да се размножава на Марс"}
{"url": "https://www.24chasa.bg/novini/article/6882946", "text": "Два големи екзитпола прогнозират, че ирландците са отхвърлили конституционната забрана за абортите, предаде Асошиейтед прес. И според двете проучвания, едното за вестник \"Айриш таймс\", а другото за ирландската телевизия, прогнозата е за победа с голяма преднина на лагера, който иска да бъде либерализиран строгият законодателен режим за абортите, предаде БТА. Според екзитпола за ирландската телевизия подкрепата за либерализирането ще достигне около 70 процента. Екзитполовете са само прогнози, а резултатите от официалното преброяване се очаква да бъдат обявени днес следобед, отбелязва Асошиейтед прес. Екзитполовете по категоричен начин показват, че избирателите са възприели ясното послание, че конституционната забрана вреди на жените и трябва да бъде премахната, заяви Катрин Мърфи, един от лидерите на малката Социалдемократическа партия. Според екзитполовете във всички части на Ирландия отпадането на забраната среща силна подкрепа. Ако либерализирането мине на референдума, ирландският парламент ще изработи нови правила за абортите. \"Изглежда утре ще творим история\", написа в Туитър министър-председателят Лио Варадкар, който беше за либерализирането, цитиран от Ройтерс. Според екзитпола за \"Айриш таймс\" либерализирането минава с 68 срещу 32 процента, а според този за ирландската телевизия - с 69 срещу 31 процента.", "date": "2018.05.26", "title": "Ирландците отхвърлят забраната за абортите"}
{"url": "https://www.24chasa.bg/novini/article/6881217", "text": "„Щастлива съм, че приех предизвикателството на Visa и се включих в програмата „Нашите пари“. Човек винаги има какво да научи, а финансовата грамотност е умение, което всеки трябва да притежава. Благодарение на инициативата имам възможност да съчетая моята страст – икономиката, с ежедневната ми работа на учител, което е страхотно“, споделя Невин Исмаил, преподавател по математика в Средно училище „Панайот Волов“ в град Шумен. Обучението на учениците по програмата „Нашите пари“ в СУ „Панайот Волов“ се провежда под формата на клуб всяка седмица, при възможност дори по два часа. Благодарение на достъпността на материала, интересните теми и желанието за добиване на нови знания често учениците не усещат как минават часовете, казва Невин. Учениците са дотолкова ангажирани с уроците по програмата на Visa за финансова грамотност, че дори в междучасието обсъждат как да разпределят своите джобни и по какви други начини биха могли да спестяват. На този етап, освен профилираните икономически гимназии, програмата „Нашите пари“ е единствената възможност за учениците от 9 до 11 клас да получат допълнителни финансови знания, които иначе няма как да се придобият в училище. Мнението на г-жа Исмаил е, че ще има още по-голяма полза от обучението по финансовата грамотност, ако то бъде включено като задължителна част от програмата за час на класния - както например в момента се застъпват здравни теми, пожарна безопасност и други. Всички ученици в СУ „Панайот Волов“ в Шумен, които ще преминат успешно програмата „Нашите пари“ ще получат сертификати на тържеството за края на учебната година.", "date": "2018.05.26", "title": "Защо финансовите знания са ценни за всеки"}
{"url": "https://www.24chasa.bg/novini/article/6882951", "text": "Председателят на ПГ на ГЕРБ и заместник-председател на партията Цветан Цветанов проведе работна среща със заместник-председателя на сръбския парламент Владимир Маринкович. Двамата разговаряха в Тирана по време на регионалната Балканска молитвена закуска, съобщиха от пресцентъра на ГЕРБ. Маринкович благодари на Цветан Цветанов, че 15 години по-късно Българското председателство на Съвета на ЕС е успяло да върне Западните Балкани във фокуса на европейския дневен ред. Той подчерта ключовото значение на Срещата на върха между ЕС и Западните Балкани, която е позволила страните от региона да получат по-ясна европейска перспектива. Заместник-председателят на сръбския парламент благодари на Цветанов и за акцента върху Западните Балкани по време на Парламентарното измерение на председателството. „Надявам се процесът на европейска интеграция за страните от региона вече да е придобил необратим характер“, сподели Владимир Маринкович.", "date": "2018.05.26", "title": "Цветан Цветанов на работна среща със зам.-председателя на сръбския парламент"}
{"url": "https://www.24chasa.bg/novini/article/6882953", "text": "Вицепрезидентът Илияна Йотова коментира пред NOVA посещението на президента Румен Радев в Русия. „Президентът постави една широка палитра от въпроси там. Зададе политическа рамка, която започна от културата и завърши с енергийната сигурност. Той изпълни мисията си и за мен бе странен диалогът, който след това се породи в България. Не възприемам посещението му като цел за възкресяване на АЕЦ „Белене”. Президентът постави голямата тема за енергийната независимост на Европа, за това къде е България и какво може да направим като енергийни проекти. Той построи отново един мост, който в предишните пет години беше тотално разрушен”, поясни Йотова. Тя допълни, че Румен Радев отново е станал заложник на ниски вътрешнопартийни страсти, а не трябва да е така, тъй като външната политика трябва да е обект на национален консенсус. „Унизително е за нас като българи да поставяме на такова ниско ниво този диалог”, на мнение е Илияна Йотова. Тя направи обиколка в Чехия, Словакия и Сърбия по стъпките на светите братя Кирил и Методий. Основната цел бе отдаване на почит към делото на светите равноапостоли. „Отидохме на местата, където са стъпвали светите братя и техните ученици. Беше много голямо удовлетворението, че се знаеше много за България”, поясни Йотова. „Нашата задача е да опазим кирилицата, защото има тенденции в обратната посока. Не трябва да сме наивници”, каза в вицепрезидентът.", "date": "2018.05.26", "title": "Йотова: Посещението на Румен Радев в Русия не целеше да възкреси АЕЦ \"Белене\""}
{"url": "https://www.24chasa.bg/novini/article/6882955", "text": "Инцидент от миналата седмица на Околовръстния път в София. Млад шофьор е застигнат и ударен от автомобил, предаде NOVA. При удара колата пада в близко дере. Шофьорът, причинил катастрофата, изчезва от мястото. Има свидетели, търси се виновният. Инцидентът е станал на 17 май около 5.30 часа сутринта. В този час Иван е отивал на работа. Той е в \"Пирогов\" и се лекува, вместо да празнува своя абитуриентски бал. Близките на момчето апелират, ако има свидетели на инцидента, да помогнат. От районната прокуратура обясниха, че има образувано досъдебно производство. Следствените действия са започнали в началото на тази седмица.", "date": "2018.05.26", "title": "Шофьор рани абитуриент при катастрофа и избяга, издирват го"}
{"url": "https://www.24chasa.bg/novini/article/6882958", "text": "Общинският съвет на Екатеринбург - четвъртият по големина град в Русия, отмени преките кметски избори и прие оставката на досегашния либерален кмет Евгений Ройзман. Така бе сложен край на необичайния флирт с либералната опозиция срещу президента Владимир Путин, предаде Ройтерс. Опозиционният политик Ройзман бе избран за кмет през 2013 г. и победи на изборите подкрепяния от Кремъл кандидат. Той подаде оставка във вторник, след като общинският съвет отмени кметските избори. Ройзман нарече това решение предателство на интересите на Екатеринбург и заяви, че няма да участва в него. 55-годишният Ройзман бе един от малцината критици на президента Владимир Путин, който заемаше висок пост в Русия и редовно участваше в протести, свикани от опозиционния лидер Алексей Навални, предаде БТА. Отсега нататък кметовете на Екатеринбург ще бъдат избирани от местните власти от кратък списък кандидати, съставен от специална комисия. Тази реформа бе предложена от Евгений Куйвашев, губернатор на Свердловската област, в която е Екатеринбург. Куйвашев и поддръжниците му заявиха, че отменянето на преките избори ще спести пари и ще опрости взимането на решения, посочва Ройтерс.", "date": "2018.05.26", "title": "В Екатеринбург няма да избират кмета с преки избори"}
{"url": "https://www.24chasa.bg/novini/article/6882962", "text": "Моето убеждение е, че случаите на подкупване на полицаи намаляват, тъй като в системата на МВР се предприеха доста драстични мерки да се ограничи това”, коментира пред  Алекси Стратиев, бивш началник на Пътна полиция. Коментарът му е по повод  „Нещото, което намалява корупцията, това е замяната на хората за контрол с технически средства за контрол. Второто е, че всички пътни полицаи би трябвало да са оборудвани с камери в автомобила, микрофони на ревера и проверката да се извършва в това видеонаблюдение”, пояснява Стратиев. По думите му заснетият видеоклип показва, че полицаят шантажира момчето, защото говори за „спестени няколко стотин лева” и спиране на автомобила от движение, което не е вярно. „Този човек е водач на автомобил и би трябвало да познава закона, да се присмее на полицая и да го почерпи с лукче, ако има”, коментира Стратиев. Според бившия началник на Пътна полиция полицаят от видеоклипа по всяка вероятност ще бъде отстранен от работа, но момчето ще остане без наказание. Според Стратиев процесът на противодействие на корупцията е двупосочен – към служителите на реда и към всички останали. „Хората трябва да разберат, че не това е решението на какъвто и да било проблем”, коментира Стратиев.", "date": "2018.05.26", "title": "Експерт: Случаите на подкупване на полицаи намаляват"}
{"url": "https://www.24chasa.bg/novini/article/6882966", "text": "Броят на регистрираните безработни в дирекцията \"Бюро по труда\" в Кюстендил в края на месец април е 2684 души /10,1 процента/, съобщиха от дирекцията. В сравнение с март, безработните са намалели със 79, а равнището на безработица се е намалило с 0,5 пункта. Броят на безработните в община Кюстендил през април е бил 2570 /10 процента/. За община Невестино - безработицата е 15,3 процента, а за Трекляно - 11,1 процента. На трудовата борса на регистрирани 523 души с работническа професия, 626 са специалистите. Без специалност и професия са регистрирани 1535 души. От общият брой на регистрираните, тези с висше образование са 8,6 процента /230 души/, а тези с начално образование - 34,6 на сто /931 души/. От рисковите групи на пазара на труда към края на месец април на трудовата борса са вписани 1460 жени, 228 души с намалена трудоспособност, 451 са младежите до 29 години, 922 са хората над 50-годишна възраст и 1111 са регистрираните продължително безработни.", "date": "2018.05.26", "title": "Безработицата в Кюстендил през април е била 10,1%"}
{"url": "https://www.24chasa.bg/novini/article/6882970", "text": "Новата регулация за личните данни се опитва да вкара ЕС и правата на гражданите в XXI век. Вече не сме в аналоговия XX век, а в дигиталния XXI век. Това каза ИТ специалистът Константин Веселинов в предаването „Тази събота” по  . „Личните ни данни в момента се разхвърлят насам-натам, никой не знае кой за какво ги употребява, какво може да произтече от това. Затова тази регулация се опитва да въведе правила за ползването им – кой и как ги съхранява, как и защо ги събира”, разясни той. „Сега, когато някой ви каже: „Моля, регистрирайте се и дайте своите данни”, можете да попитате защо тези данни се събират”, каза още експертът Глобите са нарушаването на този регламент са доста „солени” – до 4% от общия оборот на организацията или до 20 млн. евро. Физическите лица имат право на достъп до личните си данни, да поправят грешки в личните си данни и да изтриват личните си данни – правото „да бъдат забравени”. „По принцип тази регулация е тръгнала от там да отрегулира взаимоотношенията си с големите мастодонти като „Фейсбук” и „Гугъл”. Защото в един момент те пазят за нас определена информация, а ние не знаехме какво пазят и за какво я ползват”, посочи Веселинов. „Хората могат да изискат „да бъдат забравени”, но само ако законът не изисква някой да им пази данните”, допълни ИТ специалистът. „Регулацията изисква, колкото лесно даваме съгласие, толкова лесно и „да бъдем забравени”, отбеляза той.", "date": "2018.05.26", "title": "Специалист: Личните ни данни в момента са разхвърляни, затова ЕК се опитва да въведе правила"}
{"url": "https://www.24chasa.bg/novini/article/6882980", "text": "Премиерът Борисов даде пресконференция с хърватския си колега Андрей Пленкович. \"Благодаря за възможността да открия паметник на Иван Вазов тук в Загреб\", каза Борисов. \"Вчера беше такъв ден, направихме нещо за България. Със Заев посетихме заедно гроба на Кирил. Владиците ни направиха обща литургия. Посетихме и паметника на Вазов в Рим\", разказа премиерът. \"Папата прие нашата покана, живот и здраве догодина, да посети България и Румъния. И това е с една единствена цел - мир на Балканите\", заяви Борисов. \"Ако не гарантираме, че темата за Западните Балкани ще остане в дневния ред на Европейския съюз, тогава Срещата на върха в София е била просто една добра среща. Трябва да направим всичко възможно да не допуснем отново конфликт като този в бивша Югославия. Това са нашите Балкани, нашата Европа и затова трябва да положим огромни усилия\", смята Борисов. Започнахме да решаваме проблемите в София и разчитаме на Хърватия да продължи процеса, каза Борисов. „Обединени можем да свършим много работа“, посочи той, като подчерта, че заедно с колегата си Пленкович се подкрепят при дискусиите в Европейския съвет, както и по темите, които се отнасят до общи проблеми в региона. Борисов благодари и за възможността броени дни след отбелязване на Празника на българската просвета и култура и на славянската писменост в хърватската столица да бъде открит паметник на патриарха на българската литература Иван Вазов, което е още един символ на близостта между страните и народите ни. Министър - председателят Бойко Борисов пристигна по-рано в Загреб, за да проведе разговор колегата си Андрей Пленкович. \"Обща амбиция е влизането на двете страни в Еврозоната. Хърватия прие стратегия за въвеждане на еврото\", заяви Пленкович. Премиерът Пленкович поздрави министър-председателя Борисов за организираната Среща на върха в София, която постави темите за Западните Балкани след 15-годишна пауза. „Това беше послание към всички наши съседни държави да продължат с реформите, а съвместно с тях и да изграждаме свързаност - транспортна, дигитална инфраструктура“, коментира хърватският премиер. Той отбеляза чудесните политически и икономически отношения между Хърватия и България и подчерта, че ще продължи съвместното сътрудничество за влизане на страните в Шенгенското пространство и в еврозоната. \"Хърватия и България ще бъдат заедно във всички тези процеси, ще продължат да си помагат. Това посещение е крачка напред в нашите отношения, за това благодаря  на Борисов\", допълни той. „17 май ще остане в историята“ – с тези думи министър-председателят на Хърватия Андрей Пленкович посрещна премиера Бойко Борисов, при пристигането му в Загреб. Фокус в разговорите между Борисов и Пленкович е поставен върху сближаването със страните от Западните Балкани и осигуряването на непрекъсваемост на процеса, започнал в София. Премиерът Борисов припомни, че ангажираност по темата е заявена от Австрийското председателство, което ще поеме щафетата от Българското през втората половина на годината, и благодари за организирането след две години от Хърватия на нови разговори в софийския формат. Борисов изрази удовлетворението си, че Европейският съюз е разбрал, че Балканите не бива да остават изолирани, а държавите членки да са единни в позициите си и да не допускат конфликт в региона. Хърватският министър-председател поздрави Борисов за начина, по който България изпълнява своето председателство на Съвета на ЕС и реализира приоритетите от програмата си.", "date": "2018.05.26", "title": "Борисов: България и Хърватия са от силните държави, обединени можем да свършим много работа (Видео, снимки)"}
{"url": "https://www.24chasa.bg/novini/article/6882979", "text": "Председателят на ПГ на ГЕРБ и заместник-председател на партията Цветан Цветанов разговаря с Марк Притчард - депутат в Камарата на представителите в парламента на Обединеното Кралство. Това се случи в рамките на регионалната Балканска молитвена закуска в Тирана, съобщиха от пресцентъра на ГЕРБ. Двамата обсъдиха актуални теми от сектор „Сигурност“, както и последиците за сътрудничеството с Великобритания в сектора, които биха могли да възникнат след излизането на Великобритания от ЕС. Цветан Цветанов подчерта, че за да не изгуби от своите оперативни способности, ЕС трябва да избегне третирането на Великобритания като трета страна след Брекзит. Той даде висока оценка за системата за сигурност на Обединеното Кралство, което е нетен доставчик на информация за системите в сектор „Сигурност“ на ЕС. Притчард на свой ред отбеляза, че запазването на нивото на сътрудничество в сектора е изключително важно за Великобритания и благодари на Цветанов за ясната му и прагматична позиция по темата.", "date": "2018.05.26", "title": "Цветанов разговаря с Марк Притчард депутат в Камарата на представителите в парламента на Обединеното Кралство"}
{"url": "https://www.24chasa.bg/novini/article/6882999", "text": "35-годишният Христос Ризоз от солун издирват близките му с помощта на предаването \"Светлина в тунела\". За последен път е говорил с майка си на 8 май 2017 година от границата с България - Промахона като е казал, че се готви да се върне у дома. Връзката спира рязко и след това следите му се губят, твърдят неговите близки. Според българската полиция Христос е преминал граница с автобус предишния ден. Христо се е занимавал с търговия на дървесина и е имал български партньори, които обаче не познава лично тъй като е ползвал посредник за бизнеса си. същият български посредник, отново според информация е пътувал заедно с него, а Христо е носил в себе си пари за закупуване на дървен материал.  разследващото гръцко предаване успя да се свърже с двете български фирми, с коитогръцкия предприемач е работил и има издадени фактури, но и от двете категорично казаха, че не познават лично лицето и че са работили с посредник. Едната фирма есъс седалище в Сандански, а другата в района на Монтана. Родителите и братът на Христос, които бяха снощи в студиото на предаването умоляват властите и на двете страни, но и всеки, който знае нещо за неговото състояние, да им помогне и се обади в полицейско управление или дипломатическите власти на някои от двете държави.", "date": "2018.05.26", "title": "Грък изчезна мистериозно, издирват го в България"}
{"url": "https://www.24chasa.bg/novini/article/6883001", "text": "14 пакета с канабис, укрити в тайници на лек автомобил с българска регистрация откриха при съвместна проверка гранични и митнически и служители на ГКПП Лесово, съобщиха от пресцентъра на МВР. Лекият автомобил, управляван от български гражданин, пристигнал на пункта вчера, около 8,30 часа, на трасето за излизащи леки автомобили от България към Турция. По постъпило искане от „Гранична полиция“, митнически служители извършили щателна проверка на автомобила, при която в праговете на колата са открити 14 пакета. Общото съдържание на пакетите е 4992 грама тревиста зелена маса. При извършения на място полеви наркотест тревистата маса реагира на канабис. Шофьорът на автомобила, български гражданин, е задържан. По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Ямбол.", "date": "2018.05.26", "title": "Откриха 14 пакета с канабис в кола на ГКПП Лесово, шофьорът е задържан"}
{"url": "https://www.24chasa.bg/novini/article/6883005", "text": "Председателят на ПГ на ГЕРБ и заместник-председател на партията Цветан Цветанов разговаря със съпругата на бившия македонски президент Борис Трайковски - Вилма Трайковска. Разговорът се състоя в рамките на регионалната Балканска молитвена закуска в Тирана, съобщиха от пресцентъра на ГЕРБ. Цветан Цветанов и Вилма Трайковска обсъдиха текущата политическа ситуация в региона и положителните тенденции, които се наблюдават в резултат на Българското председателство на Съвета на ЕС. Двамата се обединиха около мнението, че стабилността и мирът на Балканите зависят от всички държави в региона. Трайковска благодари за лидерството на България в тази посока и за готовността й да работи за общото бъдеще на страните от Западните Балкани в Европа.", "date": "2018.05.26", "title": "Цветанов разговаря със съпругата на бившия македонски президент Борис Трайковски"}
{"url": "https://www.24chasa.bg/novini/article/6883007", "text": "Множество мигранти и бежанци, задържани от трафиканти на хора, загинаха при бягство от нелегален затвор в Либия, предаде Асошиейтед прес, цитирайки международната организация \"Лекари без граници\". Трафикантите стреляли по стотината бегълци, мнозина от които са ранени или убити. Те били преследвани от въоръжени мъже, които се опитвали се да ги задържат отново, но получили помощ от членове на силите за сигурност, служители на болницата и общинските власти и старейшини в град Бани Уали, предаде БТА. Загинали са най-малко 15 души, съобщават бегълците. До 40 души, предимно жени, са останали в ръцете на похитителите. Служители на \"Лекари без граници\" са помогнали за лечението на 25 ранени в болницата в града. Седем от тях са получили рани от куршуми и множество счупвания. Оцелелите са предимно тийнейджъри от Еритрея, Етиопия и Сомалия, търсещи убежище в Европа, съобщи организацията. Някои от тях са били задържани до три години. Много от травматизираните бегълци имат видими белези, следи от електрически изгаряния и стари инфектирани рани, показващи изпитанията, през които са преминали. Организацията подчерта, че бягството и стрелбата по бягащите са нов пример за продължаващите ужаси, на които са изложени множество мигранти и бежанци, преминаващи през обхванатата от хаос Либия в търсене на по-добър живот в Европа. \"Отвличанията за откуп остават процъфтяващ бизнес, подсилван от подкрепяни от ЕС политики, целящи да криминализират мигрантите и бежанците и да им попречат на всяка цена да достигнат бреговете на Европа\", подчертава организацията. Нейни служители работят от три години в Бани Уалид, където се смята, че мигрантите са изложени на отвличания, изтезания и изнудване. Оцелелите мигранти са били ескортирани до либийски център за задържане от местните сили за сигурност.", "date": "2018.05.26", "title": "Множество мигранти загинаха при бягство от нелегален затвор в Либия"}
{"url": "https://www.24chasa.bg/novini/article/6883009", "text": "Марсоходът \"Кюриосити\" взе проба от скала след двегодишна пауза, след като специалиситте измислиха как да приведат в действие авариралата му бормашина, съобщи ЮПИ. Те добавиха чукообразно движение към системата, която насочва бормашината и идеята им проработи. \"Кюриосити\" взе проба от дълбочина 5 см, предаде БТА. \"Екипът използва огромна изобретателност, за да измисли нова техника на работа и да я приложи на друга планета\", каза Стив Лий, заместник-мениджър на мисията. Основната задача на марсохода \"Кюриосити\" е да събира скални проби и да ги анализира. Затова учените много се зарадваха на постижението. Следващата стъпка е пробата да достигне до вътрешните лаборатории на марсохода. \"Кюриосити\" работи на Марс от 2012 г.", "date": "2018.05.26", "title": "Марсоходът \"Кюриосити\" взе проба от скала след двегодишна пауза"}
{"url": "https://www.24chasa.bg/novini/article/6882582", "text": "Самоубили се или изчезнали по \"бързата процедура\". Сексробство или ревност от страна на мъжете им. Пълна мистерия цари около съдбата на десетки наши сънароднички в чужбина, които изчезват или са откривани мъртви. Само за няколко месеца 5 българки изчезнаха на остров Крит, част от тях бяха открити мъртви при неизяснени обстоятелства. Изглежда, че властите там не могат да разплетат случаите и да стигнат до престъпниците. В случаите, когато има такива, те се водят заподозрени и е трудно да се докаже вината им. Въпросът е защо изчезват българки на острова. Последните три случая станаха в рамките само на месец. Българската общност там организира подписка, за да каже на властите в Гърция, че настоява за на всички \"инциденти\". Историите около трите българки са обвити в мистерия, а за една от тях изобщо не се знае дали някога ще бъде намерена. За другите две обаче има заподозрени, които засега са без обвинения. Най-фрапиращ е случаят с 37-годишната Десислава Илиева. Тя е в неизвестност от 2 май и към днешна дата все още няма никаква следа от нея. Жената родом е от Враца, но в последните 7 години е живяла на гръцкия остров Крит. Имала връзка с грък, от когото била бременна. Близки на жената разказаха преди \"168 часа\", че преди да изчезне, тя е имала среща с въпросния мъж в селото му, след което следите й се губели. Фрапиращото в нейния случай е, че 45-годишният мъж, с когото е съжителствала, бил намерен обесен четири дни след като стана ясно, че тя е изчезнала. Дали с него си е отишла и истината за и къде е тя в момента, никой не може да каже. Съмненията за това, че мъжът е имал нещо общо с изчезването й, са потвърдени и от нейни приятелки на острова. По думите им гъркът не искал детето да се роди. Категорично заявил това и на нашенката. Запознати твърдят, че тя често говорела за това как няма търпение да се роди бебето, но постоянно повтаряла, че се чувства притеснена. \"Само веднъж да се роди детето ми и всичко ще бъде наред\", казвала жената пред близки. И до днес властите не са прекратили предприетите издирвателни действия, но до момента те са без резултат.  Другият случай е на 38-годишната Антонина Зоева, която е в неизвестност от 11 май. Жената родом е от Сливен, но от няколко години живеела в Гърция. Известно време пребивавала и в Кипър, където искала да си намери по-доходна работа. Завърнала се отново в Гърция, но този път избрала остров Крит. За нея се знае, че е имала отношения преди време със сирийски гражданин, който е декларирал в полицията нейното изчезване, но по данни на разследващите той не бил замесен в него. Месец преди следите й да се изгубят, тя живеела при 60-годишен гръцки гражданин в село Хумери, в близост до град Ретимно. Мъжът бил криминално проявен и осъден за убийство. Излежал е 18-годишната си присъда в затвора съвсем наскоро. Малко след това се събрал с Антонина. Според показанията му, преди да изчезне българката си събрала нещата и поискала да я закара в град Ретимно. Съмненията, че той има общо със случилото се, се засилвали от това, че показанията, които давал, били противоречиви. Заради това и домът му в селото е претърсван няколко пъти. Пред \"168 часа\" братовчедка на жената сподели, че тя няма спомен Антонина някога да е говорила за мъжа, с когото живее. \"Всички знаеха, че той е рецидивист, но тя никога не е разказвала какъв е бил той по характер и как се е държал с нея - обяснява жената. - Не се е оплаквала и не е споделяла някога да й е посягал.\" от 10 години, но от първия си брак има 16-годишна дъщеря. Момичето не живеело с нея. Вече повече от 10 дни вече близките на Антонина търсят истината за нейното изчезване, но безуспешно. Основният заподозрян казва, че няма общо със станалото, а никой местен не е пуснал сигнал, че някъде случайно е виждал жената. Трупът на друга българка бе изхвърлен на самотен плаж в град Агио Николау на остров Крит на 7 май. Александра Бижева, която е родена в Горна Оряховица, бе открита без дрехи съвсем случайно от туристи на безлюдно място. Версията на гръцката полиция тогава бе, че жената първо се е ударила в нещо, а след това се е удавила. Още тогава приятелките й изразиха съмнение в това, тъй като българката имала страх от вода и избягвала да плува. В деня, в който се удавила, имало силен вятър и морето било бурно. Било студено, а Александра не е носила", "date": "2018.05.26", "title": "\"168 часа\": Мистерия: За 9 дни три българки изчезват на остров Крит"}
{"url": "https://www.24chasa.bg/novini/article/6882307", "text": "\"Въдвори, Иисусе, като благосклонен Бог, в селенията на избраниците и в страната на живите благочестиво починалите, които Си приел! Озари ги с незалязваща светлина и ги удостой с Твоята небесна радост!” Това е молитвата, която църквата чете на този ден - Свето-Троичната, или известна като Черешова задушница. Тя е в съботата преди големия християнски празник Петдесетница. Отслужва се обща панихида за всички починали благочестиви християни, а близките отправят молитви за тях. На панихидата освен погача, вино и жито за “Бог да прости” се раздават и череши. Черешовата задушница е една от трите, които са отбелязани в църковния календар. Другите са Архангелова и Месопустна.  В тези дни е добре да се отделим от забързаното ежедневие и да си спомним за нашите починали сродници, да помислим, че сме временно на този свят и дните ни са преброени и отредени от Бог. Какво се прави на Задушница? Най-важно е молитвата за покойника. Отива се в храма и се записват имената на починалите близки, за да може свещеникът да отправи молитви за успокоение на душите им по време на светата литургия. Те няма как да измолят опрощение на греховете си, но това могат да направят роднините им, които са живи. Пишат се малките имена, може и с уточнения - “новопреставлен” за починали преди по-малко от 40 дни, “младенец” за деца до 7 години, “отрок” за деца от 7 до 16 години. Обикновено в храма се носи храна, която се подрежда на специално поставени маси. След прочитането на молитвите се раздава на присъстващите и се оставя в храма за помен и упокоение душата на починалия. След богослужението се отива на гроба. Трябва да е предварително почистен, подреден и украсен. Важно е кръстът да е изправен. Пали се свещ. Тогава се отправя молитва за близкия, за да му прости Бог всички грехове. На гроба не се яде и не се пие. На Задушница камбаната бие траурно - с отмерен удар, да напомни за грижата за мъртвите. Богослужебното правило е по-особено, с усърдни молитви за починалите. Службата е заупокойна, след която, както и на вечерта на предния ден, се прави обща панихида. Ето какво казва за Задушница архимандрит Кирил (Павлов), който почина на 20 февруари 2017 г. и беше духовен наставник на Светейшия Московски и на цяла Русия патриарх Кирил: “Господ е Бог на живи и всички у Него са живи. Но няма човек, който да е поживял и да не е съгрешил, и от това следва, че смъртта ни заварва като длъжници пред Бога. А човек може да върши добри дела само в земния живот, зад гроба той вече не може да направи нищо, за да подобри своето положение. Затова, изпълнявайки заповедта Христова за любовта към ближните, ние се молим за опрощение греховете на всички, които са завършили живота си с вяра в Бога. И многочислените примери неопровержимо свидетелстват за ползата и необходимостта от тези молитви.”", "date": "2018.05.26", "title": "Черешова задушница - почитаме мъртвите с молитва"}
{"url": "https://www.24chasa.bg/novini/article/6882832", "text": "Президентът Доналд Тръмп заяви снощи, че САЩ имат \"много продуктивни разговори\" с Пхенян за среща на върха със севернокорейския лидер Ким Чен-ун. Той каза това ден след като отмени срещата, предаде Ройтерс. \"Имаме много продуктивни разговори със Северна Корея за връщане на срещата на върха, която, ако се състои, вероятно ще остане в Сингапур на същата дата, 12 юни\", написа Тръмп в съобщение в Туитър, предаде БТА. Той добави, че ако е необходимо, срещата може да се състои и на по-късна от планираната дата.", "date": "2018.05.26", "title": "Тръмп: Имахме много продуктивни разговори със Северна Корея за среща на върха"}
{"url": "https://www.24chasa.bg/novini/article/6882834", "text": "Отношенията между Франция и Русия имат трайна историческа основа. Това заяви вчера в интервю за френския телевизионен канал БФМ президентът на Франция Еманюел Макрон след разговорите с руския си колега Владимир Путин в Санкт Петербург, предаде ТАСС. \"Русия и Франция винаги са си говорили. Винаги разглеждам нашите отношения в историческа перспектива\", каза Макрон. Той припомни, че в създаването на архитектурния облик на Санкт Петербург са участвали френски архитекти, поканени от Петър Велики след негово посещение във Версай. \"Екатерина Велика е поддържала приятелство с Волтер\", заяви френският президент. \"Нашите връзки черпят сила от тези културни извори.\" В коментар за отношенията си с Путин Макрон каза, че \"поддържа лични отношения с чуждестранните си колеги\" и че смята, че такива отношения служат на интересите на Франция. \"Владимир Путин има историческо и стратегическо виждане за отношенията между Русия и Европа\", каза той. \"Русия е европейска страна.\" В отговор на въпроси за главните цели на френския курс Макрон заяви, че \"първата задача на френската дипломация е сигурността на французите\". \"Никого не поучаваме и нашият глас се чува в целия свят\", каза той. По думите на Макрон във Франция има само две професии, в които всеки от шейсетте милиона французи смята, че може да се справи по-добре със задълженията. \"Това са постовете на президента и треньора на националния отбор по футбол\", заяви той. Макрон заяви, че \"има доверие на националния отбор на Франция по футбол\" и потвърди плановете си да се върне в Русия, ако френският отбор достигне полуфинал. \"Много обичам футбола. Смятам, че ще мога да се върна, за да подкрепя футболистите от националния отбор на Франция\", каза френският президент, предаде БТА. В четвъртък Макрон пристигна в Санкт Петербург на двудневна визита за разговори с Владимир Путин и участие в международния икономически форум в същия град. Срещата между двамата лидери беше третата, откакто Макрон встъпи в длъжност като президент на Франция през май 2017 г.", "date": "2018.05.26", "title": "Макрон: Отношенията между Франция и Русия имат трайна историческа основа"}
{"url": "https://www.24chasa.bg/novini/article/6882845", "text": "Окръжната прокуратура в Монтана е повдигнала обвинение срещу мъж, дал подкуп на общинарка в Медковец. На 24 юли 2017 г. обвиняемият Г.Г. се явил в община Медковец, придружаван от негов познат. Двамата се интересували от реда и условията за сключване на граждански брак между българска гражданка и чужденец от Пакистан. На служителката във ведомството те представили копия на документи, като на чуждоезичните такива липсвали заверки и легализации. В тази връзка им били дадени указания за коригиране на непълнотите и неточностите. На следващия ден двамата представили в общината необходимия комплект документи в изряден вид, като с тях се явила и двойката, които планирали да сключат граждански брак. Обвиняемият попълнил съответното заявление, което, наред с необходимите декларации, било подписано от българската гражданка и пакистанеца. Като свидетели на бракосъчетанието фигурирали обвиняемият Г.Г. и придружителят му. След като всички документи били комплектовани, същите били предадени от Г.Г. на общинския служител, който ги прегледал и открил между тях банкнота от петдесет евро. На въпроса да даде обяснение за тях, обвиняемият казал, че ги дава „за почерпка“. Общинският служител възразил и Г.Г. набързо си тръгнал. След съгласуването на документите и брачната процедура с кмета на общината била насрочена дата, на която лицата не се явили. В телефонен разговор Г.Г. заявил, че пакистанецът избягал, вероятно се отказал от намеренията си, и настоявал да му бъдат върнати документите, както и банкнотата от петдесет евро. Било му отказано, тъй като към онзи момент случаят бил докладван на органите на ДА „НС“, за предложен и даден подкуп на общински служител. В хода на досъдебното производство е установено, че роденият в Пакистан чужденец – М.А., незаконно е пребивавал на територията на България. С даването на подкуп на общински служител, обвиняемият Г. целял безпрепятственото сключване на фиктивен граждански брак. Предстои разглеждането на делото в съда.", "date": "2018.05.26", "title": "Съдят мъж, дал подкуп на общинарка в Монтанско"}
{"url": "https://www.24chasa.bg/novini/article/6882836", "text": "Руският президент Владимир Путин заяви, че за Русия е много важно да бъде урегулирано напрежението около севернокорейската ядрена програма, както и че трябва да бъде гарантиран суверенитетът на КНДР, предаде Асошиейтед прес. Пълното премахване на ядрените оръжия на Северна Корея трябва да включва даването на гаранция на КНДР за ненакърнимост на нейния суверенитет, каза Путин. \"Ако не се държите агресивно и ако не притискате Северна Корея в ъгъла, резултатът, който ни трябва, ще бъде постигнат по-бързо, отколкото много хора очакват, и то на по-ниска цена\", заяви руският президент. Путин отбеляза, че Северна Корея е съсед на Русия и допълни, че намирането на решение на този въпрос \"е от изключително важно значение, особено когато обстановката е на прага на войната\", предаде БТА. Той направи това изказване, докато в същото време американският президент Доналд Тръмп заговори за възможност срещата на върха със Северна Корея все пак да се състои. В четвъртък Тръмп отмени срещата и заяви, че причината са \"огромният гняв и откритата враждебност\", които КНДР е демонстрирала. В изказването си, което Путин направи на срещата с ръководителите на световните информационни агенции, която се организира от ТАСС в кулоарите на икономическия форум в Санкт Петербург, той каза, че отношенията му с Тръмп \"нито са се подобрили, нито са се влошили\". \"Между нас практически няма пряк диалог и това не ни позволява да постигнем какъвто и да било напредък в руско-американските отношения\", каза руският лидер, цитиран от ТАСС. Според него това се дължи в значителна степен на продължаващ конфликт вътре в американския елит. Путин заяви, че се надява този конфликт \"някога да свърши и обективната нужда от развитие на руско-американските отношения да доведе двете страни на масата за преговори\". \"На президента на САЩ и досега не му дават възможност, по вътрешнополитически съображения, мотивирайки това най-малкото с намеса на Русия в американските избори, да организира нормална работа с нас\", допълни по темата руският президент. В отговор на един от въпросите на срещата, Путин заяви, че Русия е за това Испания да запази единството си, но като се отчитат интересите на жителите на Каталуния. По думите му Москва има много добри отношения с Мадрид. \"Бихме искали ситуацията да се нормализира, да бъдат отчетени, разбира се, и интересите на хората, които живеят в Каталуния. Но Испания да се запази като единна централизирана държава.\" Путин нарече безсмислици твърденията, че Русия се е намесила в ситуацията с Каталуния и решението на Великобритания да излезе от ЕС. Той отбеляза, че министърът на външните работи на Обединеното кралство Борис Джонсън също е бил за Брекзит. \"Да не би и той да е наш агент?\", попита Путин. Руският президент призова Запада да не прекрачва \"червената линия\" в отношенията с Русия. \"НАТО се приближи до границите ни и у нас възникна подозрението, че утре и Украйна може да я включат и да поставят там някакви радари и системи за противоракетна отбрана\", каза руският президент. \"Има си граници, разбирате ли, не трябва да се прекрачва \"червената линия\". Нека се отнасяме с уважение и към нашите интереси.\" Той допълни, че някога Москва доброволно се е съгласила СССР да се разпадне, като е разчитала, че бившите съветски републики ще останат приятелски настроени към Русия. \"Защо (тогава на запад) подкрепиха държавния преврат в Украйна, при това по въоръжен път?\" Путин заяви, че върху Турция се оказва несправедлив натиск заради намерението й да закупи руски ракетни комплекси С-400. По думите му Анкара сама трябва да реши този въпрос. Путин заяви, че е уверен, че турският му колега Реджеп Тайип Ердоган няма да се поддаде на този натиск и няма да прави отстъпки, като по този начин ще защити националния интерес. Руският президент призова проблемите между страните да се решават, без да се пречи на световната икономика. Той заяви, че практиката на САЩ да въвеждат едностранни санкции нарушава мира и реда, които съществуват днес.", "date": "2018.05.26", "title": "Путин: Суверенитетът на Северна Корея трябва да бъде гарантиран"}
{"url": "https://www.24chasa.bg/novini/article/6882849", "text": "Работните групи на Турция и САЩ очертаха на среща в Анкара днес проект за сътрудничество за гарантиране на сигурността и стабилността в град Манбидж в Северна Сирия, заявиха те, цитирани от Ройтерс. В изявлението се допълва, че на 4 юни турският министър на външните работи Мевлют Чавушоглу и американският му колега Майк Помпейо ще се срещнат, за да обсъдят препоръките на съвместната работна група, предаде БТА.", "date": "2018.05.26", "title": "Турция и САЩ очертаха пътна карта за сътрудничество в сирийския град Манбидж"}
{"url": "https://www.24chasa.bg/novini/article/6882851", "text": "Шофьор на автомобил блъсна три жени на тротоар в центъра на американския град Портланд в щата Орегон и избяга. Състоянието на две от жените е сериозно. Полицията заяви, че няколко часа след случая е задържала мъж, предаде Асошиейтед прес. Говорител на полицията в Портланд заяви, че на спешния телефон в САЩ 911 е бил подаден сигнал за видян син автомобил, отговарящ на описанието на издирваната кола, блъснала жените близо до трамвайна спирка в района на кампуса на Щатския университет в Портланд. Полицията засега не е определила мотива и не знае много за задържания мъж. Властите са поискали заповед за обиск, за да изземат автомобила като доказателство. Все още не са изключени версиите за действие в резултат на интоксикация, психични проблеми или инцидент, дължащ се на здравни проблеми, предаде БТА. Очевидец заяви, че стоял на тротоара, когато видял автомобил да блъска най-малко две жени. По негови оценки колата се движела с около 70 км/ч. Очевидецът добави, че отишъл да предложи помощ, но шофьорът изчезнал с колата си, като едва не блъснал и него. Друг очевидец, жена, която се намирала на мястото, заяви, че тъкмо разговаряла със своя приятелка близо до спирка на трамвая, когато чула суматоха и се обърнала. Видяла две жени да лежат на тротоара, а друга се била опряла на стената на една от сградите. Други крещели, че кола се е качила на тротоара и е блъснала двете жени, след което изчезнала с бърза скорост. Едната от жените изглеждало, че е с тежки наранявания по гърба, допълни събеседничката на Асошиейтед прес. \"Още съм в шок. Ако бях там две минути по-рано, щях да съм аз или ако бях минала по обичайния маршрут, пак щях да съм аз\", каза тя. Полицията е отцепила района. На тротоара край малка локва кръв се виждаха зелен пуловер, чифт маратонки, розов чехъл и черна ръкавица за велосипед. Полицията заяви, че блъснатите жени са възрастни и са откарани в болница. Две са с опасност за живота, третата е с тежка травма, но за живота й няма опасност, предаде ТАСС. Полицията добави, че не смята, че има заплаха за населението. Автомобилът е бил намерен изоставен.", "date": "2018.05.26", "title": "Арестуваха мъж, блъснал три жени на тротоар в Портланд и избягал"}
{"url": "https://www.24chasa.bg/novini/article/6882869", "text": "Жената до Боян Петров - Радослава Ненова сподели в социалните мрежи публикация за 24 май - Деня на българската просвета и култура и на славянската писменост. Към нея тя прикачва и снимка на дневниците, писани заедно с Боян по време на пътуванията им. С публикацията си Радослава има за цел да увери, че получава подкрепа и чрез писма, и при срещи с непознати хора на улицата. \"Вчера беше 24-ти май, на снимката са част от дневниците които сме писали с Боян по време на наши пътувания. Има значение за какво се ползва тази кирилица....много приятели са се разстроили от някакъв хейт, писан на същата тази кирилица. Уверявам ви, че получавам хиляди писма и не съм прочела до тук нито едно лошо, не е имало нито една затворена врата, а на улицата непознати ме спират, за да ме гушкат или стиснат ръка. Положението не е толкова зле, просто добротата е винаги по-дискретна. Ако разминете някой да пръска жлъчна омраза не му се ядосвайте, а се помолете за него, както се прави за един паднал човек\", пише Ненова на 25 май във фейсбук.", "date": "2018.05.26", "title": "Радослава Ненова: Непознати ме спират, за да ми стиснат ръка, получавам хиляди писма"}
{"url": "https://www.24chasa.bg/novini/article/6882884", "text": "Ирландските избиратели са подкрепили либерализирането на законовия режим за абортите с 68 процента за срещу 32 процента против на вчерашния референдум по въпроса, сочи екзитпол, цитиран от Ройтерс. Активността е била една от най-високите измервани на референдум. Избирателите в някога дълбоко католическата страна бяха попитани дали искат да бъде премахната конституционна забрана, действаща от 35 години и частично отменена през 2013 г. само за случаи, когато животът на майката е в опасност, предаде БТА. Екзитполът е на вестник \"Айриш таймс\" и компанията \"Ипсос\" и е изготвен въз основа на анкета сред 4000 избиратели в 160 изборни секции. В следващите часове ще бъде огласен нов екзитпол. Преброяването на гласовете от референдума ще започне в 9 ч местно време.", "date": "2018.05.26", "title": "Либерализирането на абортите печели с голяма разлика на референдума в Ирландия"}
{"url": "https://www.24chasa.bg/novini/article/6882398", "text": "- Когато решихме да изграждаме Kaufland Service в средата на 2016 г., целта ни бе да направим в България бизнес с голяма добавена стойност с високотехнологични услуги и висококвалифицирани кадри. Kaufland е един от най-големите потребители на SAP продукти в световен мащаб. Затова сме се фокусирали върху разработката на IТ решения, базирани на техни продукти. Ще разширим дейността си, като развием и услуги за поддръжка, които са не само за Kaufland, а и за цялата Schwarz група. Работим и за развитието и повишаването на нивото на професионалната среда и талантите в България. Даваме Наскоро открихме интерактивна зала за идеи в Професионалната гимназия за компютърни технологии и системи в Правец. С нея искаме да стимулираме креативността на учениците. Там организирахме и първата Kaufland IT Олимпиада и предложихме на участниците с най-високи резултати стипендиантска програма в Kaufland Service. Това означава, че със завършването на 12-и клас те имат гарантирано работно място в една от водещите компании в ИТ сектора. - Защото сме убедени, че в България има всички предпоставки за създаването на продукт на световно ниво. Проектът ни за IТ хъб беше избран след конкурс, проведен в няколко държави. Критериите за избор бяха комплексни - какви технологии и колко добре ги владеят нашите специалисти, какви кадри могат да създадат университетите, с какви езици боравят, как ние като мениджъри можем да стимулираме допълнителното повишаване на качествата на IТ специалистите. В България има и ще стават все повече висококвалифицираните специалисти. Стереотипът, че евтината работна ръка е била водеща за избора на България, е неверен. В Индия например заплащането е по-ниско, както и в други държави. така че не нивото на заплащане, а качеството на услугата беше водещ критерий. - Ако ви кажа, че не изпитваме затруднения, би било неточно. Пазарът на IТ услуги е силно конкурентен. Но се справяме много добре, предлагаме атрактивно заплащане и технологии, които въодушевяват специалистите ни, защото са най-новите на пазара. Влияние оказват и позитивната работна среда, доброто отношение от мениджмънта и най-вече възможността за обучение и развитие. Мисля, че тайната на успеха ни е, че изключително бързо взeмаме решения, не се пазарим и обратната ни връзка към кандидатите е светкавична. - Все повече млади хора обръщат внимание на детайлите, не само на представата, че навън ще си намерят по-добре платена работа. Един специалист в Германия, който взема 60 хил. евро годишна заплата, отделя около 45% от дохода си за данъци. В България заплатата може да е по-ниска, но данъкът е 10%. Наемът на двустайно жилище в София е 300 евро, а в Германия - неколкократно по-висок. Ако се сравнят тези условия, се оказва, че да работиш в България е по-хубаво. Има тенденция специалисти от Испания и Италия да идват да работят у нас. - В среда, в която клиентското поведение се променя изключително бързо и хората ценят времето си, нямаш шанс да оцелееш, ако не се променяш чрез иновации. Ако Kaufland не внедрява технологии и не се напасва към клиента, става неконкурентоспособен. Ние искаме да направим преживяването в нашите хипермаркети приятно за клиентите, да на много добра цена, да бъдат обслужвани качествено и бързо. Ще превърнем пазаруването в приятно и полезно изживяване, а не в ангажимент. - Въведохме електронни етикети в сектора с плодове и зеленчуци, което ни дава възможност да оптимизираме работата, да сме прецизни в информацията към клиентите и да продължим с последователните си действия за опазване на околната среда. Следващият проект, върху който работим, е технология, която сама разпознава плодовете и зеленчуците и дава предложение на клиента, без да му се налага да търси картинката на съответния продукт, който е сложил да претегли на везната, дори да са в плик. Ако клиентът иска да провери цената, съдържанието, местоположението в хипермаркета на даден артикул, рецепти или допълнителна информация, ще може да направи това на специален К-терминал. С помощта на мобилното ни приложение клиентите не само имат лесен достъп до ексклузивните ни предложения и рецепти, възможност да споделят списъци за пазаруване, но и да добавят продукти, като сканират баркода. Всичко е ориентирано към това да направим преживяването на клиента в Kaufland уникално. - Разработките в Kaufland Service са за цялата Schwarz група. Ние не правим нещо само за България. - Не мога да кажа, че с една се гордеем повече, а с друга - по-малко. Важното е каква оценка дават клиентите. Ние ги делим на две групи - едната са клиентите в хипермаркетите, а другата са нашите колеги. Разработките ни имат за цел да направят живота по-лесен и на двете групи. - Дигитализираме процесите, за да се използва по-малко хартия, да има по-лесен достъп, да вършат по-лесно и бързо работата си. Имаме приложение, което дава възможност на колегите ни в отдел “Плодове и зеленчуци” да удостоверят качеството и да имат лесна комуникация с доставчика. Така гарантираме качеството. За колегите от отдела за отдаване под наем на площи сме създали приложение, чрез което имат информация за всичките си задачи, свързани с площите в даден обект. - Поправяме ги. Има и критерии за колко време даден проблем трябва да бъде отстранен. Той се оценява в зависимост от критичността. Ако има техническа неизправност с някоя от касите на Kaufland и не можем да обработваме покупките на клиентите се реагира светкавично. - Планираме разрастване на екипите и на дейностите ни. Ще развиваме услуги по поддръжка и мониторинг, за да гарантираме бързото и правилно функциониране на системите. - Kaufland България е пазарен лидер в областта на модерната търговия. Плановете ни са да затвърдим водещата си позиция и растеж. Kaufland Service е в начална фаза на развитие - расте с много бързи темпове и изпреварва значително очакванията ни.", "date": "2018.05.26", "title": "Михаил Петров: С технологиите в \"Кауфланд\", клиентите ще се чувстват уникално"}
{"url": "https://www.24chasa.bg/novini/article/6882886", "text": "Нито една страна не може да се справи сама с предизвикателствата на днешния свят, заяви вицепрезидентът на Китай Уан Цишан в речта си пред Международния икономически форум в Санкт Петербург. „Политизирането на икономически и търговски въпроси, както и използването на икономически санкции при най-малките провокации, ще наруши сериозно увереността на пазарите. Не бива една държава да обвинява други за собствените си проблеми, а да следва път за развитие, който най-добре съответства на нейните реалности и да се стреми към общ просперитет чрез откритост и сътрудничество“, подчерта Уан Цишан, добавяйки, че световната икономика се нуждае от структурни реформи и развитие, основано на иновациите. Вицепрезидентът потвърди отново принципната позиция на Пекин, че на търговския протекционизъм трябва да бъде даден отпор и да бъде защитен многостранният търговски режим. В същото време той подчерта, че икономическите и търговски спорове трябва да бъдат разрешавани чрез диалог. „Китай работи за реализирането на своята мечта за национално възраждане и ще продължи да се придържа твърдо към политиката на отворени врати и търсенето на обща изгода. Ние приветстваме останалите държави да станат част от китайското икономическо развитие, да споделят заедно пазарните възможности и да участват в инициативата „Един пояс, един път“, която се превърна в нова платформа за международно сътрудничество“, каза Уан Цишан. В речта си вицепрезидентът посочи също, че Русия е „конструктивен играч в световното икономическо управление“. С годишен стокооборот между Пекин и Москва от близо 100 милиарда долара, Китай е решен да продължи да работи за разширяване и задълбочаване на двустранните отношения във всички направления, добави Уан Цишан. Сред участниците в тазгодишното издание на Международния икономически форум в Санкт Петербург са френският президент Еманюел Макрон, японският премиер Шиндзо Абе и управляващият директор на МВФ Кристин Лагард.", "date": "2018.05.26", "title": "Уан Цишан: Политизирането на търговски въпроси ще наруши сериозно глобалния икономически ред"}
{"url": "https://www.24chasa.bg/novini/article/6882890", "text": "САЩ предупредиха Сирия, че при нарушения на режима на спиране на огъня ще предприемат \"твърди мерки\". Вашингтон изрази безпокойство заради съобщения за предстояща военна операция в една от зоните за деескалация в северозападната част на Сирия, предаде Ройтерс. САЩ освен това предупредиха сирийския президент Башар Асад да не разширява конфликта, предаде БТА. \"Като гарант за тази зона за деескалация заедно с Русия и Йордания САЩ ще предприемат съответните твърди мерки в отговор на нарушения на режима на Асад\", каза говорителката на Държавния департамент Хедър Науърт. В сряда организацията Сирийски център за наблюдение на човешките права съобщи, че след като през седмицата ликвидираха гнездото на съпротива на \"Ислямска държава\" южно от Дамаск, сирийските правителствени сили са се насочили към южната провинция Дараа. Сирийските държавни медии съобщиха, че правителствени самолети са пуснали листовки над районите в Дараа под бунтовнически контрол, съдържащи призив към бойците в тях да се разоръжат. САЩ отправят предупреждението няколко седмици след сходна атака срещу зона за деескалация в североизточна Сирия под контрола на подкрепяната от Вашингтон военна коалиция Сирийски демократични сили. Американските сухопътни и военновъздушни сили отблъснаха продължилото повече от четири часа нападение и убиха поне 300 души от милиции, подкрепящи Асад, много от които бяха руски наемници. С подкрепата на руската авиация, сухопътни сили от Иран и съюзнически милиции, включително ливанската групировка Хизбула, Асад съумя да изтласка бунтовниците от големите градове на Сирия, което направи позициите му непоклатими във военно отношение. През последните седмици те си върнаха всички бунтовнически райони край Дамаск, включително гъсто населения район Източна Гута, както и големи анклави в централна Сирия. Правителството сега е в най-силна позиция от първите месеци на войната през 2011 г., макар че все още е далеч от постигане на целта на Асад да си върне контрола над цяла Сирия. Бунтовниците все още държат два обширни съседни региона в северозападна и югозападна Сирия. Подкрепяни от САЩ и съюзени кюрдски и арабски милиции контролират една четвърт от Сирия източно от Ефрат. След успехите на правителството всякакви нови военни кампании крият риск да го въвлекат в конфликт с някоя от външните сили, отбелязва Ройтерс.", "date": "2018.05.26", "title": "САЩ предупредиха Сирия, че ще предприемат твърди мерки при нарушения"}
{"url": "https://www.24chasa.bg/novini/article/6882898", "text": "Иран даде на големите сили ясно да разберат, че ще чака те да опитат да намерят противотежест на излизането на САЩ от ядреното споразумение от 2015 г., но не и прекалено дълго, предаде ДПА. Вчера висши дипломати от Великобритания, Франция, Германия, Русия, Китай и Иран се събраха във Виена на първата среща помежду си, откакто на 8 май президентът Доналд Тръмп оттегли страната си от споразумението, предаде БТА. Иран придоби увереност, че споразумението може да бъде спасено, дори и въпреки че Вашингтон се оттегли от него, каза след срещата иранският заместник-министър на външните работи Абас Арагчи. Срещата беше председателствана от високопоеставения дипломат от ЕС Хелга Шмид. \"Сега увереността ми е по-голяма, отколкото беше преди срещата\", каза той пред репортери. Арагчи допълни обаче, че \"до няколко седмици\" Иран ще реши дали да остане в споразумението или да се оттегли от него. Това ще стане след по-нататъшни технически разговори с големите сили. Иранското ръководство даде да се разбере, че ще продължи да спазва своята част от споразумението, включително строгите ограничения за ядрените дейности, само ако останалите големи сили спазват своята. Това означава да се дадат гаранции, че Иран ще може и занапред да има делови отношения с останалия свят. ЕС задейства правни механизми, чрез които да защити от американски санкции европейските компании с отношения с Иран. В добавка към това съюзът се опитва да направи така, че подобни компании да не бъдат засегнати и от санкции на САЩ срещу международните банкови връзки на Техеран. Пожелал анонимност високопоставен дипломат от ЕС заяви, че Техеран вчера е бил уведомен, че Европа ще действа бързо, но не непременно толкова бързо, колкото би се искало на Иран. \"Днес много ясно дадохме да се разбере, че има неща, които ще отнемат повече време\", заяви той. Според официалното съобщение на ЕС за срещата висшите дипломати на Техеран и петте оставащи в споразумението големи сили са обсъдили как в контекста на задаващите се американски санкции да бъдат продължени петролният износ на Иран, неговите финансови отношения в чужбина, както и международните му транспортни връзки. Тръмп разкритикува споразмунението с Техеран с мотива, че то не е в състояние да попречи на Иран да се сдобие с ядрени бойни глави, както и че по никакъв начин не пресича регионалните амбиции на Техеран и неговата ракетна програма. Вчера пред събралите се във Виена дипломати шефът на Международната агенция за атомна енергия Юкия Амано заяви, че Иран държи ядрената си програма в съответствие със споразумението от 2015 г. Високопоставеният източник от ЕС каза, че остава известна несигурност за това доколко ефективни ще се окажат европейските усилия да бъде спасено споразумението. \"Бяхме много ясни, че не можем да дадем гаранции, но можем да създадем необходимите условия за иранците да продължат да се възползват от отмяната на санкциите по силата на споразумението\", каза той. Всички от присъстващите пратеници обаче били убедени, че решението на Тръмп е погрешно. В съобщението на ЕС за срещата се казва, че участниците в нея са нарекли ядреното споразумение с Иран \"ключов елемент\" за неразпространението на ядрените оръжия по света и значимо дипломатическо постижение, подкрепено единодушно от Съвета за сигурност на ООН. Международният валутен фонд обяви, че ще продължи да си сътрудничи с управителя на иранската централна банка Валиула Сейф, независимо от това, че САЩ са го поставили в списъка си със санкционирани лица. Това съобщи от своя страна иранската телевизия \"Прес\", цитирана от ТАСС.", "date": "2018.05.26", "title": "Иран показва оптимизъм, но не и търпение за спасяване на споразумението за ядрената програма"}
{"url": "https://www.24chasa.bg/novini/article/6882935", "text": "Председателят на ПГ на ГЕРБ и заместник-председател на партията Цветан Цветанов се срещна с председателя на албанския парламент Грамоз Ручи. Двамата разговаряха в рамките на регионалната Балканска молитвена закуска в Тирана, съобщиха от пресцентъра на ГЕРБ. Грамоз Ручи изтъкна благодарността на Албания за безспорния успех на Българското председателство на Съвета на ЕС да очертае ясна европейска перспектива за страните от Западните Балкани. Според Ручи европейската и евроатлантическата линия на развитие на страните от региона са ключови за сигурността и стабилността, а добрите отношения между премиерите Бойко Борисов и Еди Рама допринасят и за силната връзка между двете държави. Цветан Цветанов благодари за признаването на българското малцинство в Албания, като обърна внимание, че това е още един знак за топлите отношения и взаимното уважение между България и Албания.", "date": "2018.05.26", "title": "Цветан Цветанов се срещна с председателя на албанския парламент Грамоз Ручи"}
{"url": "https://www.24chasa.bg/novini/article/6882888", "text": "Китай е в процес на ревизия на действащите в момента два „негативни списъка“ за чуждестранни инвестиции – националния и този за зоните за свободна търговия, заяви на пресконференция в края на тази седмица началникът на Отдела за чуждестранни инвестиции в Министерството на търговията Тан Уънхун. Той потвърди обявения през април от Националната комисия за развитие и реформи ангажимент на правителството новият национален „негативен списък“ да включва много по-малко ограничения и да даде възможност за навлизането на чужди капитали във финансовия сектор, автомобилостроенето, енергетиката, добива и преработката на природни ресурси, инфраструктурата, транспорта и професионалните услуги. Първоначално Китай въведе „негативен списък“ за чужди инвестиции през 2013 г. специално за Шанхайската зона за свободна търговия, а впоследствие бе изготвен и национален. В тях се изброяват секторите, до които е ограничен достъпа на чужди капитали.", "date": "2018.05.26", "title": "Китай е в процес на ревизия на „негативния списък“ за чужди инвестиции"}
{"url": "https://www.24chasa.bg/novini/article/6882905", "text": "В Южна Корея заявиха, че са почувствали облекчение след новината за подновените преговори за среща на върха между президента на САЩ Доналд Тръмп и лидера на Северна Корея Ким Чен-ун, предаде Асошиейтед прес, като се позова на изявление на президентството в Сеул. Съобщението на президентството беше разпространено само часове след като Тръмп приветства помирителния тон в реакцията на Северна Корея на отмяната от негова страна на срещата с Ким и заяви, че среща все пак може и да има, предаде БТА. По-късно президентът на САЩ написа в Туитър, че ако има среща, тя ще се състои на 12 юни в Сингапур, както беше планирано първоначално. Синият дом (президентството на Южна Корея) допълни, че \"внимателно\" следи развоя на събитията в отношенията между Вашингтон и Пхенян. Магазинът за сувенири на Белия дом понижи цената на специалната емисия на два вида монети, които, може би преждевременно, бяха изсечени по случай срещата на върха между Тръмп и Ким, предаде ДПА. Според страницата в интернет на магазина цената на по-скъпия вид монети е понижена от 85 на 59 долара, а на по-евтиния от 24,95 на 19,95 долара. В четвъртък монетите се обезцениха, след като Тръмп внезапно обяви, че отменя срещата, по случай която те бяха изсечени. Въпреки това решението явно засили интереса на колекционерите и другите възможни купувачи, което доведе до срив на страницата на магазина.", "date": "2018.05.26", "title": "Южна Корея: Почувствахме облекчение след съобщенията за нови усилия за среща Тръмп-Ким"}
{"url": "https://www.24chasa.bg/novini/article/6882940", "text": "Председателят на ПГ на ГЕРБ и заместник-председател на партията Цветан Цветанов разговаря с председателя на македонския парламент Талат Джафери. Двамата се срещнаха в рамките на регионалната Балканска молитвена закуска в Тирана, съобщиха от пресцентъра на ГЕРБ. Талат Джафери даде висока оценка за Договора за приятелство, добросъседство и сътрудничество с България, който по думите му е отворил вратата за очертаването на трайна и устойчива европейска перспектива за Македония. Цветан Цветанов допълни, че договорът е не само знак за силните политически връзки между двете страни, но е и гарант за сигурността в региона. Председателят на македонския парламент на свой ред отбеляза, че в региона не можем да забравим историята, но не трябва винаги да се връщаме към нея. „Това няма да ни позволи да изградим бъдеще на стабилност и просперитет за гражданите на страните от Западните Балкани“, категоричен бе Джафери.", "date": "2018.05.26", "title": "Цветанов: Договорът за добросъседство с Македония е гарант за сигурността в региона"}
{"url": "https://www.24chasa.bg/novini/article/6882925", "text": "По време на учебните занятия един от учениците поискал от учителя да излезе от час, след което се върнал с два пистолета и открил огън. Произвел е шест изстрела. Ранени са ученичка и преподавателят, които са откарани в болница, съобщи телевизионният канал Ей Би Си, цитиран от ТАСС. Телевизията се позова на полицията, предаде БТА. Учителят, по думите на неговия брат, е получил минимум три огнестрелни рани. В момента го оперират, няма данни за състоянието му. Според един от учениците именно учителят е съумял да спре стрелеца, посочва Ей Би Си. Полицията установява как стрелецът, чието име и възраст не се съобщават, се е сдобил с оръжията. Той не е пострадал и е бил арестуван от пристигналите полицаи. Мотивите му засега са неизвестни. Преди седмица подобна трагедия се разигра в град Санта Фе в щата Тексас, където 17-годишният Димитриос Пагуртис застреля десет души и рани още толкова. По данни на Си Ен Ен от началото на годината в училищата в САЩ вече е имало 22 случая на употреба на огнестрелно оръжие, при които е имало убити и ранени. Демократите в Сената на щата Индиана изразиха съпричастност и призоваха за мерки за предотвратяване на подобни стрелби, включително да бъдат въведени ограничения за огнестрелните оръжия, предаде Асошиейтед прес.", "date": "2018.05.26", "title": "Учител с минимум три огнестрелни рани спира ученика, стрелял в училище в САЩ"}
{"url": "https://www.24chasa.bg/novini/article/6882938", "text": "„Кадрите показват, че проблемът с корупцията е системен. През 2014 г. след подобен клип бяха взети много сериозни мерки от страна на правителството. Беше взето решение нито един пътен полицай да не може да извършва проверка без условията на видеозаснемане. Решението беше взето спонтанно и емоционално от политиците, но не беше обезпечено технически. Предоставихме доклад през 2015-а, че тази мярка ще доведе до увеличаване на пътно-транспортния травматизъм. През 2016 г. видяхме, че са загинали над 200 души повече след въвеждането на тази мярка”, коментира в „Събуди се” Богдан Милчев от Институт по пътна безопасност и бивш шеф на КАТ. По думите му контролът се е занижил с 50% и в момента „берем плодовете от това”. Милчев е на мнение, че този проблем трябва да се реши не от политиците, а от експертите. Кадрите са заснети на столичен булевард. Шофьорът е спрял неправилно, полицаят го санкционира за по-малкото нарушение, защото се оказва, че автомобилът не е минал технически преглед. Срещу „услугата” настоява да бъде „почерпен”. „Средата, в която функционира пътната безопасност, е силно токсична. Има страхотен корупционен натиск върху нея. Именно затова трябва да се промени средата. Решението за това е контрол извън системата. Държавната администрация обаче се съпротивлява, защото не е свикнала на това. Една от основните задачи на института, който създадохме в началото на годината, е именно тази”, обясни Богдан Милчев. Той е на мнение, че корупцията в сферата на МВР има пряко отношение към пътната безопасност. „Тя е на това дередже, защото и корупцията помага да е така. Проблемът с пътната безопасност е заплаха за националната сигурност и го доказват анализите ни”, допълни бившият шеф на КАТ", "date": "2018.05.26", "title": "Бивш шеф на КАТ: Корупцията в МВР има пряко отношение към пътната безопасност"}
{"url": "https://www.24chasa.bg/novini/article/6882948", "text": "Министър - председателят Бойко Борисов пристигна в Загреб, където ще разговаря с хърватския си колега Андрей Пленкович. Двамата ще обсъдят напредъка по стартиралите по време на Българското председателство проекти, които ще доведат до сближаване на страните от Западните Балкани с останалите държави в Европа и помежду им. По време на срещата на върха ЕС-Западни Балкани на 17 май в София Хърватия обяви, че ще инициира разговори в същия формат през 2020 г. \"Пристигнах в Хърватия, където ще се срещна с премиера Andrej Plenkovic\", написа премиерът в страницата си във фейсбук. В хърватската столица премиерът Борисов ще открие паметник на Иван Вазов в парка Бундек. Монументът е символ на историческите връзки между България и Хърватия. След това Борисов ще отпътува за Киев, за да проведе среща с президента на Украйна Петро Порошенко и с премиера Володимир Гройсман. По време на разговорите ще бъде дискутирано задълбочаването на контактите между двете страни, както и актуални външнополитически въпроси. В неделя премиерът Борисов ще участва в церемония по откриване на мемориална плоча на Димитър Пешев. ", "date": "2018.05.26", "title": "Премиерът Борисов пристигна в Хърватия (Снимки)"}
{"url": "https://www.24chasa.bg/novini/article/6883013", "text": "Изпълнителният директор на Нобеловата фондация Ларс Хайкенстен не можа да потвърди, че лауреатите на Нобеловата награда за литература за 2018 и 2019 година ще бъдат обявени следващата година, предадоха световните агенции. \"Шведската академия съобщи, че се надява да връчи наградите през 2019 година. Но Нобеловата фондация държи да отбележи, че наградата ще бъде присъдена тогава, когато Шведската академия си възвърне доверието. Това означава, че 2019 година не е окончателният срок\", заяви Хайкенстен. Той припомни, че Шведската академия не е единствената институция, която може да определи името на новия лауреат. По неговите думи Нобеловата фондация е получила предложения от \"алтернативни институции\", които могат да се натоварят с тази задача, предаде БТА. Сред възможните кандидати могат да бъдат Кралската шведска академия на науките и Кралската академия на словото, историята и древността. Шведската академия реши в началото на месеца да отложи присъждането на Нобеловата награда за литература за 2018-а с една година заради съкращаването на нейните членове и заради пониженото доверие към институцията вследствие на разразилите се скандали в нея.", "date": "2018.05.26", "title": "Нобеловата награда за литература може да не бъде връчена и през 2019 година"}
{"url": "https://www.24chasa.bg/novini/article/6883037", "text": "Почина големият български художник и общественик Светлин Русев. Той е издъхнал на 84-годишна възраст в дома си. Получил е инфаркт, научи \"24 часа\". На 14 юни той щеше да навърши 85 години. Светлин Русев Вълчев е български художник, общественик, колекционер на произведения на изкуството, академик на БАН и народен представител. Роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. Член на БКП от 1971 г. Русев е лауреат на Димитровска награда (1969). Носител е на още много награди за изкуство, между които голямата награда на Съюза на българските художници (1986), награда „Владимир Димитров – Майстора“ (1987), на името на Кирил Петров (1988), награда за портрет Радом – Полша, награда „Габриел Оливие“ – Монако. Удостоен е с държавно звание Народен художник. Носител е и на на държавната награда „Паисий Хилендарски“.", "date": "2018.05.26", "title": "Почина големият художник акад. Светлин Русев, получил е инфаркт в дома си"}
{"url": "https://www.24chasa.bg/novini/article/6883046", "text": "Югоизточният френски град Марсилия стана сцена на насилие за втори път през последната седмица, след като двама мъже бяха застреляни днес, предаде Франс прес. Вероятната причина е разчистване на сметки, съобщава прокурорът Ксавие Тарабьо. Малко преди 1 ч. (23 ч. по Гринуич вчера) нападател с качулка и дългоцевно оръжие проникнал в спортна асоциация в северен квартал на града, съобщи магистратът и потвърди информация в местния в. \"Прованс\". Начинът на действие говори за разчистване на сметки. Двамата убити са били на възраст около трийсетина години. Самоличността им още не е потвърдена. Те са били нападнати на място, където няколко души играели карти. Нападателят избягал с помощта на чакащ го съучастник. Открити са 18 гилзи с калибър 7,62 мм, отговарящи на оръжие от вида на автоматите Калашников, предаде БТА. Ако мотивът се потвърди, броят на убитите от началото на годината при разчистване на сметки в Марсилия и региона ще достигне 11 души. В четвъртък вечерта министърът на вътрешните работи Жерар Колон посети града, за да обещае да наложи върховенството на закона във всички квартали. В понеделник следобед нападател с автомат \"Калашников\" стреля на улица в града, без да причини жертви. Президентът Еманюел Макрон изрази съжаление за насилието, което разяжда като гангрена някои квартали на Марсилия. Засега не са установени връзки между нападението в понеделник и убийствата снощи.", "date": "2018.05.26", "title": "Застреляха двама мъже в Марсилия"}
{"url": "https://www.24chasa.bg/novini/article/6883049", "text": "Светлин Русев Вълчев е български художник, общественик, колекционер на произведения на изкуството, академик на БАН и народен представител, народен художник. Роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. Член на БКП от 1971 г. Преподава във ВИИИ „Н. Павлович“ – професор през 1975. Председател е на Съюза на българските художници в периода 1973 – 1985 г.  Между 1982 и 1984 г. е първи заместник-председател на Комитета за култура. От 1985 до 1988 г. е директор на Националната художествена галерия. В периода 1976 – 1988 г. е член на ЦК на БКП. През 1989 г. той си спечелва враждебността на собствената си партия, защото се ангажира с чистотата на въздуха в Русе, който по това време е обгазяван от химически завод в румънския град Гюргево на отсрещния бряг на Дунава. Светлин Русев влиза в т.нар. Русенски комитет, който се опълчва на властващите тогава, които не искат да се конфронтират с \"братска социалистическа Румъния\". Светлин Русев е народен представител в редица Народни събрания до 1989 г. и с листата на БСП в Седмото велико народно събрание през 1990 г. По това време е член на Висшия съвет на БСП. Той е и действителен член (академик) на Българската академия на науките от 2003 г., също и Почетен доктор на Шуменския университет. Член-кореспондент е на Академията за изящни изкуства в Берлин през 1983. Почетен председател на АИАП в Париж (1982). Почетен член на „Ника-Кай“, Япония (1984). Почетен член на „Кюнстлерхаус“, Виена (1985). Русев е лауреат на Димитровска награда (1969). Носител е на още много награди за изкуство, между които голямата награда на Съюза на българските художници (1986), награда „Владимир Димитров – Майстора“ (1987), на името на Кирил Петров (1988), награда за портрет Радом – Полша, награда „Габриел Оливие“ – Монако. Удостоен е с държавно звание Народен художник. Носител е на държавната награда „Паисий Хилендарски“. Работи като живописец и монументалист. От 1961 г. участва в общи художествени изложби и в представителни изложби на българското изобразително изкуство в чужбина. Самостоятелни изложби в София (1963, 1967, 1973, 1977, 1980, 1982, 1986) и в чужбина: Москва, Ленинград, Мексико, Будапеща, Варшава, Букурещ, Берлин, Виена. Негови творби са изложени в Национална художествена галерия в София и са част от много художествени галерии и частни колекции в България и чужбина. По-важни монументални и декоративни творби: „Родина“ – стенопис (секо) фоайе на Централна гара София, арх. Милко Бечев (1976) „България“ – стенопис (секо), размери 17.30/5.10 м, зала за почивка на официални лица и делегации, Народен дворец на културата „Людмила Живкова“ (НДК), София, (1981) Стенописи в притвора и икони пред олтара на църквата на Ванга „Света Петка Българска“ в Рупите (1994).", "date": "2018.05.26", "title": "Кой е Светлин Русев"}
{"url": "https://www.24chasa.bg/novini/article/6883055", "text": "Главният преговарящ на ЕС за Брекзит Мишел Барние предупреди днес Великобритания, че ако не приеме споразумение за договора за изтегляне, запазващо върховенството на Съда на Европейския съюз, няма да има нито договор, нито преходен период, предаде Ройтерс. В изявление, което предстои да бъде публикувано в Португалия, Барние нарича \"игра на криеница\" липсата на яснота от страна на Великобритания какви търговски отношения иска с ЕС, предаде БТА. Той прикани Лондон да признае, че след Брекзит няма как да запази много от елементите на членството в ЕС, добавя Ройтерс.", "date": "2018.05.26", "title": "Мишел Барние: Липсата на яснота от страна на Великобритания е игра на криеница"}
{"url": "https://www.24chasa.bg/novini/article/6883064", "text": "Незаконен улов на над 54 килограма калкан е установен край село Дуранкулак, община Шабла. От ИАРА уточняват, че на 23 май в Гранична полиция - град Каварна, е подаден сигнал за незаконен улов на калкан. След извършена съвместна проверка със служители на ИАРА-Добрич, в гориста местност в близост до брега, около лодкостоянка в село Дуранкулак, са открити два чувала с незаконен улов на калкан. Нарушителите не са установени. Съставен е констативен протокол срещу неизвестен нарушител. Общото количество от 54,300 кг. калкан е дарен на „Социален патронаж”- град. Шабла.", "date": "2018.05.26", "title": "Над 54 кг незаконно уловен калкан отиде в менюто на „Социален патронаж”-Шабла"}
{"url": "https://www.24chasa.bg/novini/article/6883134", "text": "България загуби един от мъдреците си! Гениален артист, пред когото се прекланяше целият свят, той не остана в идеалния свят на изкуството. Това заяви премиерът Бойко Борисов относно загубата на художника Светлин Русев, съобщиха от пресцентъра на Министерски съвет. Светлин Русев беше от малкото хора, които ръчкаха нашата съвест и не й даваха да заспи. Той правеше това с благост, която показваше любов към човека и го стимулираше да прави добро. Той беше голям и ще остане голям. Тъгувам заедно с вас и благодаря за късмета и щастието да съм го познавал. Поклон пред вечната му памет, написа премиерът до семейството и близките на Светлин Русев.", "date": "2018.05.26", "title": "Борисов: Със загубата на Светлин Русев България загуби един от мъдреците си"}
{"url": "https://www.24chasa.bg/novini/article/6883054", "text": "Големият български художник, акад. Светлин Русев, който почина снощи от инфаркт в дома си, готвеше изложба за 14 юни, когато щеше да навърши 85 години. Той по традиция показваше нови картини за рождения си ден. В четвъртък \"24 часа\" се опита да измъкне от него подробности какво смята да покаже тази година, но той ни се скара: \"Колко пъти да ви казвам, нищо няма да ви кажа предварително, не дърпайте дявола за опашката.\" Той вече беше наел изложбена площ, но не каза къде, приготвил беше и творбите. Това е изключително тежка загуба не само за българската култура, но и за България като цяло, защото трябва ясно и точно да се каже, че Светлин Русев е от последните, които останаха съдържателни и реактивни, с непреклонно си гражданско отношение и активно участие в живота. Това каза пред \"24 часа\" бившият културен министър, сега депутат, скулпторът Вежди Рашидов, който помага с организирането на поклонението пред художника и търсенето на гробно място. Последен мохикан - все по-малко хора остават от този вид, защото във време, в което ценностите са размити той беше като лакмус, през който се прецеждаше качественото в цялата кал която ни облива, продължи Рашидов. Изключително много ще ми липсва като човек, с когото през последните години работих много активно - с него подредихме изключителния български музей от европейски мащаб Квадрат 500 , свързваше ни силно приятелство.", "date": "2018.05.26", "title": "Светлин Русев преди ден: Не дърпайте дявола за опашката, нищо не казвам предварително (Снимки)"}
{"url": "https://www.24chasa.bg/novini/article/6883157", "text": "Главната група, противопоставяща се на либерализирането на ирландския закон за абортите, призна днес, че е претърпяла голямо поражение на вчерашния референдум, предаде Ройтерс. Народът на Ирландия \"наклони на една страна везните. Разбира се, аз бих предпочел да ги бе наклонил на другата\", каза пред националната телевизия Джон Макгърк, директор на комуникациите в кампанията \"Да спасим осмата поправка\", предаде БТА. \"Няма шанс законът за правото на аборт да не бъде одобрен\" (на референдума), добави Макгърк, цитиран от Ройтерс.", "date": "2018.05.26", "title": "Кампанията срещу либерализирането на абортите в Ирландия призна поражението си"}
{"url": "https://www.24chasa.bg/novini/article/6883159", "text": "Двайсет и шестима предполагаеми членове на т.нар. Фетхуллахистка терористична организация (ФЕТО) са били задържани на турската граница при опит да избягат в Гърция, предаде турската частна телевизия НТВ. Групата, която пътувала с шест автомобила, била спряна край село Дойран на границата с Гърция. Сред пътуващите имало и деца, предаде БТА. При извършената проверка се оказало, че в групата има бивши преподаватели от училища на ислямския проповедник Фетхуллах Гюлен, уволнени полицаи, потребители на мобилното приложение Байлок, което се смята, че е било използвано за подготовката и реализирането на опита за преврат на 15 юли 2016 г. Според турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат в Турция.", "date": "2018.05.26", "title": "Заловиха 26 предполагаеми членове на ФЕТО при опит да избягат в Гърция"}
{"url": "https://www.24chasa.bg/novini/article/6883175", "text": "Вицепрезидентът Илияна Йотова заяви, че преди решението на Народното събрание за АЕЦ \"Белене\" не може да се прогнозира за евентуални руски инвестиции при рестарт на проекта. Йотова коментира това в отговор на журналистически въпрос дали след посещението на президента Румен Радев в Русия можем да очакваме руски инвестиции, предаде БТА. Йотова посочи, че има няколко условия, но най-важно е решението на парламента, защото премиерът не може да отиде в Русия без мандат. Ако отиде без мандат, това означава да се информира текущо какви са руските намерения, какъв е инвеститорският интерес, който вече е заявен пред българската държава и нищо повече, допълни вицепрезидентът. Илияна Йотова уточни, че очаква първо дискусията на Народното събрание по решаването на въпроса за АЕЦ \"Белене\", както и ясен и категоричен мандат, тъй като по думите й информацията, която има, е, че Министерството на енергетиката е внесло три варианта за проекта, единият от който включва изграждането на централата с чужд инвеститор и без държавна гаранция. Ако НС се спре на този вариант, това означава, че такъв ще бъде мандатът на премиера, допълни Йотова. По думите на вицепрезидента едва след като бъде направена тази първа стъпка - решението на Народното събрание, премиерът може да отиде с делегация от съответните министри, а на масата на преговорите ще стане ясно има ли вариант с приемливи условия или не. Очаквам по-конкретни резултати, на този етап всичко е в сферата на предположенията, допълни Илияна Йотова.", "date": "2018.05.26", "title": "Йотова: Преди решение на парламента за АЕЦ \"Белене\" не може да се прогнозира за инвестиции"}
{"url": "https://www.24chasa.bg/novini/article/6883206", "text": "Районът край атинския площад Ексархия отново е бил сцена на сблъсъци снощи между анархисти и полицаите от силите за борба с безредиците, съобщава в. \"Катимерини\". Според информациите група лица е започнала да замеря полицаите с коктейли Молотов. Последвалите сблъсъци са продължили около два часа, предаде БТА. Не се съобщава за арести и пострадали. Площад Ексархия в центъра на Атина е смятан за свърталище на анархистите.", "date": "2018.05.26", "title": "Отново сблъсъци на атинския площад Ексархия"}
{"url": "https://www.24chasa.bg/novini/article/6883280", "text": "Голямо количество старинни монети, фигурки, пръстени и изделия от камък задържаха митнически служители при проверка на лек автомобил с белгийска регистрация, управляван от турски гражданин, съобщиха от Агенция \"Митници\". На 25.05.2018 г., в следобедните часове, автомобилът влиза в България от Турция през Митнически пункт Лесово и е селектиран за щателна митнически проверка. Митническа мобилна група открива в различни кухини в багажника, както и зад предните подкалници укрити общо над 30 кг различни по вид старинни изделия - 11 037 монети, 87 фигури, 35 пръстена и 19 изделия от камък. По случая, под надзора на Окръжна прокуратура Ямбол, се води досъдебно производство по описа на Митница Бургас за престъпление по чл. 242, ал 1, б Д от НК.", "date": "2018.05.26", "title": "Задържаха над 11 000 старинни монети, фигурки и пръстени на ГКПП Лесово"}
{"url": "https://www.24chasa.bg/novini/article/6883297", "text": "Министър-председателят Бойко Борисов пристигна в Киев, където днес ще се срещне с президента на Украйна Петро Порошенко и с премиера Володимир Гройсман, предаде БТА. На разговорите ще бъде дискутирано задълбочаването на контактите между двете страни, както и актуални външнополитически въпроси.                                                                                                                                                                                                                                                                                                                       ", "date": "2018.05.26", "title": "Бойко Борисов пристигна в Киев (Снимки)"}
{"url": "https://www.24chasa.bg/novini/article/6883301", "text": "От известно време в Брюксел се разпространява неофициален документ /нон-пейпър/ за несъгласието на някои държави, преди всичко Франция и Холандия, Македония да получи дата за започване на преговори за членство в ЕС през юни, дори и преговорите за името с Гърция да приключат успешно до тогава, предаде Танюг, цитирана от БТА. Според македонските медии в споменатия \"нон пейпър\" пише, че преговорите за членство на Македония и Албания трябва да се отложат за пролетта на 2019 г. Там е посочено, че въпреки напредъка в създаването на позитивна атмосфера в Бившата югославска република Македония /БЮРМ/, официално Скопие не е постигнало значителен напредък в приоритетните реформи. Реформата в правосъдието едва е започнала и изисква много време, необходими са още усилия и за премахване на назначенията на работа със семейни, приятелски или партийни връзки, за деполитизация на администрацията, по-активна борба с корупцията и организираната престъпност, се казва в документа. Източници от македонското правителство потвърждават, че в ЕС има дебати за готовността за ново разширяване, но твърдят, че повечето страни членки са за определяне на дата за преговори с Македония през юни. Правителствените източници изтъкват, че Македония беше класирана сред страните от региона с най-добра оценка в последния доклад на Европейската комисия, посочват македонските медии.", "date": "2018.05.26", "title": "Франция и Холандия били против започване \nна преговори за членство на Македония в \nЕС"}
{"url": "https://www.24chasa.bg/novini/article/6883313", "text": "Дъвката, съчетана с ходенето, могат да се окажат добри съюзници срещу затлъстяването при мъжете над 40-годишна възраст, предава Франс прес, цитирана от БТА. Агенцията цитира изследване на японски учени, според които когато дъвчем, ние инстинктивно започваме да крачим по-бързо. А това води до свалянето на излишните килограми. Японските специалисти провели тестове по време на ходене на 46 мъже на възраст между 21 и 69 години. Били отчитани техният сърдечен ритъм, изминатото разстояние, скоростта им, направените крачки и калорийното изразходване. На половината от участниците била дадена дъвка. При мъжете над 40 години била забелязана тенденция да крачат по-бързо, когато дъвчат. Те изминавали по-голямо разстояние и изгаряли значително повече калории.", "date": "2018.05.26", "title": "Дъвката и ходенето преборват затлъстяването"}
{"url": "https://www.24chasa.bg/novini/article/6883321", "text": "Метрото в украинската столица Киев възобнови работа след фалшива бомбена тревога, съобщиха Ройтерс и ТАСС, цитирани от БТА. По-рано днес прессекретарят на метрополитена Наталия Макогон съобщи, че пет станции на метрото са евакуирани след получено предупреждение за поставени в тях взривни устройства. По думите й неизвестни лица съобщили, че ще бъдат взривени станциите \"Днепър\", \"Гидропарк\", \"Левобережная\", \"Арсеналная\" и \"Героев Днепра\". След щателна проверка, извършена от полицията, следователи и сапьори, взривни устройства не бяха открити и петте станции отново са отворени, съобщи дирекцията на метрополитена на страницата си във Фейсбук.", "date": "2018.05.26", "title": "Метрото в Киев възобнови работа след фалшива бомбена тревога"}
{"url": "https://www.24chasa.bg/novini/article/6883320", "text": "Ришкият проход е затворен за движение заради катастрофирал тир, съобщиха от пресцентъра на ОД МВР Бургас. При ляв завой снощи тирът с молдовска регистрация се е наклонил, полягайки странично на крайпътен скат. Направени са опити да бъде изправен, но безуспешно. Днес е започнало претоварването на стоката на друг тир, след което авариралата машина ще бъде издърпана.", "date": "2018.05.26", "title": "Катастрофирал тир затвори Ришкия проход"}
{"url": "https://www.24chasa.bg/novini/article/6883314", "text": "Голямо количество старинни монети, фигурки, пръстени и изделия от камък задържаха митничари на ГКПП Лесовои при проверка на лек автомобил с белгийска регистрация, управляван от турски гражданин. В  различни кухини в багажника, както и зад предните подкалници са открити общо над 30 кг различни по вид старинни изделия - 11 037 монети, 87 фигури, 35 пръстена и 19 изделия от камък. По случая, под надзора на Окръжна прокуратура Ямбол, се води досъдебно производство за престъпление по чл. 242 от НК.", "date": "2018.05.26", "title": "Митничари спряха на ГКПП Лесово автомобил, натъпкан с антики"}
{"url": "https://www.24chasa.bg/novini/article/6883355", "text": "Над 60 на сто от ирландските гласоподаватели, участвали в референдума за либерализация на абортите, са подкрепили намаляването на ограниченията, показват първите частични официални резултати, предаде Франс прес, съобщи БТА. 66,36 на сто от избирателите са подкрепили либерализирането на закона за абортите, който в момента е сред най-строгите в Европа, сочат резултатите от преброяване на гласовете в четири от четиридесетте избирателни района. Избирателната активност е близо 63 процента.", "date": "2018.05.26", "title": "Над 60 на сто от ирландците гласуваха за либерализацията на абортите"}
