{"url": "https://www.24chasa.bg/novini/article/7687545", "text": "Главният преговарящ на ЕС за Брекзита Мишел Барние заяви, че в новите предложения на британския премиер Борис Джонсън има напредък, но остава и да се свърши много работа за постигане на ново споразумение, предадоха Ройтерс и Франс прес, цитирани от БТА. \"Има напредък, но откровено казано, остава да се свърши още много работа за постигане на трите цели на предпазния механизъм: без физическа граница, икономиката на остров Ирландия и защита на общия пазар. Ще продължим да работим за постигане на споразумение. Брекзит без споразумение никога няма да е изборът на ЕС. Ще продължим да работим с британския екип, но споразумението трябва да спазва трите ангажимента\", каза Барние преди среща с лидерите на политическите групи на Европейския парламент.", "date": "2019.10.02", "title": "Барние: Все още има много работа върху плана за Брекзит"}
{"url": "https://www.24chasa.bg/novini/article/7687381", "text": "Претендентът за номинацията на Демократическата партия за изборите в САЩ през 2020 г. Бърни Сандърс влезе в болница заради болка в гърдите, и засега отменя проявите от кампанията си, предаде Ройтерс, като се позова на предизборния му екип. След като установили, че той има запушена артерия, лекарите са му поставили два стента. Седемдесет и осем годишният Сандърс бил в Лас Вегас, щата Невада, във връзка с предизборно събитие, когато почувствал неразположение и бил откаран в болница за изследвания, предава БТА. \"Сенатор Сандърс разговаря и е в добро разположение на духа. През следващите дни той ще си почива. Засега отменяме проявите и появите му и ще ви осведомяваме за състоянието му\", посочи в комюнике неговият съветник Джеф Уивър. Сандърс, сенатор от Върмонт, е най-възрастният от 19-те претенденти за номинацията на демократите. Той влезе в болница ден след като обяви, че през третото тримесечие на годината кампанията му е събрала 25,3 милиона долара, с което за момента оглавява надпреварата за набиране на средства.", "date": "2019.10.02", "title": "Бърни Сандърс в болница заради запушена артерия"}
{"url": "https://www.24chasa.bg/novini/article/7687377", "text": "Вашингтон и редица негови европейски поддръжници са се насочили към привличането на Босна и Херцеговина в НАТО, нарушавайки съответната резолюция на Съвета за сигурност на ООН, обяви руският външен министър Сергей Лавров, предава TACC, цитирана от  Той заяви това на годишна среща на Международния дискусионен клуб във „Валдай“. \"САЩ и редица водещи западноевропейски държави изискват босненската и някои отговорни пред тях хърватски партии да създадат единна държава в Босна. Целта е проста - да вкарат Босна в НАТО. За това ще се ползват всякакви трикове, включително преразглеждане на резолюцията на Съвета за сигурност на ООН. \"", "date": "2019.10.02", "title": "Лавров: САЩ се опитват да вкарат Босна и Херцеговина в НАТО"}
{"url": "https://www.24chasa.bg/novini/article/7687390", "text": "Председателят на Европейската комисия Жан-Клод Юнкер предупреди премиера на Великобритания Борис Джонсън, че има „проблематични точки“ в новите предложения за оттегляне от Европейския съюз, предава АФП. В телефонен разговор след като Лондон изпрати формалните си предложения, Юнкер е заявил пред британския лидер, че представителите на ЕС „обективно“ ще прегледат изпратеният им юридически текст, предава  .", "date": "2019.10.02", "title": "Юнкер предупреди за проблеми с предложението на Великобритания за Брекзит"}
{"url": "https://www.24chasa.bg/novini/article/7687464", "text": "Европейският съюз предупреди Вашингтон, че блокът ще отмъсти, ако САЩ наложат наказателни мита  срещу износа от ЕС, тъй като 15-годишната вече разправия \"Еърблъс\"-\"Боинг\" наближи своята  кулминация. Това предаде БГНЕС. Очаква се Световната търговска организация да одобри милиарди  долари за мита от САЩ срещу европейците още в сряда, а администрацията на Тръмп засега игнорира предложението за примирие от Брюксел.\"Решени сме да следваме положителна програма за търговия със САЩ, но сме готови да защитим категорично нашите интереси, когато и ако е необходимо в рамките на правилата на СТО“, каза Виле Скинари, министърът на търговията от Финландия, която председателства Съвета на ЕС ротационно за шест месеца. ", "date": "2019.10.02", "title": "Фараж: Планът на Джонсън за Брекзит е като да си сложиш главата в устата на крокодил"}
{"url": "https://www.24chasa.bg/novini/article/7687483", "text": "Друга обява предлага глас срещу 100 до 200 евро, а цената расте с прибавянето на гласове на членове от семейството. В отделни обяви цената варира в зависимост от партията, за която се гласува. Обявите идват от различни краища на Косово и са придружени с телефон за връзка, предава БТА. През уикенда полицията в Прищина арестува мъж за публикуване на подобна обява за продажба на гласове. След разпит пред прокурор, на който той заявил, че се е пошегувал, мъжът бил освободен. Иначе наказателният кодекс в Косово предвижда от една до пет години затвор за всеки, който иска или получава материални облаги с цел да гласува за определено лице или партия. Националният координатор за изборите към държавната прокуратура Лаура Пуля потвърди за Свободна Европа, че ще бъдат разпитани всички податели на обяви за продажба на гласове. От радиото се обадили на някои от телефоните, посочени в обявите. Повечето от отговорите били, че някой е злоупотребил с телефонния номер. От 2014 г. до сега около 2000 души в Косово са уличени в злоупотреби и кражба на гласове при избори. От тях 21 са осъдени на затвор, на 42 са наложени парични глоби, а 1171 са осъдени условно. Най-голяма кражба на гласове е отчетена на предсрочните избори през 2010 г.", "date": "2019.10.02", "title": "Обява в Косово: Продавам 9 гласа или ги заменям за седалки за Голф 2"}
{"url": "https://www.24chasa.bg/novini/article/7687486", "text": "„Столичната община незабавно трябва да обжалва новата Наредба за топлоснабдяване, най-вече в частта за определяне на такса „сградна инсталация“. Общината трябва да застане зад позицията да се определи разумен размер на такса сградна инсталация“. Това заяви независимият кандидат за кмет на София Мая Манолова пред жителите от бл. №256 на столичния квартал „Надежда“, с които се срещна по повод проблеми на завишените им сметки за парно. „Хората се тревожат от приемането на новата наредба, която изцяло прехвърля отговорността на държавата и на общината за определянето на разумен размер на такса „сградна инсталация“ върху хората. Жителите на всеки блок, който използва парно, трябва да определят такса сградна инсталация, която да е между 20% и 40%, така че общата сметка да се разпределя между живеещите в блока“, категорична бе Манолова. По думите ѝ по този начин ще се стигне до междусъседски войни, тъй като има различие в интересите на тези, които използват парно, и тези които не използват. „Това е бягство на Столичната община от отговорност“, заяви тя. „Ще направя ревизия на „Топлофикация“ и всичко възможно за запушване на пробойните в дружеството, които водят до неговото източване и до натрупването на дългове за стотици милиони, с които се натоварват сметките на гражданите“, допълни Манолова. Тя подчерта, че „трябва да е ясно, че столична „Топлофикация“ сама ще си продава тока, ще печели от това, ще си стабилизира икономическото състояние и ръководството на дружеството коренно ще промени отношението към клиентите си, а не да се държат унизително и пренебрежително към тях“. „Трябва да се отнасят към клиентите на „Топлофикация“ като към началници, защото това е общинско дружество“, категорична бе Манолова и допълни, че сградна инсталация трябва да се намали до толкова, че в един момент да я няма като такса. „Ако парното е по-евтино от тока, повече хора ще ползват парно, ако отношението на служителите на „Топлофикация“ е по-добро, повече хора ще използват парно, ако спрат безобразията да дават хората на ЧСИ, който да ги натоварва с допълнителни разходи, повече хора ще използват парно“, обясни Манолова. По-рано през деня тя разговаря със студенти пред Софийския университет за политиките за младите хора, залегнали в програмата й за управление на столицата. „Инвестициите трябва да бъдат насочени и към подкрепа на младите хора и тяхното развтие, затова едно от предложенията ми е бърза писта за стартъпи“, каза Мая Мнолова. Студенти се оплакаха и от липсата на улично осветление и мръсотия в междублоковите пространства. „Инвестициите трябва да се насочат към „Студентски град“, заяви независимият кандидат за кмет Мая Манолова днес на среща със студенти пред Софийския университет Св. Климент Охридски“. „Това, което предвиждаме в моята програма, е четири години ясно изграждане на тротоарите. Майките с колички трябва да имат възможност спокойно да се движат, също и хората с увреждания. Проблемът с достъпността на средата е огромен.“ „Транспортът би могъл да бъде алтернатива на трафика, но има реално три автобуса, които се движат от СУ до „Студентски град“, допълни Манолова. Тя заяви, че това е крайно недостатъчно. Според нея трябва да има повече автобуси и повече линии. Манолова прибави, че преди около месец е била в парка в „Студентски град“. Отбеляза липсата на добро осветление там, което застрашава сигурността на гражданите.", "date": "2019.10.02", "title": "Манолова: Столична община провокира междусъседски войни"}
{"url": "https://www.24chasa.bg/novini/article/7687481", "text": "Президентът на Турция Реджеп Тайип Ердоган заяви, че страната му няма да има избор, освен да продължи по собствен път по отношение на зоната за сигурност в северната част на Сирия, пише вестник Yeni Safak, цитиран от  Заплахата от тероризъм по сирийската граница е достигнала „непоносими нива“, заяви турският президент. Поставеният краен срок за създаването на зона за сигурност на САЩ в Северна Сирия, който беше до края на септември, е изтекъл, което оставя заплахата от военна интервенция от страна на Анкара в региона. Пред парламента на Турция, Ердоган заяви, че страната е в Сирия заради терористичната заплаха, която предотвратява завръщането на бежанците по домовете им. „Турция ще настани милион сирийци в 140 села и 50 лагера, които ще бъдат установени в зоната за сигурност“, заяви президентът, като добави, че страната не подкрепя война, сблъсъци, кръвопролития или страдания в Сирия. Турция няма избор, но да продължи по собствен път. Турция не е видяла достатъчно развитие в действията на САЩ за създаването на зоната за сигурност в Северна Сирия и затова няма избор, но да продължи по собствен път, смята Ердоган. Той заяви пред Общото събрание на ООН по-рано, че иска да установи ивица, дълга 480 км и навлизаща на 30 км в териториите на Сирия. Според турския план, до 2 млн. бежанци ще се настанят в тази зона, с международна подкрепа. Ако това се случи, проекта трябва да намали наполовина сирийските бежанци, които се намират в Турция и да накара членовете на организацията „Отряди за народна самоотбрана“ (ОНС), считана от Анкара за терористична“, да се изтеглят от зоната.", "date": "2019.10.02", "title": "Ердоган: Заплахата от тероризъм по сирийската граница е достигнала непоносими нива"}
{"url": "https://www.24chasa.bg/novini/article/7687488", "text": "В коментар за емоционалното изказване на Грета Тунберг в ООН и реакциите след него руският президент Владимир Путин заяви днес, че не споделя \"всеобщия възторг\" към 16-годишното шведско момиче. Според него тя опростява сложни проблеми и е употребявана от възрастни хора с интереси, информира  В изказване на форума Руска енергийна седмица в сряда той каза още, че \"това, че млади хора, подрастващи, обръщат внимание на острите проблеми на днешния ден, включително на проблемите с околната среда, е правилно и много хубаво, те безусловно трябва да бъдат подкрепени\". Но той смята, че е достойно за ъсождане \"когато някой ги използва за лични интереси\". На Грета Тунберг не са обяснили\", че съвременният свят е сложен и многообразен, бързо се развива и хората в Африка и много от азиатските държави искат да живеят със същия жизнен стандарт като в Швеция, само че как да се постигне това\". \"Да ги принудят да използват още днес слънчева енергия, каквато в Африка има предостатъчно? Я накой обяснил ли е колко струва това\", попита Путин. Според него би трябвало да се подкрепят идеи за възобновяеми енергоизточници, но при това трябва да не се забравя за реалността. \"Сигурен съм, че Грета е добро и много честно момиче. Но възрастните трябва да сторят всичко да не поставят деца и тийнейджъри в някои екстремни ситуации.\" Тази седмица руски депутат покани Грета Тунберг да произнесе реч в Държавната Дума - долната камара на руския парламент. През септември Русия обяви, че ще се завърне в Парижкото споразумение за климата от \"прагматични съображения\", но говорител на Путин обясни, че това не означава, че той е променил скептичното си отношение към твърденията за мащаба на въздействие на човешката дейност върху промените.", "date": "2019.10.02", "title": "Путин за Грета Тунберг: Осъдително е да се използват деца за лични интереси"}
{"url": "https://www.24chasa.bg/novini/article/7687492", "text": "Директорът по политиките за опазване на околната среда на Apple Лиза Джаксън възнамерява да използва влиянието на производителя на iPhone за повече рециклирани материали и възобновяема енергия. \"Смятаме, че е важно да използваме ролята си в частния сектор, за да предприемем смели действия по отношение на изменението на климата - да дадем добър пример\", заяви Джексън, бивш ръководител на Агенцията за опазване на околната среда в администрацията на президента на САЩ Барак Обама, цитиран от БГНЕС. За пример ще бъде използването на рециклирани редки метали в новия iPhone 11 - за първи път в смартфон. \"Ако направим това и другите ще могат“, каза Джаксън, \"Надяваме се, че това ще насърчи другите да действат, за да можем да създадем по-бързо разширяване на употребата на рециклирани материал.\" Apple също използва рециклиран алуминий за някои от своите модели. Миналата година компанията обяви, че всички единици на групата ще бъдат изцяло захранвани от възобновяема енергия. Междувременно 44-те доставчици на групата са се ангажирали с подобна политика. Има и други добри примери в технологичната индустрия. Например Google също черпи цялото електричество от възобновяеми източници. Наскоро Amazon обяви, че до 2030 г. ще прехвърли изцяло енергийното си потребление към възобновяеми източници.", "date": "2019.10.02", "title": "Apple започва да произвежда телефони изцяло от рециклиран материал"}
{"url": "https://www.24chasa.bg/novini/article/7687502", "text": "Британският премиер Борис Джонсън заяви днес на конференцията на Консервативната партия, че майка му е гласувала за излизането на Великобритания от Европейския съюз, предаде Франс прес, цитирана от БТА. Членовете на семейството на Джонсън са на различни позиции по въпроса с Брекзит. Джонсън разкри, че майка му, която е \"върховният авторитет в семейството ми\" е гласувала в подкрепа на Брекзит. \"Запазил съм коз в ръкава си, майка ми гласува за излизане\" от ЕС на референдума през 2016 г., каза британският лидер, обръщайки се към хората, изтъкващи разделението сред роднините му за Брекзит. Майката на Борис Джонсън, Шарлот, е известна художничка на 77-годишна възраст, отбелязва Франс прес. Медиите обръщат голямо внимание на разделението в семейството на Джонсън за Брекзит. Петдесет и три годишната му сестра Рейчъл е привърженик на оставането в ЕС. Баща му Стенли, на 79 години, е един от първите британски чиновници в Брюксел - той бе противник на Брекзит през 2016 г., но през 2017 г. промени позицията си.", "date": "2019.10.02", "title": "Борис Джонсън: Майка ми гласува за излизането на Великобритания от ЕС"}
{"url": "https://www.24chasa.bg/novini/article/7687512", "text": "Дете бе убито днес при сблъсъци по време на протестна демонстрация в иракската столица Багдад, предаде Ройтерс, цитирана от БТА. При сблъсъците между антиправителствени демонстранти и силите за сигурност бяха ранени най-малко осем души, след като полицията и войската откриха огън и използваха сълзотворен газ, за да разпръснат десетките излезли на протест хора. Говорител на вътрешното министерство заяви, че детето е било убито, когато демонстрант хвърлил бутилка с бензин по превозно средство, в което е имало пътници, в района на Зафарания, югоизточен Багдад. В Северен Багдад около двеста демонстранти излязоха на улиците и блокираха важна магистрала, която свързва столицата с градовете в Северен Ирак. Войници бяха изпратени в района, за да ги разпръснат, заявиха полицията и очевидци. Иракският премиер Адел Абдул Махди свика извънредна среща на съвета за национална сигурност, заявиха от премиерския офис. Демонстрации имаше и в град Киркук, Северен Ирак, и в провинция Дияла, Източен Ирак.", "date": "2019.10.02", "title": "Дете беше убито при демонстрации в Багдад (Снимки)"}
{"url": "https://www.24chasa.bg/novini/article/7687531", "text": "Централната избирателна комисия установи нарушение на правилата на предизборната кампания от страна на Волен Сидеров в предаването по БНТ \"Референдум\". Сидеров ще трябва да заплати парична глоба. Решението на ЦИК е по сигнал на СЕМ и на партия ВМРО. Говорителят на ЦИК Александър Андреев обясни: \"Централната избирателна комисия прие, че е налице нарушаване на правилата на предизборната кампания, а именно чл. 183 ал. 4 във връзка с нарушения на добрите нрави, честта и достойнството на кандидати; и установи нарушение по отношение на господин Сидеров. Санкцията за подобно нарушение е между 2000 и 5000 лева като глоба, а при повторно може да достигне до 15 000\", информира  Сезирането на комисията е по механизма за мониторинт, описан в споразумение между ЦИК и СЕМ. В началото на предаването лидерът на партия и кандидат за кмет на столицата нападна представител на друга формация с обвинения, че участва в управлението от името на една от опозиционните политически сили. Двамата размениха обидни реплики и това попречи на нормалното протичане на дебатите и предаването като дори се наложи то да бъде прекъснато за няколко минути, а в студиото влязоха и служители на реда. В своя декларация днес ръководството на БНТ заклейми грубото незачитане на подписаното между ЦИК, БНТ и политическите партии споразумение от страна на политическия бизел и определи поведението му за възмутително. Ръководството на БНТ декларира, че застава зад водещата на „Референдум“ Добрина Чешмеджиева и зад нейните действия по време на предаването. Генералният директор на БНТ определи случилото се в ефира като „резил“ и обеща да компенсира ощетените участници в предизборната дискусия с каквото е възможно. „БНТ няма да търпи подобно отношение и поведение в ефира“. Кошлуков каза за „Хоризонт“: „Няма да допусна, на моя отговорност като господин, след вчерашната проява на господин Сидеров, той да участва повече в тази кампания в каквато и да е форма, в който да е диспут в телевизията. Но, ако ЦИК реши, че съм му отнел правото на равнопоставеност или съм му ограничил изявленията, изобщо ако г-н Сидеров реши да ме съди и ме глобят, наложат ми акт, ще го платя от джоба си. Обаче предпочитам да платя акт, отколкото да допусна да се гаврят с колегите“. Недопустимо е използването на ефира на обществената телевизия и употребата на език на омразата, на думи, които очернят политически опоненти, се казва още в декларацията на Българската национална телевизия. БНТ ще предложи на ЦИК и СЕМ да изключат от споразумението партията на въпросния политик и тя да няма безплатни и платени участия в БНТ. Председателят на СЕМ София Владимирова и останалите членове на СЕМ декларираха подкрепа за позицията на генералния директор на БНТ Емил Кошлуков по казуса и смятат, че екипът на предаването е реагирал професионално. Те определиха като „недопустимо“ случилото се снощи. \"Смятам, че БНТ, Добрина Чешмеджиева и целият екип на предаването наистина направи всичко възможно, за да даде шанс да се чуят всички гледни точки на участниците, поканени именно затова в това студио\", каза Владимирова пред БНР. Асоциацията на европейските журналисти - България изрази солидарност с екипа на предаването. В позиция на АЕЖ- България, разпространена до медиите, се посочва, че никой няма право да демонстрира такова неуважение към обществените масмедии и цялата им аудитория.", "date": "2019.10.02", "title": "ЦИК глобява Сидеров заради поведението му в БНТ"}
{"url": "https://www.24chasa.bg/novini/article/7687356", "text": "Клиентите на “Енерго-Про” предпочитат използването на електронните канали за получаване на услуги, свързани с тяхното потребление на електроенергия. Една от последните инициативи на компанията е организираната томбола с ваучери за пазаруване на стойност 100 лв. за клиентите, актуализирали данните си за кореспонденция с компанията в периода септември 2019 – февруари 2020 г. Кампанията за актуализация на имейл или телефон отнема минути и е активна на интернет адрес , достъпен и от банер на началната страница на “Енерго-Про”. През месец октомври предстои първото теглене на печеливши участници в томболата. През последната една година повече от 2 милиона клиенти на енергийното дружество са потърсили информация на корпоративния сайт  . Посетени са над 34 милиона страници, като най-търсена е била страницата за проверка на сметка, най-вече в периодите на излизане на фактури. Тогава се отчитат и пикове в посещаемостта за ден, като рекорд е отбелязан на 15 януари - 91 650 посетители. Потребителите на възраст между 25 и 34 години формират най-висок дял от влизанията в сайта - 33%, присъстват и клиентите над 55 г. - те са 1 на сто. Най-предпочитаното устройство за влизане на страницата на компанията е мобилният телефон, следван от компютъра и на последно място - таблетът. Интернет сайтът на “Енерго-Про” дава възможност за безплатна електронна справка за потреблението на битовите клиенти за 3 г. назад чрез въвеждането на клиентски номер и номер на фактура от последните 12 месеца. Друг банер на началната страница предлага достъп до заявление за получаване на електронна фактура чрез изпращането му по имейл със заверен квалифициран електронен подпис или чрез подаване при посещение на център за обслужване на компанията. За информация относно услугите, които предлагат дружествата от групата “Енерго-Про”, на разположение са контакти за връзка:  . ", "date": "2019.10.02", "title": "Над 2 млн. клиенти са били в сайта на “Енерго-Про” за една година"}
{"url": "https://www.24chasa.bg/novini/article/7687066", "text": "Мелания Тръмп многократно e сравнявана с Джаки Кенеди. Съпругата на Джон Кенеди показва през 60-те как първата дама може да стои различно до президента. Третата законна половинка на президента Доналд Тръмп също е толкова елегантна и с отношение към стила и модата, коментира \"Билд\". Миналия уикенд тя имаше възможността да докаже вкуса си - Доналд Тръмп даде своя втори държавен прием, откакто встъпи в длъжност. Гости бяха австралийският премиер Скот Морисън и съпругата му Джени. Ден по-рано офисът на американската първа дама публикува снимки на пространствата, които Мелания е обзавела специално за приема. Фокусът беше върху трите обществени пространства на \"Пенсилвания авеню\" 1600, където се намира Белият дом: Синята, Зелената и Червената зали. Мелания лично е избрала обзавеждането за тях - новите мебели, новите завеси, новите тапети. Някои от тях се оказаха, че не са толкова нови. Съпругата на мултимилиардера, която е известна с отличителния си вкус, е избрала да бъде пестелива. Според председателя на Асоциацията за история на Белия дом Стюарт Маклурин някои от промените обаче не са били добре съобразени с времето на приема. Например - тапетите в Червената зала били изгубили цвета си от слънчевата светлина. \"Стените бяха толкова избледнели, че бяха станали почти розови\", посочва Маклурин. В дипломатическата приемна на главния вход на Белия дом на слага нов килим. Той показва цветята символи за 50-те американски щата. В Зелената зала завесите са същите, но леко променени - с нова кройка и ръбове. Така Мелания спестява закупуването на нови. Много от историческите мебели в залите са реставрирани и претапицирани. Инвентарът е от 1817 г. и е внесен в Белия дом от президента Джеймс Мур. Мур, който е и бил и американски посланик във Франция, носи мебелите от Европа, проектирани са от парижкия дизайнер Пиер-Антоан Беланж. През 1860 г. 53 мебели са продадени на търг. След като Джаки Кенеди влиза в Белия дом, се възмущава от евтините мебели от универсални магазини и основава Историческата асоциация на Белия дом. Оттогава се полагат грижи обществените пространства, които включват 153 стаи, на Белия дом, да са винаги на музейно ниво. Съпругата на Барак Обама - Мишел, започва да изкупува обратно историческите мебели, продадени по-рано на търг. Мелания продължава традицията и сега. 10 от 53-те мебели са отново на мястото си. Тя кара съпруга си да обнови дървената ламперия в асансьора, с който президентът стига до частните пространства в Белия дом. Реновира и мястото за боулинг, което е изградено по искане на президента Ричард Никсън. Сменя червения килим, който Барак Обама поставя на административния етаж. Колко точно струват промените, направени от Мелания, не е ясно. Бюджетът за подобни проекти е средно между 1 и 1,5 милиона долара годишно. Мелания очевидно се радва на работата си. „Нашето семейство е благодарно, че живее в този исторически символ за нашата нация. Но за нас е още по-голяма честта да имаме роля за възстановяването и подобряването на тази свещена забележителност за нашата страна“, каза тя през май, когато работата започна. Реакциите към работата на Мелания са смесени. Някои от потребителите в туитър се шегуват, че Белият дом изглежда отвътре като руски дворец. Други коментират, че  Червената зала прилича на бардак от 19 век. Колумнистът Фил Лучиано казва, че промените в пространството за боулинг напомнят за атмосферата във верига ресторанти за сирене. \"Ню Йорк Таймс\" не одобри и роклята, която Мелания избира за приема, като посочи и че прозира. Критиците коментираха, че моделът бил остарял. \"USA Today“ пък одобри избора на първата дама. „Тя направи много с Белия дома, а шифонената й рокля беше елегантна и ефирна\", посочи изданието.", "date": "2019.10.02", "title": "Мелания променя Белия дом пестеливо, продължава традиция на Джаки Кенеди"}
{"url": "https://www.24chasa.bg/novini/article/7687245", "text": "Премиерът на Великобритания Борис Джонсън предложи нов план за Брекзит, който цели да се премахне нуждата от митнически проверки по ирландската граница, като нарече плана на Европейския съюз по този въпрос „мост доникъде“, предава AFP, цитирана от  В плана на премиера се казва, че „движението на стоки между Северна Ирландия и Република Ирландия ще бъде декларирано“, като физическите проверки ще се извършват в търговските обекти, а не на границата.                                                                                                                                                                                                                                                                                                                                                                                                                                                                                                                                                                                                                                              ", "date": "2019.10.02", "title": "Борис Джонсън с нов план за Брекзит, премахващ проверките на границата с Ирландия"}
{"url": "https://www.24chasa.bg/novini/article/7687248", "text": "Спирането на програма \"Хоризонт\" за 5 часа на 13 септември е безпрецедентно. Очевидно в случая не става дума за техническа профилактика. Две от институциите (прокуратурата и Комисията за регулиране на съобщенията (КРС), които направиха проверки, установиха, че технически проблем не е имало. Продължават да текат проверки и бих се въздържала от коментар. Това заяви председателят на СЕМ София Владимирова в предаването \"Лице в лице\" по Би Ти Ви. \"Ние се срещнахме с редколегията, защото те поискаха среща, и още на 16 септември изслушахме генералния директор на БНР. Но все още нямаме информация защо беше спрян сигнала на \"Хоризонт\" и не знаем кой носи отговорност за това. Не знам кой е решил, че може просто така да спре излъчването\", добави тя. \"Ако генералният директор на БНР Светослав Костов не си подаде оставката до края на тази седмица, следващата седмица ще бъде вкарано решение за предсрочното му освобождаване. Оставката му беше поискана от четирима членове на СЕМ, а за решение за предсрочното освобождаване са необходими най-малко три гласа. Заседанието ще бъде публично\", каза още тя. \"Поздравявам генералния директор на БНТ, че излезе и каза, че той носи отговорност за ситуацията със скандала с Волен Сидеров в предаването \"Референдум\". Такива прояви са недопустими\", завърши Владимирова.", "date": "2019.10.02", "title": "СЕМ: Спирането на сигнала на \"Хоризонт\" е безпрецедентнo, още не знаем защо стана"}
{"url": "https://www.24chasa.bg/novini/article/7687292", "text": "Система за почистване на океана започна да събира пластмасови боклуци от Голямото тихоокеанско сметище след едногодишни изпитания, съобщи ДПА, цитирана от БТА. \"Днес съм много горд да споделя с вас, че вече събираме пластмаса\" - каза на пресконференция в Ротердам изобретателят на системата Боян Слат. Почистващата система може да улавя пластмаса с всякакви размери, включително и микропластмаса. Проектът, започнат през 2013 г., цели да бъдат инсталирани плаващи почистващи устройства на пет сметища, образувани от океанските течения. Първото беше поставено на най-големия остров от боклук - на около 2000 км от калифорнийския бряг. Съоръжението се състои от две свързани извити пластмасови тръби с дължина около 600 м, които плават на повърхността на водата. Под тях има 3-метров екран. Боклукът влиза в тръбите и се събира оттам. Конструкцията беше изтеглена в открит океан през септември 2018 г., но трябваше да бъде върната на сушата, след като се оказа, че има проблеми в задържането на събраните боклуци. Те бяха отстранени и инсталацията беше върната в океана.", "date": "2019.10.02", "title": "Система за почистване на океана събра първата си партида пластмастмасови боклуци"}
{"url": "https://www.24chasa.bg/novini/article/7687302", "text": "Ракетата е изстреляна от военната база \"Ванденбърг\" в щата Калифорния в 01:13 ч. местно време и е преминала 6750 км, като е достигнала атол от островната група на Маршаловите острови в Тихия океан, се уточнява в съобщението на американските военновъздушни сили, предава БТА. Ракетното изпитание показва, че американските оръжия за ядрено възпиране са мощни, гъвкави, в готовност и добре адаптирани за противодействие на заплахите през 21 век, заяви в комюнике командването на ВВС. Американската армия уточни, че тестът не е отговор или реакция на световните събития или напрежението в определени региони. Северна Корея изстреля днес ракета, за която се смята, че е балистична ракета вода-земя, заяви генералният щаб на южнокорейската армия, припомня Франс прес. Съединените щати вложиха години и милиарди долари, за да разработят технологии за отбрана срещу балистични ракети, отбелязва агенцията.", "date": "2019.10.02", "title": "САЩ успешно тестваха междуконтинентална балистична ракета (Виде"}
{"url": "https://www.24chasa.bg/novini/article/7687301", "text": "Експерти от РИОСВ - Перник, Басейнова дирекция \"Западнобеломорски район\" /БДЗБР/ и Изпълнителна агенция по рибарство и аквакултура са направили проверка по сигнал за замърсяване на река Струма край земенското село Жабляно, съобщи екоинспекцията. Сигналът бил подаден от кмета на селото, а информацията е била, че водите на реката са \"бяло-зелени\" и има умряла риба. При извършения оглед в участъка от село Жабляно до ВЕЦ \"Пчелина\" в село Лобош вчера било констатирано, че сигналът е основателен. Установено е, че реката е със светлозелен цвят, а при моста на пътя за село Лобош се усеща неприятна миризма. Не е открита умряла риба. В момента на проверката ВЕЦ \"Пчелина\" е работел. Взети са водни проби от Регионалната лаборатория на Изпълнителната агенция по околна среда. На място са измерени експресни показатели - рН, електропроводимост, разтворен кислород, температура. Резултатите не показват превишение на нормите за категорията на водното тяло съгласно Наредбата за характеризиране на повърхностните води, уточнява РИОСВ-Перник.", "date": "2019.10.02", "title": "Замърсяване на река Струма край Перник"}
{"url": "https://www.24chasa.bg/novini/article/7687312", "text": "Парламентарните избори ще се проведат през юни 2021 г., не по-рано, заяви министър-председателят на Албания Еди Рама, предава македонският портал \"А1 Он\". Албанският премиер отхвърли слуховете, че може да има предсрочен вот след изборните реформи и информацията, че опозицията се подготвя за парламентарни и местни избори на една и съща дата. „Изборите ще бъдат през 2021 г. Много неща могат да се случат дотогава, но това, което знаем днес е, че изборите ще са през юни 2021 г.“, заяви той пред албански медии, цитиран от  Относно Шкодра, където новоизбраният кмет подаде оставка, след което се описа като „обикновен гражданин, който иска да докаже невинността си по обвиненията на опозицията“, Рама заяви, че „определено ще има избори\", но това е въпрос, който трябва решат институциите. Той добави и, че това не е сред компетенциите на Социалистическата партия на Албания, чиито председател е Рама. Преди два дни на среща при затворени врати, лидерите на партиите от обединената опозиция, председателят на Демократическата партия Лулзим Баша говори за провеждането на предсрочни парламентарни и местни избори и призова опозицията да бъде готова за това.", "date": "2019.10.02", "title": "Еди Рама: Парламентарни избори в Албания ще има чак през 2021 г."}
{"url": "https://www.24chasa.bg/novini/article/7687328", "text": "Земетресение с магнитуд 3,6 по скалата на Рихтер е регистрирано днес следобед в сеизмичния район Вранча в Източна Румъния, предаде Аджерпрес, позовавайки се на Националния институт по геофизика. Трусът е станал в 15.54 часа и е бил на дълбочина 145 километра, уточнява институтът. През септември в Румъния са станали 24 земетресения с магнитуд между 2 и 4,5 по скалата на Рихтер, информира БТА.                                                                                                                                                                                                                                                                                                                       ", "date": "2019.10.02", "title": "Земетресение разлюля Вранча отново"}
{"url": "https://www.24chasa.bg/novini/article/7687261", "text": "С всеки политик сме имали трудности, може да са били за кратък или дълъг период. Не мога да коментирам имена. Това каза пред БНТ новият началник на Националната служба за охрана Красимир Станчев в първото си телевизионно интервю. Нямаме лица, които се стремят да излизат извън начините, по които охраняваме\", каза той. \"В НСО работят изключителни професионалисти, минали са през всякакви форми на обучение и ситуации, но има един момент с натоварване на личния състав, която не виждам на сто процента. Виждам оптимизация. Не съм изяснил изцяло своята позиция. Има тайни от мен към колегите, а не тайни към обществото\", добави новият шеф на НСО. \"Има хора с различна психика, и ние сме хора, не сме машини. Около 5 години му трябват на човек да придобие умения\", каза той. \"Случаят с Ахмед Доган беше емблематичен за нас. Не сме имали такава версия на нападение срещу човек. Оттогава предприехме мерки, с които всеки трябва да е запознат изцяло със схемата, къде са входове и изходи, къде са охраняването на някои лица. Това остана като черта в нашата история. Има все още някои пропуски, които се случват, това ще е част от нещата, с които аз ще се заема. Имам правото да се заемам с тези ситуации\", каза още Станчев. \"Считат ни за някаква гилдия, която й слагат чертата и трябва да изчезне. Тази служба никога няма да изчезне, независимо дали е в рамките на друга структура. Разчитам и на собствения си авторитет. Когато покажа грешните неща, доста хора ме разбират. Доста хора се зарадваха, че съм станал техен ръководител. Най-нещастен от цялата случка съм аз\", каза шеговито той.  \"Има личности, които не съм срещнал по коридорите, които не са натоварени с пълен капацитет. Кандидатите за НСО не са чак толкова много. В едни 10% ни е разхода на хората през цялата година и хората, които идват подлежат на един нормален конкурс, но след това следват етапите на обучение.  \"Запознаха ме с катастрофата на Караянчева. Всичко до настъпването на катастрофата е било наред. За случая тече съдебно производство. Причината не е в нас. Г-жа Караянчева беше с травма, това не е малко нещо\", каза още новият шеф на НСО. \"Класифицирана информация е колко депутати в парламента охраняваме. Повечето хора, които охраняваме, са били мъже\", завърши той.", "date": "2019.10.02", "title": "Новият шеф на НСО Красимир Станчев: Случаят с Доган беше емблематичен за нас"}
{"url": "https://www.24chasa.bg/novini/article/7687331", "text": "Съвместна специализирана полицейска операция за противодействие на производството, съхранението и разпространението на наркотични вещества е проведена на 1 и 2 октомври т.г. от криминалисти на ОДМВР-Благоевград и служители на Дирекция Жандармерия“. Това съобщиха от пресцентъра на МВР. В хода на операцията в днешния ден е задържан 41-годишен мъж от с. Илинденци, криминално проявен. При претърсване в дома му са намерени и иззети близо 57,1 грама сух канабис и електронна везна, по която направения полеви наркотест е отчел следи от канабис. В прилежащ имот, ползван от него, са открити около 12 полусухи канабисови растения с общо тегло около 1,400 кг, а в близост до къщата - чувал с около 4,400 кг сух канабис. При съвместните действия в нива в местността Бранището полицаите намерили засадени 11 растения с общо тегло около 89 кг и приблизително 78 полусухи растения с общо тегло около 20,300 кг, положени да се сушат. След направен полеви тест всички растения са реагирали положително на канабис. Същевременно полицейски служители на РУ-Сандански извършили процесуално-следствени действия в района на местността Дигнен камен, където открили две ниви, засадени с общо 1469 растения, с тегло 11400 кг, реагирали положително на канабис при извършения полеви наркотест. На други 54 канабисови растения, с общо тегло около 108 кг, попаднали техни колеги от РУ-Петрич при претърсване на нива в обезлесен участък в местността Дурчовец. Ден по-рано служители на РУ-Банско засекли на ул. “Георги Бенковски“ в града 22-годишна местна жителка, от която иззели две полиетиленови пликчета с около 3,22 грама амфетамин. В хода на работата по случая те претърсили и жилището й, където намерили още 3,32 г от същата дрога. Последвало задържането й в полицейския арест. Работата по образуваните по образуваните по случаите досъдебни производства продължава под наблюдението на прокуратурата.", "date": "2019.10.02", "title": "Мащабна акция в Благоевградско, иззеха над 11 тона канабис (Снимки)"}
{"url": "https://www.24chasa.bg/novini/article/7687339", "text": "Министър-председателят на Косово в оставка, Рамуш Харадинай заяви, че САЩ са съюзници на Косово, а не на специфични политици и добави, че те биха искали силен лидер в Прищина, предава обществената \"Радио и телевизия Косово\", цитира  „Те заявиха, че съм развалил взаимоотношенията (ни) със САЩ, но аз бях там от първия ден на кампанията. САЩ са съюзници на Косово, не на политиците. Ако знаем как да работим за доброто на нашия народ, дори и ако не са съгласни с нас, те няма да ни пречат. Те не обичат раболепие. Ако виждат, че не защитаваш интересите на хората си, няма и да ти вярват“, заяви Харадинай.", "date": "2019.10.02", "title": "Харадинай: САЩ не искат раболепие, а лидери, които защитават страната си"}
{"url": "https://www.24chasa.bg/novini/article/7687349", "text": "Съдебен процес срещу 19-годишна британка за лъжливо обвинение, че дванайсет израелски тийнейджъри са я изнасилили в хотелска стая в Кипър, започна днес с твърдение на нейната защита, че въображаемите й нападатели са планирали да извършат престъплението, предаде Асошиейтед прес. Адвокатът Николета Харамбиду каза днес, че някои текстови съобщения, разменени между израелските младежи, показват, че те са се хвалели с плановете си за секс с британката, предава БТА. Директорът на британската служба за правна помощ в чужбина Майкъл Полак каза, че следователите са пропуснали да предоставят на защитата всички текстови съобщения от 11-те мобилни телефона, иззети от израелците, които могат да хвърлят светлина по случая. Кипърската полиция съобщи, че британката, която на 12 юли обвини израелците в изнасилване, десет дни по-късно е оттеглила обвинението си, след като следователите установили, че в показанията й има противоречия.", "date": "2019.10.02", "title": "Съдят британка, лъжливо обвинила израелски тийнейджъри в изнасилване"}
{"url": "https://www.24chasa.bg/novini/article/7687342", "text": "Държавите членки на Европейския съюз трябва да останат единни по отношение на новото предложение на Великобритания за Брекзит, заяви днес германският канцлер Ангела Меркел. Меркел каза това на съвместна пресконференция с холандския премиер Марк Рюте в Берлин. \"Изключително важно за нас е да останем единни. Ние внимателно ще анализираме предложенията\" на Великобритания, каза Меркел и изтъкна, че засега още нищо не може да каже по въпроса, цитирана от БТА. Германският канцлер подчерта, че главният преговарящ на ЕС по въпросите на Брекзит Мишел Барние разполага с пълната подкрепа на държавите членки. Британското правителство публикува днес следобед предложението си за компромис по въпроса с ирландската граница, за да бъде избегнат Брекзит без сделка на 31 октомври. Според Лондон предложението ще позволи да не бъдат създавани митнически пунктове на границата между членуващата в ЕС Република Ирландия и британската провинция Северна Ирландия. Новият план предвижда Северна Ирландия да бъде в същия митнически режим като Великобритания, но да продължи да прилага европейските правила по време на преходен период. Британският премиер Борис Джонсън заяви днес на годишната конференция на британската Консервативна партия в Манчестър, че ако планът бъде отхвърлен от ЕС, Великобритания ще напусне блока на 31 октомври.", "date": "2019.10.02", "title": "Меркел: Трябва да сме единни за новото предложение на Великобритания за Брекзит"}
{"url": "https://www.24chasa.bg/novini/article/7687373", "text": "Зебра, избягала от цирк в Северна Германия, беше застреляна, съобщи ДПА, цитирана от БТА. През нощта от цирк в северната германска провинция Мекленбург-Предна Померания избягаха две зебри. Едната беше заловена безпроблемно и върната обратно в цирка. Другата обаче изчезна, след като се блъсна в автомобил сутринта на магистрала близо до Тесин - малък град недалече от Рощок. При инцидента няма пострадали. Не е ясно дали животното е било ранено. Опитите зебрата да бъде примамена с храна и други методи не са били успешни и тя по-късно е била застреляна, съобщиха от полицията.", "date": "2019.10.02", "title": "Избягала циркова зебра беше застреляна в Германия"}
{"url": "https://www.24chasa.bg/novini/article/7687260", "text": "Непряко е застрашена националната ни сигурност от лекото увеличение на мигрантския поток от гръцката граница. Това каза в интервю за „ “ експертът по национална сигурност проф. Николай Радулов във връзка с информацията за леко увеличение на мигрантския поток откъм гръцката граница. По думите му сигурността ни е застрашена не така, както би била застрашена, ако мигрантите остават на наша територия. „Те имат други маршрути, други крайни дестинации, но самият факт, че през тази страна сравнително безпрепятствано могат да минават хора, за които ние не знаме кого и какво представляват, дали са наистина мигранти или са хора, които са свързани с престъпни организации или с чужди шпионски централи. Очевидно е, че в най-дребния случай като свободно придвижване на хора, които не би трябвало да се движат от страната, заплашва националната сигурност. Тези хора, минавайки с такава лекота през страната, впоследствие описват как това е възможно да стане и техният опит се споделя не само от други мигранти, а от съответни престъпни организации, които имат за цел да подпомагат мигрантите, печелейки от това“, каза проф. Радулов.", "date": "2019.10.02", "title": "Проф. Радулов: Непряко е застрашена националната ни сигурност от увеличението на мигрантския поток от Гърция"}
{"url": "https://www.24chasa.bg/novini/article/7686992", "text": "Принц Хари отдаде почит на Африка и африканците в края на 10-дневната си обиколка, като нарече континента свой втори дом и обеща да прави всичко по силите си за да подобри положението на живеещите там хора, съобщи Ройтерс. В речта си пред млади предприемачи в Йоханесбург принц Хари каза, че се вдъхновява от щедростта и издръжливостта на африканците. Той призна също, че посещенията в Африка, когато е бил малък, са му помогнали да преживее трагичната смърт на майка си принцеса Даяна. \"Африка ме държеше в прегръдка, която никога няма да забравя - каза принц Хари. - Винаги чувствам, когато съм на континента, че хората около мен имат живот, който обогатява и се корени в най-обикновените неща - връзки, връзки с другите и с природата\". Той увери, че иска да предаде наученото в Африка на сина си. След него съпругата му Меган много лъчезарно каза, че потенциалът на Африка е \"астрономически\". Принц Хари посещава Африка от 20 години. Той пристигна в РЮА със съпругата си и сина им Арчи на 23 септември. Принцът посети сам Ботсвана, Ангола и Малави, а семейството му го чакаше в РЮА.", "date": "2019.10.02", "title": "Принц Хари: Африка е моя втори дом"}
{"url": "https://www.24chasa.bg/novini/article/7687049", "text": "Средно по около сто души на ден правят опити за влизане в нашата страна от Гърция. Това посочи зам.-министърът на вътрешните работи Стефан Балабанов пред медиите преди участие в кръгла маса на тема \"Всеобхватната координация на миграционния процес\", която се провежда в Народното събрание. Зам.-министър Балабанов отбеляза, че в нашата страна по отношение на мигрантите всичко е спокойно. Попитан колко мигранти минават през страната ни и продължават към Западна Европа, Балабанов отговори, че \"засега никой не минава\". \"С общото взаимодействие с турската и гръцката гранична полиция, ние ги прихващаме още на тяхна територия, и те отново си ги взимат обратно\", посочи зам.-министърът. По време на конференцията за миграционния процес председателят на парламентарната комисия по вътрешна сигурност заяви, че според тенденциите Европа ще продължи да бъде привлекателно място за мигрантите. Анализаторът в Европейският съвет за външна политика Даниел Стефанов коментира, че ЕС трябва да се стреми към управление на миграцията, а сега е фокусиран само към отделни елементи. В изказването си на кръглата маса зам.-министър Стефан Балабанов заяви, че сътрудничеството на трети страни по мигрантския проблем не е достатъчно ефективно и ЕС трябва да го засили. По думите му ЕС трябва да подпомогне транзитните държави чрез финансова или друга помощ, както и да работи по укрепване на държавите по произход.", "date": "2019.10.02", "title": "Средно по около 100 души на ден правят опити за влизане в България от Гърция"}
{"url": "https://www.24chasa.bg/novini/article/7687043", "text": "Остро отворено писмо до Демократична България (ДБ) разпространиха от СДС. Заради сигнал на “Демократична България” представител на СДС е отстранен от участие в “Панорама” в петък, 4 октомври. Това стана ясно от отворено писмо на сините до коалицията на “Да, България” и ДСБ. В него думата “демократична” е в кавички. В сигнал, изпратен до ЦИК на 30 септември, Иванов и Атанасов се позовават на текст от споразумението с БНТ, според който с право на участие са и извънпарламентарни партии, ако имат евродепутат, избран с тяхната листа. “Демократична България” оспорили обаче, че СДС имат евродепутат - вероятно защото групата в Европейския парламент се казва ГЕРБ/ЕНП и в нея не фигурира абревиатурата на сините. “СДС има евродепутат - г-н Александър Йорданов. Ще отречете ли, че той е седесар?!”, възмущават се от “Раковски” 134. Екипът на “Панорама” правилно решава, че обществената телевизия трябва да търси максимално много позиции и кани и най-старата демократична партия СДС. Благодарение на този ваш сигнал наш представител няма да може да отиде там, където беше поканен заедно с участниците от “Демократична” България”, “Атака” и НФСБ, пишат сините. И питат: “С какво лишаването на СДС от ефир ще помогне на вашия кандидат за София да се оттласне от политическото дъно, към което го влачите с методите си?” Огънят в гръб и доносничата постъпка на ДБ показали, че Иванов и Атанасов всъщност никога не са искали дясно обединение искрено, преговори за каквото водиха със СДС, преди сините да подпишат за евровота с ГЕРБ. Здравейте, „Демократична“ България! Вероятно се питате защо „Демократична“ е в кавички?! Отговорът е в сигнал с вх. № МИ-11-51 до ЦИК от 30.09.2019г. Благодарение на този ваш сигнал, представител на СДС няма да може да участва в “Панорама“, където беше поканен в петък, 4 октомври, заедно с участниците от „Демократична“ България, АТАКА и НФСБ. Позовавате се на текст от споразумението, според който с право на участие са и извънпарламентарни партии, ако имат евродепутат, избран с тяхната листа. Намирате повод да отстраните СДС под благовидния предлог, че Споразумението трябва да се спазва стриктно. Вероятно ще се чувствате по-комфортно само в компанията на Волен Сидеров и представителя на НФСБ. СДС има евродепутат – г-н Александър Йорданов. Ще отречете ли, че той е седесар?! Приемаме, че текстът може да се тълкува по вашия начин. Но екипът на „Панорама“ правилно и достойно решава, че обществената телевизия трябва да търси максимално много мнения и позиции и кани и най-старата демократична партия СДС да участва. Но вие, в „Демократична“ България, очевидно не харесвате демокрацията! Демокрацията е плурализъм, достойнство, смелост да заявяваш открито позициите си и да даваш възможност и на другите да го правят. Но при вас нещата очевидно са само на думи! Претенциите ви за политически морал стават все по-несъстоятелни. И все по-смешни са опитите ви да се представяте за всичко най-светло в българската политика! Защо тихичко, по доноснически, отнехте възможността на СДС да участва в „Панорама“? Не се ли замисляте, че уважавани юристи поставиха под съмнение начина, по който се сдобихте с евродепутат и само политическото благородство на другите партии ги спря да сезират Конституционния съд? Щяхте ли да крещите силно, че ви лишават от право да говорите в обществената телевизия, ако някой все пак беше сезирал КС и се окажеше, че не влизате в Европарламента и следователно нямаше да имате право на участие в „Панорама“ по време на кампанията? С какво лишаването на СДС от ефир ще помогне на вашия кандидат за София да се оттласне от политическото дъно, към което го влачите с методите си? Отговори не очакваме, само размахване на пръст, надвикване и огън в гръб. С този ваш акт стана ясно и за слепите, защо въпреки усилията на СДС, не успяхме да се обединим за Евроизборите и обединението никога не е било в дневния ред на „Демократична“ България! Успех в „Панорама“ !", "date": "2019.10.02", "title": "Христо Иванов и ген. Атанасов спрели СДС от участие в “Панорама” в петък"}
{"url": "https://www.24chasa.bg/novini/article/7686973", "text": "В сградата на Софийската митрополия днес се състоя среща между българския патриарх Неофит и изпълняващия длъжността посланик на САЩ в България Джъстин Фридман. Това съобщават от Българската патриаршия. Приемът е преминал в дух на приятелство и са били споделени различни мисли около религиозната свобода у нас и в САЩ. В срещата са участвали също Мелнишкият епископ Герасим - главен секретар на Светия синод на БПЦ, Белоградчишкият епископ Поликарп - викарий на патриарха, и архимандрит Василий - протосингел на Софийската митрополия. Патриарх Неофит е споделил, че отношенията между църквата и държавата са добри и това, че БПЦ-БП се старае да има добри контакти с държавните институции. \"Българската православна църква подпомага и подкрепя всички добри инициативи в обществото. Полагаме усилия в обединяването на обществото и подкрепяме важните инициативи, които се провеждат у нас\", е казал патриарх Неофит. Той е обърнал внимание и на сънародниците ни, които живеят в САЩ. Негово светейшество е говорил и за служението на българската епархия в САЩ, Канада и Австралия. На срещата основно внимание е било обърнато и на работата на Църквата с младите хора и подрастващото поколение, както и желанието на БПЦ да бъде въведена задължителната форма на обучение на предмета \"Религия\" в българското училище. Споделени са били и проекти, по които Църквата работи, за да утвърди вярата в младите хора. Срещата е завършила с надежда за съвместна и ползотворна работа.", "date": "2019.10.02", "title": "Патриарх Неофит се срещна с посланика на САЩ в България Джъстин Фридман"}
{"url": "https://www.24chasa.bg/novini/article/7686955", "text": "Акция на ДАНС се провежда в ДАИ-Пловдив. От полицията заявиха, че нямат информация за какво е проверката и не участват в нея. \"От 15 май съм в болнични. Не знам каква е причината за акцията и не мога да предположа. Не съм ходил в службата от 5 месеца\", каза пред \"24 часа\" шефът на ДАИ-Пловдив Иван Въчков. Тъй като е в продължителен болничен, за изпълняващ длъжността е назначена Ана Генова. Тя не бе открита за коментар. Според \"Трафикнюз\" акцията на ДАНС е свързана със сигнал от собственик на транспортна фирма, че му е бил поискан голям рушвет, за да не му се отнеме лицензът за нарушения.  Под наблюдение е бил поставен въпросният корумпиран служител на ДАИ. При операцията днес агентите от ДАНС са претърсвали кабинети и са изземвали документация.  До този момент няма официална информация по случая.", "date": "2019.10.02", "title": "ДАНС влезе в Автомобилната агенция в Пловдив"}
{"url": "https://www.24chasa.bg/novini/article/7686970", "text": "„В хода на специализирана полицейска операция за противодействие на престъпления, свързани с културно–исторически ценности, на територията на държави - членки на ЕС - \"Операция Pandora IV”, от служители на Районно управление-Тервел, и на полицейско управление в Силистра е извършено претърсване в частен дом в град Тервел, обитаван от 55-годишен мъж” – съобщават от Областната дирекция на МВР-Добрич. При извършените следствени действия на 1 октомври, са открити самоделен металдетектор, професионален металдетектор със слушалки, монети, метални пръстени, метални и каменни гюлета, керамична част от лула, метална апликация, керамичен съд, всичките наподобяващи културно исторически ценности. Образувано е досъдебно производство.", "date": "2019.10.02", "title": "В къщата на иманяр от Тервел са открити металдетектори и находки"}
{"url": "https://www.24chasa.bg/novini/article/7686995", "text": "„Единствено в ДПС различието не е проблем, а е ценност и богатство. Всички различни се чувстват горди и достойни в ДПС.“ Така се обърна към поповчани председателят на ДПС Мустафа Карадайъ на представянето на кандидатите на ДПС за предстоящите местни избори. Екипът на Централния лъч на ДПС проведе предизборни срещи в общините Опака и Попово. На предизборната среща в град Опака бяха представени кандидатите на ДПС начело с кандидата за кмет на общината Мехидин Кадиров. В град Попово бе представена листата на ДПС за местния парламент начело с кандидата за общински кмет Танер Али. Председателят на ДПС Мустафа Карадайъ каза, че всички жители и граждани на община Попово искат да се случват онези хубави неща, които се случват в общините, в които управлява ДПС и затова ще изберат ДПС. Аз съм убеден, че вече ги няма предразсъдъците и предубежденията на хората в Попово. Убеден съм, че всички етноси и религии, които ги има в Попово ще гласуват за ДПС с чест, гордост и достойнство. Единствено в ДПС различието не е проблем, а е ценност и богатство. Всички различни се чувстват горди и достойни в ДПС, обяви лидерът на ДПС. Изборите в Попово ще приключат още на първи тур, прогнозира Карадайъ. За кмета на общината няма какво да говорим. Неговите дела в местната власт сами по себе си говорят за него. Знаем какво се случи в община Антоново – как изглеждаше Антоново преди ДПС да има кмет в лицето на Танер Али и как изглежда днес, каза Карадайъ и даде пълната си подкрепа за кандидата на ДПС за кмет на Попово Танер Али. Имаме рецептата, диагнозата е поставена, взимаме лекарството и лекуваме проблемите на цялата община, а не само града. ДПС го може, бе категоричен той. Ние сме онези, които станахме еталон за управление на малки и средни общини в България, обяви лидерът на ДПС. Лидерът на ДПС каза, че само страхливите се опитват да плашат хората. Силният винаги е великодушен, толерантен и винаги иска да има до себе си още хора, защото ще бъде още по-силен. Нашето мото на тази кампания е: „Власт за хората“. Тя идва от хората, тя е на хората и е за хората, заяви още той. Отбелязваме 55 и правим правилната инвестиция за бъдещето на нашата община и на нашите деца, заключи лидерът на ДПС Мустафа Карадайъ. Ние в ДПС на нашите кандидати им казваме кметове. ДПС се развива. Тя е единствената партия, която от създаването и в началото на прехода оцеля до ден-днешен. Не само оцеля, но и е в развитие, заяви зам.-председателят на ПГ на ДПС Йордан Цонев. Аз съм етнически българин и християнин, работя отдавна в ДПС и съм много щастлив. За нищо на света не бих заменил тези 20 години с моите приятели, сред които видях признание, обич и им дадох обич, каза още Цонев. Видях патриотизъм и всичко, което бих искал да видя във всички български граждани. ДПС много отдавна е излязла от клишето, което ни приписват, че сме етническа партия, бе категоричен той. Кажете на поповчани, които смятат, че различието е проблем да се довериш на такъв специалист като Танер Али. Кажете им, че много българи с прогресивно мислене вече знаят, че ДПС е най-патриотичната българска политическа формация, обяви той. Не се срамуват, гордеят се, открито застават зад нея и гласуват за нейните кандидати, заключи Йордан Цонев. На предизбирните срещи присъстваха и зам.-председателят на ДПС Ахмед Ахмедов, народният представител Имрен Мехмедова и областният председател на ДПС Търговище и кандидат за кмет на община Търговище Хамди Илиязов.", "date": "2019.10.02", "title": "Мустафа Карадайъ от Попово: Всички различни се чувстват горди и достойни в ДПС"}
{"url": "https://www.24chasa.bg/novini/article/7687006", "text": "Здравко Димитров пое ангажимент към Дружеството на пловдивските писатели да им предостави нов творчески дом. Кандидатът за кмет на ГЕРБ за Пловдив се срещна с тях в залата на читалище „Възраждане“ в Стария град в Деня на музиката и поезията. „Има свободни къщи и намерим подходяща, защото не може творците на културната столица на България и Европа да нямат своя база. Аз съм открит човек - казвам какво може и какво не може да стане. Казвам ви, че къща в Стария град ще имате!“, заяви кандидатът за кмет Здравко Димитров. Обещанието му бе посрещнато с искрени аплаузи от пловдивските писатели, които дълги години очакват решение на техния проблем. „Сградата, в която сме настанени е за капитален ремонт. Ето, например, виждате в тази зала каква е жега. Читалището има пари за нов климатик, но няма кой да им го постави, защото покривът тече и е опасно от токов удар, каза председателят на Дружеството на писателите - Пловдив Антон Баев. В разговор с пловдивските писатели Здравко Димитров и екипът му предложиха създаването на Обществен съвет с участието на представители на всички творчески гилдии към Кмета, който да поставя проблемите им и да предлага идеи за решаването им. „Моята цел в следващите 4 години Пловдив да продължи да бъде столица на културата и да се превърне в един от центровете на изкуствата в Европа. Това няма как да се случи, ако нашите творци нямат условия за това, подчерта Здравко Димитров. Пловдивските писатели нямат своя база от 2014 г., когато държавата отдаде под наем къщa \"Лaмaртин\" в Cтaрия грaд, кoятo повече от четири десетилетия беше изпoлзвaнa oт oргaнизaциятa. Оттогава организацията е без дом и база. Това е първата от поредицата срещи на кандидат-кметът на ГЕРБ и водач на листата за общински съветници с творческите съюз в Пловдив.", "date": "2019.10.02", "title": "Здравко Димитров обеща нов дом на пловдивските писатели"}
{"url": "https://www.24chasa.bg/novini/article/7687058", "text": "Компанията-майка на Google - Alphabet Inc., разкри в прессъобщение в сряда, че ще пусне няколко актуализации за поверителност и сигурност за приложенията Google Maps, YouTube и услугата Assistant, заедно с въвеждането на проверка на паролата - функция, която ще уведомява потребителите, ако има проблеми със сигурността с техните пароли предава  . Google Maps вече ще включва режим \"инкогнито\", даващ възможност на потребителите да изберат опция, която да държи тяхна чувствителна информация далеч от самото приложение. Тези актуализации ще бъде пуснат за устройствата с операционна система Android още този месец, като скоро се очаква и версията за операционната система iOS. Към Youtube пък ще бъде добавена функцията за автоматично изтриване и ще се помогне на потребителите да определят период от време, през който да бъдат запазени данните за тяхната активност. В услугата Assistant пък ще осигури по-лесен начин за премахване на лична информация с гласови команди. Англоезичните потребители ще се запознаят с новите функции още следващата седмица, а другите потребители - през следващия месец.", "date": "2019.10.02", "title": "\"Гугъл\" разкри актуализации за поверителност на свои водещи приложения"}
{"url": "https://www.24chasa.bg/novini/article/7687073", "text": "Лидерът на ВМРО- БНД Красимир Каракачанов изрази позиция в подкрепа на БНТ, съобщиха от пресцентъра на партията. В изрично становище  , Каракачанов заявява, че поведението на Сидеров е недопустимо и посочва, че грозните сцени са обида както за гостите в студиото, така и за работещите в телевизията, за цялата журналистическа гилдия и за българските зрители. \"Реакцията на водещата Добрина Чешмеджиева и последвалите действия от страна на БНТ са достойни и аз, и ВМРО, категорично подкрепяме професионализма на журналистите в абсурдната ситуация, в която ги постави един меко казано лабилен човек\", посочва Каракачанов, цитиран от партийния пресцентър. В позицията се казва още, че недопустимите обиди, арогантност и демонстрацията, че някой е над закона и над общоприетите норми, са откровена обида за българския народ и се изразява увереност, че именно суверенът в лицето на избирателите ще даде урок и ще игнорира агресивните субекти от политическата сцена.", "date": "2019.10.02", "title": "Каракачанов: Поведението на Сидеров е недопустимо"}
{"url": "https://www.24chasa.bg/novini/article/7686935", "text": "Нов, високопродуктивен сорт соя е бил разработен и тестван от екип на Хейлундзянския институт за земеделски науки, Северозападния институт за география и агроекология и още няколко институции, съобщиха от Китайската академия на науките (КАН). Той се казва „Хънун 71\" и е посаден пробно в Синдзян-уйгурския автономен район, като средният добив от него е 447,47 км от 1 му (около 0,07 хектара), съобщава  При създаването му учените са използвали технологии за молекулярно, радиационно подхранване и хибридизация. Резултатите след като соята е била засята са показали, че тя има добри способности за адаптация, високи и устойчиви нива на реколтата. От КАН", "date": "2019.10.02", "title": "Китайски учени създадоха нов високопродуктивен сорт соя"}
{"url": "https://www.24chasa.bg/novini/article/7687107", "text": "Полицията в Брюксел задържа днес около обяд мъж, скандиращ обвинения за корупция в Европейския съюз, който се заля с бензин и заплаши да се самозапали пред сградата на ЕК, преди пожарникарите и полицаите да се намесят и да го отведат, предаде Асошиейтед прес. Краткият протест приключи, когато мъжът бе съборен на земята от водните струи от шланговето, с които го заляха пожарникарите, а полицаите му отнеха бидона с бензин, който носеше, и му сложиха белезници. Той бе откаран с линейка, предава БТА. Според полицейски източник, цитиран от Франс прес, задържаният е хърватин, който искал \"да привлече вниманието на френския президент\" Еманюел Макрон към семейните си проблеми. Редът пред сградата Берлемон бързо беше възстановен, отбелязва АП и напомня, че мерките за сигурност около централата на ЕС са затегнати през последните години, особено след терористичните атаки в Брюксел от 2016 г., когато бе взривена бомба в метростанция близо до мястото на днешния протест, а при атентат на летището бяха убити 32-ма души.", "date": "2019.10.02", "title": "Мъж се заля с бензин и заплаши да се самозапали пред Европейката комисия в Брюксел, задържаха го"}
{"url": "https://www.24chasa.bg/novini/article/7687099", "text": "Няма индикации, че България ще блокира решението за започване на нашите преговори с ЕС в средата на октомври. Остава да видим как България и Гърция ще действат в бъдеще по време на дългия процес на преговори, заяви днес президентът на Северна Македония Стево Пендаровски на съвместна пресконференция с черногорския си колега Мило Джуканович в Скопие, съобщи агенция МИА, цитирана от БТА. Той каза, че решението как да се отговори ще бъде взето, след като бъдат разкрити техните позиции за преговорите \"Не можем да гадаем какво могат да поискат от нас. Това е реалността на ЕС, тези, които са вътре, поставят условия на останалите. Те биха могли дори да постигнат обща европейска позиция. Всяка страна членка внася становище, което смята, че е в нейния национален интерес, което след това представя на нас като страна кандидатка\", посочи Пендаровски. Пендаровски отбеляза, че Северна Македония и Черна гора имат отлични отношения и общи външнополитически приоритети - сближаване с ЕС и НАТО, изпълнение на целите на Берлинския процес и други форми на регионално сътрудничество. Двете страни са свързани с общо минало, но още повече с общо бъдеще, изтъкна той. Джуканович от своя страна каза, че ЕС трябва да вземе решение за преговори със Северна Македония този месец, защото \"няма по-голяма движеща сила за държавите\" от евроинтеграцията. \"Северна Македония си научи урока от миналото и сега е реално да получи пълно удовлетворение от международната общност със започване на преговори с ЕС и официално присъединяване към НАТО\", заяви Джуканович, цитиран от телевизия Сител. Черногорският президент каза, че е важно Северна Македония да получи подкрепа за европейския път, който е без алтернатива, когато става дума за стабилността на региона и икономическия просперитет. Джуканович пристигна днес на двудневно официално посещение в Северна Македония. Това е първото посещение на президент на друга страна след избора на Пендаровски за държавен глава на Северна Македония, отбелязва Сител.", "date": "2019.10.02", "title": "Президентът на Македония: България няма да ни блокира сега, да видим в бъдеще"}
{"url": "https://www.24chasa.bg/novini/article/7687115", "text": "Районна прокуратура – Монтана внесе в съда обвинителен акт срещу Е.В., който след ПТП е пребил жена. Това съобщиха от прокуратурата. Сутринта на 18.05.2017 г. обвиняемият В. управлявал лекия си автомобил „Мазда“ в Монтана. Около 09:30 ч. той се движел в района на прелеза, на т. нар. „Черен мост“. Водачът подал светлинен сигнал и се престроил, за да завие надясно по бул. „Христо Ботев“, по посока на Автогара Монтана. В този момент МПС на обвиняемия било закачено от друга кола -  „Сеат“, управляна от О.Т. След възникналото ПТП жената продължила да шофира по бул. „Хаджи Димитър“. След нея потеглил и обвиняемият В. О.Т. решила да отбие и да спре своя автомобил в близост до мястото на сблъсъка - до Общинския пазар в града, след което излязла от него. Обвиняемият също спрял и я приближил. Между двамата възникнал спор относно причината за случилото се. Е.В. се ядосал и ударил жената с ръка в областта на лицето. След това я хванал за косата и продължил побоя. Пострадалата започнала да вика за помощ. Обвиняемият й нанесъл удар с коляно в областта на носа. Свидетели на случващото се станали работещи наоколо хора, които подали сигнал на телефон 112. Лицето на жената било окървавено, от устната й потекла кръв. Един от присъстващите на място успял да спре агресивния мъж. О.Т. постъпила в хирургично отделение при МБАЛ гр. Монтана. От изготвената в хода на досъдебното производство съдебно-медицинска експертиза е видно, че пострадалата получила кръвонасядане на горен ляв клепач. Уврежданията причинили на жената болка и страдание. Разпитан по досъдебното производство, Е.В. се признава за виновен и изразява съжаление за случилото се. Предстои съдът да насрочи разпоредително заседание по делото.", "date": "2019.10.02", "title": "След катастрофа мъж окървави жена при спор, тя лежи в хирургията"}
{"url": "https://www.24chasa.bg/novini/article/7685364", "text": "      Предсрочното освобождаване на Джок Полфрийман предизвика буря от недоволство в България. Всички обаче забравиха как преди точно 10 години, на 9 септември, затвора в Англия напусна Майкъл Шийлдс. Фенът на “Ливърпул”, който трябваше да лежи 15 години за опит за убийство на Мартин Георгиев, барман на Златни пясъци. Разпознат от куп свидетели и жертвата си, но под натиска на родителите му напусна килията. Той бе пратен обратно в родината си, за да доизлежи присъдата, което бе първи случай на британец, който е осъден в чужбина. Но правосъдният министър Джак Стро удържа на натиска само една година, след което подписа помилването му. Кралицата го потвърждава. С изричното съгласие на българските власти, които изпратиха официално писмо, че футболният хулиган вече е проблем на Англия, не на България. В момента 33-годишният Шийлдс си живее спокойно в Ливърпул, а за Мартин не се знае нищо. Майкъл е женен, вече има и две деца. На 4 и на годинка. И продължава да твърди, че не е извършил престъплението. Бил платил 80 хил. лири кръвнина на жертвата си, но не знаел колко от парите са стигнали до Мартин. “В България всичко е пари. Обществото им се движи от това В затвора беше само пари. За всичко, дори за свиждане. Дано тази сума не е поставила мишена на гърба му”, казва Шийлдс в интервю за годишнината от освобождаването си. Всичко започва през май 2005 г., когато фенове на “Ливърпул” се прибират от знаменития финал на Шампионската лига срещу “Милан” в Истанбул. Майкъл и негови приятели минават през България, за да изкарат няколко дни на морето. И пребиват барман, който отказал да им сервира, защото са предостатъчно пияни. Георгиев е пратен в кома, след като го фраскат и с паве в главата. Шийлдс още вярва, че не е направил нищо нередно. Но е разпознат от куп свидетели. Включително и от жертвата, когато излиза от комата. “Все пак всички минаха покрай мен в коридора на полицейския участък. Лицето ми бе по всички медии. Нормално е и той да ме посочи”, обяснява Шийлдс. Англичанинът е осъден за опит за убийство и получава присъда от 15 години. Семейството му вече се е мобилизирало да го спасява. Тогава се появява и някой си Греъм Санки, който бил арестуван с още двама англичани за побоя. Той обаче е освободен, без да му бъде повдигнато обвинение. Другите двама получават условни присъди за хулиганство и веднага се прибират обратно. Според бащата на Шийлдс Санки си признава за атаката. Но след това категорично отказва да сътрудничи на полицията или пък да пътува за България, за да бъде съден. Всъщност няма никакви данни дали въобще е съществувал, защото въпреки огромния скандал, който избухва, така и не е открит от медиите. “Татко ми каза по време на процеса, че той си е признал. Като чух присъдата, не можех да повярвам”, обяснява Майкъл. Истерията в Ливърпул се разгръща. На всички е представено, че Шийлдс е невинен. Два пъти обжалва у нас, като накрая присъдата е намалена на 10 години. Семейството му завежда дело в Съда за правата на човека в ЕС, което губи. Потвърждава се, че присъдата на българския съд е абсолютно правилна и е произнесена в пълно съответствие с правилата в Европа. Шийлдс е изпратен във варненския затвор. “И до днес си спомням условията там. Дори, когато дават нещо по телевизията за затворите, обяснявам на жена ми, че няма нищо общо с истината. Тя, разбира се, не ми вярва. Никой не ми вярва, че съм бил в затвора”, казва Шийлдс днес. Иначе към него се държали нормално. Шефът бил благосклонно настроен към англичанина. А един от съкилийниците му всяка година ходи до Англия, за да се видят. Не е ясно как се постига споразумението Майкъл да бъде върнат обратно във Великобритания, за да доизлежи остатъка от наказанието си. Със сигурност е имало някакво тайно споразумение. “В Ливърпул знаем как да притискаме хора на изборни длъжности. И всичко се насочи към Джак Стро. Баща ми дори обяви, че се кандидатира срещу него в изборите. И ще спечели. И така на 9 септември 2009 година напуснах килията”, допълва Шийлдс. Твърди, че често си мисли за бития барман. И няма лоши помисли към Греъм Санки, когото никой не е виждал. “Всъщност стана това, което трябваше да стане. Сега животът ми е прекрасен. Можеше да не се получи, ако не бях минал по този път”, философски обобщава Майкъл Шийлдс.", "date": "2019.10.02", "title": "Осъден на 10 г. у нас, англичанин празнува 10 г. свобода в Ливърпул"}
{"url": "https://www.24chasa.bg/novini/article/7687143", "text": "Мъж е в болница след катастрофа снощи в Пловдив. Сигналът е получен на тел. 112 към 21 ч. По първоначални данни на бул. „Менделеев“ мотоциклет КТМ с 36-годишен водач се блъснал в намаляващия скоростта пред него лек автомобил „Пежо“, управляван от 27-годишен шофьор. Пострадал е мотористът, който е оставен под лекарско наблюдение с фрактура на ключица и контузии по тялото. Двамата мъже са тествани за употреба на алкохол, резултатите са отрицателни. Причините и обстоятелствата около произшествието се разследват в рамките на досъдебно производство.", "date": "2019.10.02", "title": "Мотоциклетист се блъсна в кола и осъмна с фрактура в болница"}
{"url": "https://www.24chasa.bg/novini/article/7687149", "text": "Руският президент Владимир Путин защити Доналд Тръмп заради обвинения, че американският лидер притиска Киев да разрови мръсотия за негов съперник, като заяви, че в стенограмите от разговорите няма “нищо компрометиращо”, предава  . “Не виждам нищо компрометиращо в разговора между Тръмп и (украинския лидер Владимир) Зеленски”, каза Путин за телефонния разговор, който стартира процедура за импийчмънт в САЩ. “Президентът Тръмп се обърнал към свой колега с искане да разследва евентуална корупция, свързана с членове на бившата администрация”, заяви руският лидер на енергиен форум в Москва. “Всеки държавен глава би трябвало да направи същото”. “Те вече използват всяко извинение, за да нападнат президента Тръмп. Сега това е Украйна”, добави Путин. Белият дом пусна миналата седмица стенограма на проведения през юли разговор с наскоро избрания Зеленски. От него стана ясно, че Тръмп помолил Зеленски да проучи съперника му от демократите Джо Байдън, а демократите се опитват да изяснят дали Тръмп е използвал закъснял пакет от 400 милиона долара помощ като средство за натиск. Украйна води продължаваща война на изток срещу подкрепяните от Русия сепаратисти, която избухна след анексирането на Крим от Москва през 2014 г. /БГНЕС и АФП", "date": "2019.10.02", "title": "Путин: Няма нищо компрометиращо в разговора между Тръмп и Зеленски"}
{"url": "https://www.24chasa.bg/novini/article/7687157", "text": "Четирима души са пострадали при катастрофа между кола и такси на бул. \"Ботевградско шосе\". Това съобщи за „ “ говорителят на Центъра за спешна медицинска помощ в София Катя Сунгарска. Сигналът е получен в спешна помощ около 16.32 часа. Веднага са тръгнали към мястото на инцидента три линейки, които са и в момента на мястото. Първата линейка е стигнала за 6-7 минути. На този етап се съобщава, че са пострадали двамата шофьори и двама пътници. По първоначална информация има данни за гръбначно нараняване на единия пострадал. Пожарен екип е съдействал за изваждането на един от пострадалите. Пожарният екип е дошъл с линейка, която е закарала пострадалия в болнично заведение. 25-годишен мъж, водач на единия автомобил, който е с контузия на гръдния кош и на ръката. 25-годишна жена – пасажер, е с контузия на главата и хематом. 52-годишна жена е най-тежко пострадалата. Тя е с контузия на гръдния кош, контузия на гръбначния стълб. Жената е откарана и е в противошокова зала на ИСУЛ.", "date": "2019.10.02", "title": "Две коли се удариха на \"Ботевградско шосе\" в София, четирима са пострадали (Обновена)"}
{"url": "https://www.24chasa.bg/novini/article/7687158", "text": "Председателят на румънската Камара на депутатите Марчел Чолаку заяви, че всички парламентарни партии са се споразумели внесеният от опозицията вот на недоверие да бъде прочетен на пленарно заседание утре и да бъде обсъден и гласуван следващия четвъртък, 10 октомври, предаде Медиафакс. Агенцията уточнява, че предстои решението да бъде взето от ръководствата на двете камари на парламента, които според Чолаку ще гласуват единодушно за този график, предав БТА. Според първоначалната програма вотът на недоверие срещу правителството на Социалдемократическата партия (СДП) трябваше да бъде прочетен на пленарно заседание днес и да бъде гласуван в събота. Чолаку призна, че \"от математическа гледна точка СДП е загубила мнозинството си с парламента\", но остава да се види при гласуването дали опозицията ще събере необходимите й 233 гласа, за да бъде приет вотът. Сайтът Зиаре коментира, че планът на социалдемократите да насрочат вота за уикенда е претърпял поражение в парламента, където опозицията е успяла да отложи гласуването за следващата седмица. Представители на опозицията изразиха недоволство от графика по процедурата и обвиниха управляващата партия, че се опитва да увеличи шансовете си за оцеляване чрез насрочване на гласуване в почивните дни. Шест опозиционни партии обвиняват правителството на Виорика Дънчила в некомпетентност, недостатъчни инвестиции и слабо усвояване на еврофондовете. Предложението за вот на недоверие е подписано от 237 народни представители, сред които има и четирима парламентаристи от управляващата Социалдемократическа партия. За да бъде свалено правителството, вотът на недоверие трябва да бъде подкрепен от минимум 233 народни представители.", "date": "2019.10.02", "title": "Гласуват вот на недоверие срещу румънското правителство следващия четвъртък"}
{"url": "https://www.24chasa.bg/novini/article/7686457", "text": "Председателят на Европейската комисия Жан-Клод Юнкер ще проведе разговор с премиера на Обединеното кралство Борис Джонсън, за да обсъди новото му предложение за споразумение за Брекзит, предава AFP. Но говорителят на Юнкер поясни, че Брюксел все още не се е запознал с текста на плана и предупреди, че всяка сделка трябва да отговаря на „всички цели на предпазния механизъм\" за ирландската граница, предназначен да избегне твърда граница между Ирландия и Северна Ирландия, която е част от състава на Обединеното кралство, предава  .", "date": "2019.10.02", "title": "Юнкер ще разговаря с Джонсън относно предложението му за Брекзит"}
{"url": "https://www.24chasa.bg/novini/article/7686459", "text": "Специализираната прокуратура привлече към наказателна отговорност три лица за участие в организирана престъпна група за изнудване и принуда на длъжници на фирма за кредити в Перник, използваща лиценза на кредитна институция със сходно наименование, съобщиха от прокуратурата. Участниците бяха задържани на 1 октомври 2019 г. по време на действия по разследването на Специализираната прокуратура и ТСБОП-Перник. При извършените претърсвания на 7 адреса, 3 автомобила и лични обиски, бяха намерени и иззети записи на заповеди и пълномощни, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност. Доказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход. Тримата „служители“ – всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем. С постановления на прокурор от Специализираната прокуратура на тримата е наложено задържане до 72 часа. В Специализирания наказателен съд ще бъде внесено искане за определяне на мярка за неотклонение „Задържане под стража“ за всеки от тях.", "date": "2019.10.02", "title": "Спецпрокуратура обвини трима за участие в престъпна група за изнудване и принуда в Перник (Снимки)"}
{"url": "https://www.24chasa.bg/novini/article/7686483", "text": "Държавният секретар на САЩ Майк Помпейо днес порица правителствата, които разполагат с абсолютна власт, като заплахи за религиозната свобода, предаде Асошиейтед прес. Докато във Вашингтон се разраства политическата криза заради разследването за импийчмънт срещу президента Доналд Тръмп, Помпейо използва визитата си във Ватикана, за да прикани Светия престол и други страни да се присъеднят към администрацията на Тръмп в алианс, който да отстоява глобалната религиозна свобода, предава БТА. В реч пред коференция за опазването на човешкото достойнство и вяра, той каза, че когато правителствата разполагат с абсолютна власт, религията е в опасност. \"Когато държавата управлява абсолютно, човешкото достойнство е потъпкано, а не ценено. Когато държавата управлява абсолютно, моралните норми са разрушени напълно. Когато държавата управлява абсолютно, тя изисква от своите граждани да боготворят правителството, не Бога\", каза Помпейо. Той упрекна по-конкретно Китай, Куба, Иран, Мианма и Сирия в потискане на на религиозната свобода.", "date": "2019.10.02", "title": "Във Ватикана Помпейо призова за алианс за религиозна свобода"}
{"url": "https://www.24chasa.bg/novini/article/7686478", "text": "Жители на квартал \"Надежда\" в Сливен настояват за премахване на незаконно сметище, където вчера жена загина, затисната от сметоизвозващ камион, съобщи пред БТА Димитър Петров, жител на квартала, общественик и председател на местния футболен клуб. Инцидентът стана вчера около 16 часа, като 46-годишна жена, прибирайки се от работа, е била затисната от сметоизвозваща гондола. Близо два часа са били нужни на екипите на полиция и пожарна да повдигнат съоръжението. Това нерегламентирано депо за отпадъци съществува от близо десет години, каза Петров, то е на десет метра от намиращите се в близост къщи, причина е за лоша миризма, болести. Там боклука си изхвърляли както хората от квартала, така и фирми от индустриалната зона в града. Според него такъв е бил и камионът, с който е станал инцидентът. По думите му, от квартала са изпращали многократно жалби до общината, като последното е било писмо от 19 септември т.г. с предложение на мястото да бъде направено футболно игрище за местния футболен клуб \"Надежди\", както и кът за отдих. Хората предлагат сметището да бъде преместено на около 500 метра, като се изгради бетонна клетка. Предстои да се консултираме с НПО, за да оформим искане до общината за премахване на сметището, каза Петров, като бе категоричен, че хората не желаят проблемът да бъде политизиран. От ръководството на община Сливен разпространиха позиция, в която се казва, че \"в сравнение с предходния мандат, през последните четири години в квартал \"Надежда\" се чисти по-често\". Според изпълняващия длъжността кмет Румен Иванов имало опити за политизиране на инцидента.", "date": "2019.10.02", "title": "Сливенчани искат премахване на незаконното сметище, където вчера камион уби жена"}
{"url": "https://www.24chasa.bg/novini/article/7686490", "text": "След станалите едно след друго масови убийства в Охайо и Тексас това лято, контролът върху огнестрелните оръжия отново се превърна във важен политически въпрос за демократите. Сега обаче за него има риск да мине на заден план с оглед на треската за импийчмънт, обземаща Вашингтон. Защитниците на контрола върху огнестрелните оръжия са решени да не допуснат това да се случи. Днес десет от кандидатите за Белия дом ще бъдат в Лас Вегас за участие във форум за политиката по въпроса - почти точно две години след като въоръжен уби 58 души на кънтри фестивал на \"Лас Вегас стрип\" при най-голямото масово убийство в съвременната американска история. Събитието е с домакини телевизионният канал Ем Ес Ен Би Си, \"Поход за нашия живот\" и \"Гифърдс\", правозащитната организация на бившия член на Конгреса Габи Гифърдс, която беше тежко ранена с огнестрелно оръжие по време на среща с избиратели през 2011 г. Форумът има за цел да държи темата за насилието с огнестрелни оръжия в центъра на политическите дебати и дава на кандидатите за президент за изборите през 2020 г. възможност да представят плановете си за борба с тази епидемия. Според социологическите проучвания мнозинството от американците искат по-строги закони за притежанието на огнестрелно оръжие, а дори още по-голям дял от тях подкрепят определени предложения като проверки за всяко лице, желаещо да си купи подобно оръжие. Преговорите между правителството на президента Доналд Тръмп и законодателите обаче удариха на камък заради законопроект именно за тези проверки, за които още преди да беше започнало разследването за импийчмънт, нямаше голям шанс да минат. \"Импийчмънтът оставя всичко в сянката си. Определено именно към него е насочено вниманието на Тръмп\", каза Джак Ситрин, емеритиран професор по политология от Калифорнийския университет-Бъркли. \"Ако искаш да постигнеш някакъв двупартиен компромис и в същото време едната партия е решена да изхвърли президента от поста му, честно казано, е малко трудно да си представим как би могло това да стане по този, а и по който и да е друг въпрос\", добави той. Ариел Хобс, 21-годишна студентка и организатор на \"Похода за нашия живот\" в Хюстън, заяви, че организацията й иска \"да чуе от кандидатите, че гледат на въпроса сериозно и че осъзнават, че повече не могат да пренебрегват епидемията от насилие с огнестрелни оръжия в Америка\". Тя не смята, че разследването за импийчмънт е причина законодателите да преустановят усилията си за намиране на двупартийно решение. Десетте кандидати, които се очаква да се включат във форума, са бившият вицепрезидент Джо Байдън, сенаторът от Ню Джърси Кори Букър, кметът на Саут Бенд, Индиана, Пит Бутиджидж, бившият министър на жилищното строителство при президента Обама Джулиан Кастро, сенаторът от Калифорния Камала Харис, сенаторът от Минесота Ейми Клоубъчар, бившият конгресмен от Тексас Бето О'Рорк, сенаторът от Върмонт Бърни Сандърс, сенаторът от Масачузетс Елизабет Уорън и бизнесменът Андрю Ян. О'Рорк префасонира кампанията си така, че основна тема в нея да стане темата за контрола върху оръжията. Той направи това след стрелбата през август в родния му град Ел Пасо в Тексас, при която въоръжен нападна хора от латиноамерикански произход и уби 22 души. Експерт заяви, че не вижда проблем О'Рорк и другите кандидати от лагера на Демократическата партия да говорят за импийчмънт успоредно с други теми като контрола върху оръжията. \"Ако (О'Рорк) изтъква, че заради импийчмънта, президентът е решил изобщо да не работи по въпрос, засягащ живота на хората, то тогава ако иска, той може да започне да агитира, че дори само това е престъпление, заслужаващо импийчмънт\", каза Майкъл Грийн, преподавател по история в Университета на Лас Вегас-Невада, тясно специализиран в щатска и национална политика. \"Ако се опитваш да мобилизираш твърдия си електорат, същият този твърд електорат вероятно няма нищо против идеята за импийчмънт\", допълни той. Сенаторът от демократите Крис Мърфи от Кънектикът води преговорите с Белия дом за споразумение за проверките на купувачите на оръжие и също ще присъства на форума. През последните две седмици разговорите по темата заглъхнаха, но той е изразил готовност пред Белия дом те да продължат. Самият Тръмп обвини демократите, че пренебрегват други проблеми, за да насочат цялото си внимание към импийчмънта. \"Демократите така са се фиксирали върху това да нанесат щети на Републиканската партия и президента, че поради това са неспособни да свършат каквото и да било в други сфери, включително по въпроса за законопроект за сигурността по отношение на огнестрелните оръжия, намаляване цените на лекарствата с рецепти, инфраструктурата и прочие. Толкова по-зле за нашата страна!\", написа той в Туитър на 24 септември. Според Мърфи консенсус все още може да бъде постигнат. \"Мисля, че президентът ще бъде подложен на известен натиск да покаже, че не е тотално погълнат от импийчмънта, и един пробив по въпроса за проверките на купувачите на огнестрелни оръжия вероятно ще бъде доста добре дошъл за правителството точно сега\", каза той. Макар и съпартийците му в Демократическата партия да може и да не горят от особено желание да дават на Тръмп победа, Мърфи заяви, че ще продължи да настоява по този въпрос, защото темата е приоритетна за избирателите. \"Нашата партия трябва да намери механизми да държим вниманието си върху проблемите, които имат значение за избирателите, а огнестрелните оръжия са начело в този списък\", каза той. \"Форумът представлява опит да задържим в центъра на диалога по време на кампанията за първичните избори тема, която със сигурност ще бъде от основна важност за колебаещите се избиратели\", допълни Мърфи. (БТА)", "date": "2019.10.02", "title": "Със засилването на треската за импийчмънт има риск динамиката при контрола върху оръжията да се загуби"}
{"url": "https://www.24chasa.bg/novini/article/7686498", "text": "Германският автомобилостроител \"Фолксваген\" (Volkswagen) регистрира компания в турския търговски регистър със седалище в окръг Маниса и капитал в размер на 943 милиона и 500 хиляди турски лири, предаде Анадолската агенция. Предмет на регистрираната фирма е проектиране, производство и монтаж на превозни средства и компоненти за тях, продажба, износ и внос на тези продукти и всякакви други дейности, свързани с това, уточнява агенцията, цитирана от БТА. Седалището на компанията е в община Юнусемре на окръг Маниса.", "date": "2019.10.02", "title": "\"Фолксваген\" регистрира фирма за производство на коли в турския търговски регистър"}
{"url": "https://www.24chasa.bg/novini/article/7686514", "text": "„България води война против Македония, която не може да е „по-студена“. Заедно с цялата „интелигенция“, висшето ръководство на страната е мобилизирано с единствената цел – да докажат, че сме непросветени „българи“. Наясно са, че или сега ще успеят да го постигнат, или всичките им скрити исторически замисли за македонците ще се изпарят“, пише за днешния брой на „Нова Македония“ македонският и югославски дипломат от кариерата Ристо Никовски, съобщава БТА.  Материалът е представен без редакторска намеса. Капитулантският договор, който подписахме им дава право да доказват недоказуемото и трябва да се признае, че е задължение на политиците да използват такива възможности. Точно така се отнася София. Те настояват с всички сили да си присвоят ключов дял от нашата история с единствената цел да ни убедят в нашия български произход. Символът на всичко това е, разбира се, личността на Гоце Делчев. Според тяхната идеология, той е голям „българин“, който се е борил за Македония, ама като за втора българска държава. Делчев няма други исторически заслуги за България, Ако, все пак, има, тогава и ние трябва да покажем разбиране. Едва ли има по-голямо унижение от това да приемеш да преговаряш за историята си със съседните държави. Точно това прави нашата Македония и сега не трябва да се чудим какво се случва. С подписването на асиметричните договори с България и Гърция, Македония се постави в зависима позиция, като последиците от това могат да се окажат съдбоносни за оцеляването на македонския народ. Нашите некадърни политици ни уверяваха, че с тези договори са решени проблемите с тези държави и те стават наши приятели, което беше невиждана лъжа и жестока манипулация. Истината е, че тези вековни проблеми бяха само отворени и оставени на масата за бъдещата ни екзекуция. С договорите не беше решено абсолютно нищо в наша полза. Сега се убеждаваме, че агресията срещу Македония и от страна на Атина, но особено от София, никога не е била по-ясно изразена и по-опасна. И двете са с откровени намерения да нанесат фатален удар на македонската национална идентичност. Смятат, че е дошъл моментът за окончателното затваряне на „македонския въпрос“. Впрочем, София открито ни заяви, че Македония може да влезе в Съюза, но не и македонизма и по-точно – македонците. И докато се случва всичко това, нашите мъдро мълчат. А ако се обадят, хвърлят реплики в смисъл, че Делчев наистина се е декларирал като българин, но се борил за Македония! Демек, водата ври на 100 градуса, но затова пък правият ъгъл е 90. Така някак си беше шегата за този, който твърдял, че водата ври на 90 градуса. Историческите комисии и с България, и с Гърция са факт и опасността от катастрофални последици от тяхната работа е съвсем реална за нас. Ако бяхме нормална държава с отговорни политици, сега поне щяха да се активират всички налични възможности, за да се помогне на нашите комисии да спасят каквото може. За съжаление, това е ерес за политиците, които, като носители на капитулацията, сега нямат очи да се борят за нашите интереси, които вече предадоха за нищо. Всъщност, въпросът е дали Академията, Институтът за национална история и подобните институции са получили нареждане от политиците да не ни защитават? Колко ли само „учени“ взимат заплата в института, а не сме чули нищо за техните „важни“ открития за нашата история. Сега, вместо всекидневно да излизат с факти и аргументи и за Гоце, и за всички други наши дейци (които неизбежно ще дойдат на ред в в София), или да дават препоръки и предложения какво трябва да се оспорва – всички мълчат. Ако все пак правят нещо, обществеността трябва да знае, защото е крайно чувствителна. Или, както и навсякъде, и там голяма част са нечии деца, роднини, съседи...? Академията пък вече се доказа като безполезна за държавните и националните въпроси. Тук ще се опитаме да прецизираме една слаба точка на българската страна, която може да се използва като повод за наша инициатива. От 1990 година България празнува 3 март като национален празник. Това е денят, когато през 1878 година е подписан предварителният Санстефански мирен договор между Русия и Османската империя, която е загубила войната от 1877/1878 година. Този договор се нарича предварителен, защото никога не влиза в сила и е ревизиран след само три месеца, на 13 юни през същата 1878 година на Берлинския конгрес. Според руските замисли, в Сан Стефано е създадена Велика България, която обхваща почти цялата Македония, части от Сърбия (Пирот, Враня...), от Гърция (Северна Тракия и части от Източна Тракия) и Албания (Корча...). Според договора от Сан Стефано, България има над 170 хиляди квадратни километра територия, докато днес тя е около 110 хиляди. Русия създава Велика България като васална държава, което беше против интересите на западните сили, които не приеха договора. Русия беше принудена да направи ревизия на споразумението и след това приложи договореното в Берлин. И албанците бяха недоволни от Санстефанския договор и като следствие от него формираха Призренската лига, чиято цел е Велика Албания. Много години преди 1990 година София празнуваше 3 март като ден на освобождението, което също така е спорно в много отношения. Изборът на София да празнува 3 март като национален празник на страната е дълбоко провокативен за всички съседни държави, особено за Македония. Това открито символизира техните иредентистки аспирации към части от някои държави. Няма никакво основание, или оправдание, нещо, което е било предварително и въобще не е влязло в сила, да бъде използвано за национален празник от София. Благодарение на „гръмогласността“ на София, която безспорно е приятелска, поне знаем, че са се запънали около Делчев. За комисиите с Гърция, обаче, освен няколко новини от Атина, както обикновено неблагоприятни за Македония, нашата общественост няма никаква идея какво работят и какви са безпринципните отстъпки, направени от наша страна. Интересното е, че и Атина (индиректно, свързвайки ни с Албания), и София ни се заканват и с блокада на датата за преговори за членство в ЕС, докато и двете с нетърпение чакат да я получим, защото чрез тях ще могат да изстискат и малкото, което ни остана от македонската национална идентичност. Един от основните уроци в дипломацията е, че отношенията със съседите са и най-важните, и най-трудните. Почти навсякъде е така, не само на Балканите. През вековете сме споделяли историческата съдба със съседите, в добро и лошо, във войни и сътрудничество. Най-често събитията на Балканите са били дирижирани от други сили, които са имали собствени интереси и за тази цел са изправяли една срещу друга страните от региона. Окупаторите и границите са се променяли, дори са се разменяли населения, народите са се смесвали по различни начини и всичко това е оставило дълбоки следи и последици, които е нормално да рефлектират още дълги години. Тези наследства винаги са голям товар, а решения се намират много трудно. Така е и на Балканите, и в Далечния Изток, така е в цяла Азия, Африка и Латинска Америка. В момента, например, има шест, седем гранични спора между САЩ и Канада, за които не се говори много...", "date": "2019.10.02", "title": "„Нова Македония“: България води \"студена\" война срещу Македония"}
{"url": "https://www.24chasa.bg/novini/article/7686554", "text": "Британският министър-председател Борис Джонсън обеща днес Великобритания да напусне Европейския съюз на 31 октомври, \"каквото и да става\", със или без споразумение, предадоха световните агенции. \"Това, което целият свят иска, е да се приключи с този въпрос и да преминем към нещо друго. Затова ние ще излезем от ЕС на 31 октомври, каквото и да става. Да осъществим Брекзита. Можем, длъжни сме и ще го направим\", заяви Джонсън в реч на годишната конференция на Консервативната партия в град Манчестър, предава БТА. \"След три години и половина хората започват да имат усещането, че ги правят на глупаци. Те започват да подозират, че в тази страна има сили, които просто не искат Брекзит изобщо да бъде осъществен. А ако се окаже, че тяхното подозрение е правилно, тогава смятам, че ще има сериозни последици за доверието в нашата демокрация\", каза той. Пред съпартийците си премиерът каза, че днес представя на ЕС конструктивни и разумни предложения, които предвиждат компромис и за двете страни. \"Това е компромис от страна на Обединеното кралство и силно се надявам, че приятелите ни разбират това и на свой ред ще направят компромис\", допълни той. Джонсън настоя, че предложенията му няма да включват митнически проверки на границата в Северна Ирландия - един от основните поводи за разногласия в преговорите за Брекзит, посочва Ройтерс. \"При никакви обстоятелства няма да има проверки на или близо до границата в Северна Ирландия\", каза той. \"Ние ще уважаваме мирния процес и споразумението от Разпети петък\", заяви премиерът. Според него е необходимо ЕС да бъде готов да приеме нови технологии за уреждане на въпроса за предотвратяване на твърда граница между Ирландия и британската провинция Северна Ирландия. Той каза, че е готов да изведе Великобритания от ЕС без споразумение, ако общността не прояви повече гъвкавост. Джонсън изключи възможността за втори референдум за Брекзит. Препоръчвайки своята Консервативна партия преди евентуални скорошни избори, каквито мнозина очакват да има във Великобритания до края на годината, премиерът заяви, че правителството му ще повиши производителността и заплатите, ще контролира имиграцията и ще отдели повече пари за обществени услуги. Той заяви, че консерваторите не могат да позволят лейбъристкият лидер Джереми Корбин да дойде на власт. \"Ако Джереми Корбин бъде допуснат на \"Даунинг стрийт\", той ще повиши данъците ви, ще съсипе икономиката, ще разруши съюза между Великобритания и САЩ и ще разцепи Обединеното кралство. Не можем да позволим това да се случи\", каза Джонсън.", "date": "2019.10.02", "title": "Борис Джонсън: Великобритания ще напусне ЕС на 31 октомври, каквото и да става (Обновена)"}
{"url": "https://www.24chasa.bg/novini/article/7686538", "text": "Съветът за електронни медии (СЕМ) изрази тревога по повод нарушаване на Споразумението за отразяване на предизборната кампания за провеждане на избори за общински съветници и кметове, подписано между Българската национална телевизия (БНТ) и политическите партии, коалициите от партии и инициативни комитети, одобрено от Централната избирателна комисия (ЦИК), пише в декларация, публикувана на сайта на СЕМ. Вижте какво пише още в декларацията на СЕМ по  : В рамките на една от безплатните форми на предизборна кампания по програма БНТ 1 лидерът на ПП \"Атака\" г-н Волен Сидеров, поканен за участие в качеството си на председател на предизборния щаб на парламентарно представена политическа сила, си позволи да наруши грубо правилата за провеждане на политическия дебат в студиото на БНТ. В предизборната кампания ролята на обществената БНТ е от съществено значение за обективното, равнопоставено и справедливо представяне на участниците, от една страна, и за информираността на гласоподавателите, от друга страна.Журналистите в Българската национална телевизия притежават опит и умения за отразяване на политически кампании, както и професионално самочувствие да реагират адекватно, в защита на обществения интерес.В Закона за радиото и телевизията и Изборния кодекс на БНТ са възложени множество ангажименти, свързани с изпълнението на нейните обществени функции, което създава високи очаквания в аудиторията. Не по-малки са очакванията на гражданите и за отговорно поведение от страна на участниците в предизборната кампания.", "date": "2019.10.02", "title": "СЕМ: Сидеров наруши грубо правилата за провеждане на политическия дебат"}
{"url": "https://www.24chasa.bg/novini/article/7686600", "text": "Уважаеми потребители, за съжаление се обръщаме към вас по неприятен повод. SPARK е обект на масирана и организирана атака от страна на неизвестни към момента извършители. Само за последните три дни 15 автомобила от услугата са обект на груби вандалски прояви, опити за кражби, изпочупени стъкла и дори умишлени катастрофи. Извършителите действат организирано, с притеснително чувство за безнаказаност, като интензитетът на атаките им расте с всеки изминал ден. Това написаха в профила си във фейсбук от компанията \"Spark Bulgaria - electric car sharing\". Фирмата е българо-литовска, като от българска страна съакционери са издателят на \"Капитал\" Иво Прокопиев и бившия шеф на Валутния борд Мартин Заимов. Вече няколко години електрическите коли, които могат да се наемат и ползват споделено през мобилното приложение SPARK, се ползват в София. SPARK е услуга, която позволява откриване и наемане на електрически автомобил през мобилен телефон, независимо от времето на ползване. След като си свършите работа с колата, може да я оставите в „синя“ или „зелена“ зона, където електромобилите спират безплатно, или в определените за целта зони извън центъра на София. За съжаление колите стават обект на вандалски прояви. Ето цялото съобщение на компанията: \"За втори път откакто услугата SPARK оперира в България сме изправени пред подобен проблем. Предишният случай беше преди година и тогава взехме решението да не повдигаме публично темата, защото вярвахме, че подобни проблеми, дори и от толкова крайно естество, са временни и подлежащи на бърза корекция. В момента даването на публичност е наложително, защото очевидно става въпрос за добре подготвено и организирано престъпление, в голям мащаб, който би могъл да доведе до невъзможност за по-нататъшно предоставяне на услугата за българските ни клиенти. За малко повече от две години, компанията за споделени автомобили SPARK реално промени градската среда, като даде възможност на десетки хиляди софиянци да ползват над 230 чисто нови изцяло електрически автомобили на достъпна цена. Услугата ни даде възможност на жителите и гостите на София да се убедят лично в предимствата на споделената икономика и електромобилността. С дейността си SPARK директно помага за решаването на едни от най-сериозните проблеми на жителите на София замърсения въздух, задръстванията и шума. Разчитаме, на бърза и ефективна намеса на компетентните органи да преустановят този зловещ вандализъм и да разкрият неговите извършители. Обръщаме се и към нашите над 50 000 потребители в София да съобщават за всяко посегателство, което забележат, и да сигнализират за всяко съмнително поведение на хора около автомобилите на SPARK. Всъщност ние сме просто оператор и организатор на услугата, а колите служат на гражданите на София. Екипът на SPARK ще окаже пълно съдействие на разследващите органи, като в допълнение ще проведем и собствено разследване. SPARK e литовско-българска смесена компания, която оперира в няколко държави в Европа, но никъде досега не сме се натъквали на такова арогантно посегателство срещу собствеността. Вярваме, че с подкрепата на огромната общност на SPARK и на официалните власти ще успеем да съхраним София като град, в който надеждно може да се инвестира в иновативни услуги и нови бизнес модели, които подобряват градската среда за всички.\"", "date": "2019.10.02", "title": "Фирма на Прокопиев: Вандали трошат колите ни и ги катастрофират"}
{"url": "https://www.24chasa.bg/novini/article/7686580", "text": "\"От Брекзит вече ни боли глава!\", оплаква се Карл Уилсън, който иска най-сетне да се приключи с напускането на Европейския съюз - подобно на мнозина в Стоук он Трент. Радетелят за Брекзит Борис Джонсън далеч не е обединителна фигура по въпроса. В кръчмата, където 30-годишният Уилсън е седнал на маса по обяд, в центъра на този обеднял град с 250 000 жители в Централна Англия, пълен с магазини със спуснати кепенци, това становище преобладава. \"Преди три години имаше референдум и по-голямата част от страната гласува за излизане от ЕС. Три години по-късно продължаваме да се караме\", пояснява 50-годишният Дейв Робинсън пред кореспондента на АФП. \"Трябва да се зачита резултатът\" от гласуването, намесва се безработният клиент Дейв Хил. Той е гласувал за оставане, \"защото е по-добре да държиш враговете си наблизо\" Наречен \"столицата на Брекзит\", Стоук он Трент е гласувал с 69,4 процента за напускане през юни 2016 г., един от най-високите резултати в Обединеното кралство, доста над резултата на национално равнище (52 процента). Три години по-късно, излизането от Европейския съюз на два пъти беше отлагано, условията му остават неизвестни, а политическото положение е взривоопасно. Премиерът консерватор Борис Джонсън дойде на власт в края на юли с обещание да осъществи Брекзит на всяка цена на 31 октомври, със или без споразумение за развод с ЕС. Няма начин да го наруши, тъй като не пропусна да го повтори на конференцията на торите, която завършва днес в северозападния град Манчестър. Закон обаче го задължава да поиска отлагане с три месеца, ако не бъде постигнат никакъв компромис с Брюксел до 19 октомври, веднага след следващата среща на върха на ЕС. Опозиционните депутати, които спешно го гласуваха в началото на септември, подкрепени от разбунтували се консервативни депутати, се опасяват, че излизане \"без сделка\" ще потопи Обединеното кралство в мощна зона на икономическа турбуленция. Отлагане или повторно гласуване за Брекзит на нов референдум, както настояват някои, \"само ще проточи процеса още повече\", смята Дейв Робсън, собственик на кръчмата \"Бялата звезда\". \"Ако стане, стане. Ако не - какво да се прави, такъв е животът\", добавя той малко фаталистично. Макар че желанието да се обърне нова страница доминира, колоритната личност на Борис Джонсън, майстор на гафовете, разделя мненията в този деиндустриализиран избирателен район, прочут със своя порцелан. Лейбъристката партия, основната опозиционна сила, спечели тук частичен вот през 2017 г. срещу еврофобската Партия за независимостта на Обединеното кралство (ЮКИП) . За месаря Греъм Фентън Борис Джонсън \"със сигурност\" е личността, от която Обединеното кралство има нужда. \"Той е роден за тази роля. Той е като Тръмп в Америка: върши работа\", анализира Фентън. \"Като слушам новините, той винаги изглежда човекът, който иска да го осъществи (Брекзит) на всяка цена\", признава 69-годишната Сюзън Худ, която цял живот е живяла в сивия Стоук он Трент, неуютен под хладния бриз и дъжда в ранната есен. Тя го смята за \"женкар\", \"но това няма значение, стига да върши работа\". Парадоксално обаче тя няма да гласува за него, ако през следващите месеци има предсрочни парламентарни избори - сценарий, възприеман като неизбежен, за да се излезе от политическата задънена улица. Консервативното правителство, лишено от парламентарно мнозинство, ги подкрепя, но опозицията се опъва, като предпочита да се увери, че вариантът \"без сделка\" е действително отхвърлен. \"Ще гласувам за либералните демократи (които искат да анулират Брекзит) или изобщо няма да гласувам\", споделя Сюзън Худ, която, подобно на други жители, признава, че се чувсгтва изгубена в перипетиите на Брекзит. За Кей Люис, която държи малък бутик с излиняла витрина, където се предлагат всевъзможни трикотажни изделия, чайни сервизи и други дреболии, обещанията на торите да инвестират масирано в обществените услуги не са нищо повече от празни приказки, а всички политици са от един дол дренки. \"Гласувах за напускане, но ми се иска да бях подкрепила оставането, защото ни наговориха много лъжи, на само една партия, а всички\", заключава тя. (БТА)", "date": "2019.10.02", "title": "Стоук он Трент: От Брекзит вече ни боли глава!"}
{"url": "https://www.24chasa.bg/novini/article/7686601", "text": "Главният прокурор на румънската Дирекция за разследване на престъпленията на организираната престъпност и тероризма (ДРПОПТ) Феликс Банила подаде днес оставка, предаде агенция Аджерпрес. Оттеглянето му от поста бе поискано от президента Клаус Йоханис заради начина, по който се провежда разследването на престъпленията в южния град Каракал. Първоначално Феликс Банила отказа да подаде оставка, като изтъкна, че дейността на ДРПОПТ не се ограничава само със случая в Каракал, предава БТА. В този южен румънски град през месец юли бе отвлечена и убита 15-годишната Александра Мачешану. Покрай разследването на престъплението стана ясно, че заподозреният за нейното убийство - 66-годишният Георге Динка, вероятно е убил и 18-годишната Луиза Меленку. Тези разкрития потресоха Румъния и доведоха до оставката на тогавашния министър на вътрешните работи Николае Мога. Представяйки оставката си днес, главният прокурор на ДРПОПТ посочи, че случаят Каракал не надхвърля нивото на неговата компетентност. Банила каза, че не се упреква в нищо, но е решил да подаде \"почетна оставка\". Решението да се оттегли Банила е взел след разговор с и.д. главен прокурор, с министъра на правосъдието Ана Бирчал и с членове на прокурорската секция на Висшия съвет на магистратурата. Феликс Банила посочи, че подава оставка не защото не е изпълнил дълга си, а за да предостави възможност на ДРПОПТ да продължи дейността си без натиск. Съгласно процедурата в румънското законодателство министърът на правосъдието Ана Бирчал е изпратила оставката на президента Клаус Йоханис.", "date": "2019.10.02", "title": "Румънският главен прокурор Феликс Банила подаде оставка"}
{"url": "https://www.24chasa.bg/novini/article/7686667", "text": "Главният следовател от Националното бюро за разследване Оли Тойрас каза, че мъжът, чиято самоличност не се съобщава, е заподозрян в убийство и няколко опита за убийство. Засега не са известни мотивите на нападателя. Той е влязъл с меч и огнестрелно оръжие в класна стая в учебен център и успял да убие един човек и да рани деветима, преди да бъде тежко ранен от полицаи и откаран в болница, предава БТА. Следователят Тойрас съобщи, че мъжът е финланддски гражданин, роден през 1994 г., студент в колежа за професионална подготовка, помещаващ се в мол в града.", "date": "2019.10.02", "title": "Нападателят, убил жена и ранил деветима в Куопио, е действал сам"}
{"url": "https://www.24chasa.bg/novini/article/7686654", "text": "Бившият шеф на КПКОНПИ Пламен Георгиев отново не е магистрат. След като преди по-малко от два месеца прокурорската колегия го върна в спецпрокуратурата (по повод подадената от него оставка като председател на антикорупционната комисия), днес го освободи отново, предава БТА. Всички девет присъстващи членове на заседанието днес гласуваха \"за\", а цялата процедура отне няколко минути. Единствено бе отчетено, че Георгиев няма незавършени дела.", "date": "2019.10.02", "title": "Приеха оставката на Пламен Георгиев като магистрат"}
{"url": "https://www.24chasa.bg/novini/article/7686634", "text": "Районна прокуратура – Велико Търново внесе в съда обвинителен акт срещу мъж за кражба на пари и хулиганство, съобщиха от държавното обвинение. Обвиненията срещу И. И са за това, че на 13.11.2018 г. в гр. Велико Търново, на паркинг на ул. „Ниш“, от лек автомобил „Опел Астра“, отнел от владението на собственика В. Д. сумата от 1000 лева. Обвинен е и за това, че по същото време и място извършил непристойни действия, грубо нарушаващи обществения ред и изразяващи явно неуважение към обществото, като на паркинг на ул. „Ниш“ и в лек автомобил „Опел Астра“, спрян на паркинга, безпричинно нанесъл побой на В. Д., като му нанесъл удари с юмруци в областта на главата. През октомври 2018 г. местен строителен предприемач се договорил с обвиняемия, за строителни дейности, които той и негови роднини да извършат, и за възнаграждението, което ще получават за свършената от тях работа. През първите седмици В.Д. поетапно плащал на И.И. различни парични суми, съобразно количеството и качеството на свършената работа. Двамата имали забележки един спрямо друг, съответно по отношение на качеството и количеството на извършената работа, така и по отношение на заплащането. В тази връзка на 13.11.2018 г., двамата се срещнали, като В.Д. дал 1000 лева, но И.И. възразил, че парите са малко. Получил отговор, че след като всички договорени дейности бъдат извършени качествено ще получи останалите пари. Недоволен от това И. И. нападнат обвиняемият и му нанесъл няколко удара с юмрук в областта на главата. Пострадалият успял да стигне до автомобила си и да седне на шофьорската седалка, но в този момент обвиняемият заобиколил автомобила и през отворената дясна врата проврял тялото си навътре, и нанесъл още няколко удара на пострадалия. Междувременно забелязал сумата от 1000 лева, поставена в нишата на автомобила, взел парите и излязъл от автомобила. Предстои насрочване на делото за разглеждане от съда.", "date": "2019.10.02", "title": "Изправят на съд майстор, пребил строителен предприемач и задигнал 1000 лв."}
{"url": "https://www.24chasa.bg/novini/article/7686144", "text": "Шофьорът, за когото се твърди, че е ударил автомобила на принцеса Даяна във фаталния 31 август, сподели в ексклузивно интервю, че му е наредено да не говори за инцидента. Ле Ван Танх, който е роден във Виетнам, заяви, че неговият \"Фиат Уно\" удря \"Мерцедеса\" на Даяна, след което колата на принцесата на Уелс се забива в стълб на тунел в Париж. В катастрофата загиват принцеса Даяна, партньорът й Доди Ал Файед и шофьорът Хенри Пол. Единственият оцелял е охранителят на Ал Файед - Тревър Рииз Джоунс. Ван Танх твърди, че британски полицаи са го помолили да отиде в Англия, за да даде показания за катастрофата, но някои френски офицери му заявили: \"Не ходи там\", пише \"Мирър\". Парижкият културист и шофьор научил, че британските разследващи все още много искат да разговарят с него. \"Знам, че ще дойдат. Няколко пъти ми казаха, че ще се върнат. Знаете ли какво ми каза френската полиция? \"Законът не е същият като във Франция. Не ходи там.\" През 2006 г. бащата на Ван Танх заяви, че след катастрофата синът му е ремонтирал и пребоядисал колата. Френската полиция разпитва виетнамеца, тогава 22-годишен таксиметров шофьор, и констатира, че бялата боя на \"Фиат-а\" съвпада с намерената по \"Мерцедеса\" на Даяна. В отговор на твърдението на баща му за пребоядисването на колата, Ван заявява: \"В полицейския доклад - те знаят защо я пребоядисах. Когато нямаш пари и имаш стара повредена кола, какво правиш?\" Той добави, че се чувства невинен по обвиненията, че е замесен в смъртта на Даяна. През 2017 г. британски полицейски комисар Лорд Стивънс, който е ръководил разследването, заяви: \"Ние не го обвиняваме за случилото се. В моя доклад е посочено, че \"Фиатът\" е замесен в инцидента, но не е причината за катастрофата.\" Бившият кралски кореспондент на \"Би Би Си\" заяви, че интервюто на Ле Ван Танх трябва да бъде предадено на британските и френските власти, като част от официално искане за повторно разследване на случая с Даяна. Журнaлиcти, които са рaзгoвaряли c Тaнх, направиха пoдкacт \"Дaянa: Cлучaят e рaзрeшeн\". Тe издaдoхa и книгa cъc cъщoтo зaглaвиe.", "date": "2019.10.02", "title": "Шофьорът, блъснал принцеса Даяна: Френската полиция ми нареди да мълча (Видео)"}
{"url": "https://www.24chasa.bg/novini/article/7686162", "text": "„Дънди Прешъс Металс Челопеч“ ЕАД ще търси и проучва метални полезни изкопаеми в площ „Свети Никола“, разположена на територията на областите Стара Загора и Пловдив - в общините: Стара Загора, Казанлък, Павел Баня, Братя Даскалови и Брезово. Това е регламентирано в решение на Министерския съвет, взето на днешното му заседание. Разрешението за търсене и проучване се предоставя за срок от 3 години. За този период компанията инвеститор ще вложи минимум 470 000 щатски долара в търсещи-проучвателни дейности.", "date": "2019.10.02", "title": "470 000 долара влагат в търсене и проучване на метални полезни изкопаеми в площ „Свети Никола“"}
{"url": "https://www.24chasa.bg/novini/article/7686173", "text": " В ролята на символичен домакин, областният управител на Кюстендил Виктор Янев посрещна принцесата на Йордания - Нейно кралско височество Дана Фирас. Принцесата посети един от най-значимите културни паметници в България, включен в списъка за световното наследство на ЮНЕСКО - Рилския манастир \"Св. Иван Рилски\". При посещението си тя бе придружена от министъра на туризма Николина Ангелкова. В Светата обител принцесата разговаря с Адрианополския епископ Евлогий. Тя посети църковния храм и разгледа с интерес манастирския музей. Игуменът запозна йорданската принцеса с интересни исторически и културни факти за мястото. \"За мен бе чест да придружа при посещението й в Рилската света обител Нейно кралско височество Дана Фирас. Вярвам, че тя остана силно впечатлена от архитектурата, историята и енергията на манастира, който е православен символ на страната ни\", сподели Виктор Янев. Губернаторът връчи на йорданската принцеса символичен подарък, който да й напомня за област Кюстендил и за посещението й на това свято място. Освен Рилския манастир, принцесата на Йордания разгледа и някои емблематични туристически обекти в региона. Като част от обиколката, тя посети късноантичната римска крепост Цари Мали град и храма \"Света Петка\", където я придружава министърът на туризма Николина Ангелкова.", "date": "2019.10.02", "title": "Министър Ангелкова и принцесата на Йордания в Рилския манастир (Снимки)"}
{"url": "https://www.24chasa.bg/novini/article/7686198", "text": "Френските власти задържаха за разпит мъж, заподозрян, че е държал черна пантера в апартамента си, откъдето тя бе спасена, но по-късно бе открадната от зоопарк, предаде АФП. , след като избяга от апартамент в нея. Черната пантера бе приспана с упойваща стреличка и прехвърлена в зоопарк в Мобеж до границата с Белгия. Планирали да я настанят в център за рехабилитация за опитомени диви животни. Но седмица по-късно котката била открадната от зоопарка след счупване на катинари и ключалки и избягване на охранителната система. Персоналът на зоологическата градина изрази безпокойство за здравето и състоянието на животното, което още не е открито. Във вторник мъжът, от чийто апартамент избяга котката, отиде в полицията, съобщи прокуратурата в Лил. Той бе задържан за разпит по подозрение в незаконно държане и злоупотреба с диво животно, най-вече заради отстраняване на ноктите на пантерата. Мъжът бе обявен за издирване от полицията, докато не се предаде по съвет на адвоката си.", "date": "2019.10.02", "title": "Френските власти разпитват мъж за открадната пантера от зоопарк"}
{"url": "https://www.24chasa.bg/novini/article/7686212", "text": "Да се улесни процедурата за регистрация на доставчиците на декларирани (GPS) данни, които ще се използват за изчисляване на дължимите от тежкотоварните автомобили тол такси, както и да отпадне задължението на Агенция „Пътна инфраструктура“ да организира разпространението на бордови устройства. Това предвижда прието от правителството постановление, с което се изменя Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние. Доставчиците на GPS данни ще предоставят за обработка на националните и европейските доставчици на услуги - партньори на Агенция „Пътна инфраструктура“, информация за географското позициониране на техните клиенти по републиканската пътна мрежа. На база на обработените GPS данни Националното тол управление ще изчислява дължимата тол такса на съответния тежкотоварен автомобил. Промените предвиждат да отпадне необходимостта от сключване на договори при общи условия между АПИ и доставчиците на GPS данни, както и да се намалят изискванията към тях. Те ще подписват договор с националните и европейските доставчици на тол услуга. Партньорите на АПИ ще обработват GPS данните и ще ги превръщат в т.нар. тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс. Същевременно Пътната агенция запазва контролните си функции над дейността на доставчиците на GPS данни, като се предвижда да ги вписва в публичен списък при облекчени условия. Те трябва също така да имат специализиран персонал с опит и с необходимата квалификация, чрез които да могат непрекъснато да изпълняват изискванията на АПИ, както и да имат добра репутация. С промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства и свързаната с това регистрация на ползватели на платената пътна мрежа и директното им отчитане. Тези дейности ще бъдат изцяло прехвърлени върху търговците, които в различните си качества предоставят услуги по електронно събиране на пътни такси, като АПИ няма да плаща допълнително за това. Услугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците. С промените Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние се привежда в съответствие със Закона за изменение и допълнение на Закона за пътищата.", "date": "2019.10.02", "title": "Облекчават регистрацията на доставчици на GPS данни за тол таксуването"}
{"url": "https://www.24chasa.bg/novini/article/7686166", "text": "Синдикатите и бизнеса очакват през следващите пет години да бъде въведена национална програма за базови дигитални умения за всички работещи българи, които към момента са около три милиона и сто хиляди души, каза във Велико Търново президентът на КНСБ Пламен Димитров, предава БТА. По думите му за целта са необходими поне 1 милиард евро. Той подчерта, че всеки работещ трябва да получи базови дигитални умения, тъй като според индекса на Европейската комисия за дигитални умения на заетите на пазара на труда България е на едно от последните места. Според него в България над 70 процента от хората имат средно образование, но нямат умения за ползване на новите технологии, което е проблем. Другият проблем е, че няма информация от страна на бизнеса какъв тип дигитална трансформация се очертава за индустрията в България. Във Великотърновския университет КНСБ, съвместно с МОН и МТСП организира поредна среща от серията \"Masterclass work\" 4.0, посветена на предизвикателствата, които поставя дигитализацията пред пазара на труда. В срещата участват студенти, преподаватели и специалисти. Променящите се условия на пазара на труда и общата тенденция 40 процента от работодателите в Европа да изпитват затруднения при набирането на кадри също е част от дискусиите, посочи заместник-министърът на труда и социалната политика Зорница Русинова. Тя подчерта, че дългосрочното решаване на проблема е чрез образователната система. Според нея дигитализацията в публичния сектор и в предоставянето на услуги напредва и скоро ще стане така, че хората, които нямат цифрови умения ще бъдат част от маргинализираните групи. След не повече от две години данъчна декларация ще се подава само по електронен път, даде пример тя. Русинова посочи, че МТСП преговаря с ЕК голяма част от средствата за новия програмен период от Европейския социален фонд да бъдат насочени към програми за цифрово обучение. Очакванията са, че министерството ще договори 4 милиарда лева за следващия програмен период, като поне 500 милиона лева ще бъдат насочени към програма за мащабни дигитални обучения. Зместник-министърът на образованието Карина Ангелиева коментира ролята на висшите училища в този процес. Тя отбеляза, че анализите на министерството показват, че университетите не комуникират помежду си и не си сътрудничат. Като пример тя посочи, че е недопустимо един университет да има чудесна лаборатория, друг в същата специалност да има добри преподаватели, и двата университета да не са в добра взаимовръзка.", "date": "2019.10.02", "title": "Очаква се въвеждане на национална програма за базови дигитални умения на работещите"}
{"url": "https://www.24chasa.bg/novini/article/7686240", "text": "Правителството отпусна 50 817 326 лв. по бюджета на Министерството на регионалното развитие и благоустройството за извършване на дейности предимно по второкласна и третокласна републиканска пътна мрежа. С част от средствата - 45 317 326 лв., ще бъдат финансирани ремонт на асфалтова настилка, локални ремонти, отводнителни мероприятия, бетонови работи, полагане на нова хидроизолация и подмяна на фуги на съоръжения, ремонт и монтаж на нови ограничителни системи, възстановяване на вертикалната сигнализация, полагане на хоризонтална маркировка, ландшафтно оформяне и други. С изпълнението на тези дейности техническите качества на пътните участъци и съоръженията по тях се привеждат към експлоатационно състояние, отговарящо на съвременните изисквания за безопасност и комфорт на движението. Голяма част от предвидените за ремонт отсечки са по направления, които са изключително натоварени целогодишно, като Монтана - Лом, Пазарджик - Пловдив, Велинград - Сърница, Сливен - Стара Загора и др. Други от обектите са част от туристическите маршрути към българското Черноморие - Добрич - Албена, Карнобат - Бургас и др. Остатъкът от ресурса в размер на 5,5 млн. лв. ще бъде изразходван за изплащане на равностойните парични обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.", "date": "2019.10.02", "title": "51 млн. лв. отпускат за ремонт на второкласната и третокласната пътна мрежа"}
{"url": "https://www.24chasa.bg/novini/article/7686221", "text": "Няма планове за промени в турския кабинет, заяви турският президент Реджеп Тайип Ердоган, цитиран от Анадолската агенция. В момента няма никакви подобни планове, каза Ердоган снощи пред журналисти, като отхвърли твърденията, че има вероятност за ремонт на кабинета, предава БТА. От известно време в Турция се говори за възможни промени в правителството. Ердоган формира първия си кабинет след общите избори на 24 юни 2018 г., припомня Анадолската агенция. На референдум през април 2017 г. турците гласуваха за въвеждане на президентска система на управление в страната.", "date": "2019.10.02", "title": "Ердоган: Няма планове за промени в турския кабинет"}
{"url": "https://www.24chasa.bg/novini/article/7686246", "text": "Сондата \"ИнСайт\" успя да запише няколко сеизмични труса на Червената планета, които могат да бъдат чути като аудиозаписи на Земята, предават Франс прес и Асошиейтед прес. НАСА пусна в интернет два звукови файла от марсиански земетресения от 22 май и 25 юли, записани с помощта на свръхчувствителния сеизмометър на сондата. Той прослушва марсианските недра от началото на годината и се опитва да улови \"пулса\" на планетата. Тя не е мъртва и \"диша\" по свой начин, уточни БТА. Сеизмометърът на \"Инсайт\" успя да улови 100 явления на Марс, но едва 21 от тях могат да бъдат определени като трусове. Първият от тях бе регистриран през месец април.", "date": "2019.10.02", "title": "Учени записаха туптящото сърце на Марс (Аудио файлове)"}
{"url": "https://www.24chasa.bg/novini/article/7686249", "text": "Настоящият румънски президент Клаус Йоханис остава на челно място в предпочитанията на румънците за президент, пише днес в. \"Адевърул\" и публикува данните от социологическа анкета по поръчка на опозиционната партия Съюз за спасение на Румъния. Първият тур на президентските избори в Румъния е насрочен за 10 ноември, припомня БТА. Според данните от анкетата Йоханис ще получи 40,5 процента - далеч пред премиерката Виорика Дънчила, която би получила 21,4 процента от гласовете. Дан Барна, който е кандидатът за президент на партия Съюз за спасение на Румъния (трета политическа сила в парламента), е на съвсем малка разлика от премиера Дънчила - 19,7 процента, пише \"Адевърул\". Четвъртото място сред кандидатите за президент се заема от актьора и политик Мирча Дякону, който е подкрепян от партия Про Румъния и Алианс на либералите и демократите. В анкетата той получава 7,6 процента от гласовете. Общо 14 кандидати са се регистрирали за участие в президентските избори в Румъния, предаде агенция Аджерпрес. Наред с водещите четирима кандидати, за поста държавен глава ще се съревновават още: Виорел Катарама (кандидат на партия Либерална десница), Теодор Палеологу (партия Народно движение), Хунор Келемен (Демократичен съюз на унгарците в Румъния), Рамона-Йоана Брюнсийлс (Партия на силата на хуманистите), Каталин Иван (Алтернатива за национално достойнство), Богдан Мариан-Станоевич (независим), Джон-Йон Бану (партия Румънска нация), Себастиан-Константин Попеску (партия Нова Румъния), Александру Кумпанашу (независим), Нинел Пея (партия Румънски народ).", "date": "2019.10.02", "title": "Според анкета Клаус Йоханис отново ще спечели изборите за президент"}
{"url": "https://www.24chasa.bg/novini/article/7686258", "text": "На 3 и 4 октомври държавният глава Румен Радев ще бъде на официално посещение в Република Австрия. Визитата е по покана на австрийския федерален президент Александър Ван дер Белен, съобщават от пресекретариата на президента. Посещението на Румен Радев ще започне на 3 октомври със среща с наши сънародници, които живеят и работят в Австрия. Държавният глава ще отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията. Двамата имат значим принос за популяризирането на културата, изкуството и успехите на България зад граница. На 4 октомври държавният глава Румен Радев и неговата съпруга Десислава Радева ще бъдат посрещнати с официална церемония от президента Александър Ван дер Белен и съпругата му Дорис Шмидбауер. Двамата президенти ще ръководят пленарните разговори между двете делегации, след което ще дадат съвместна пресконференция. Теми от дневния ред на ЕС и дебатът за бъдещето на Европа, регионалното сътрудничество в Дунавския регион, потенциалът за увеличаване на двустранния икономически и инвестиционен обмен, както и миграцията и сътрудничеството в областта на сигурността, се очаква да бъдат сред акцентите на срещата на президентите Румен Радев и Александър Ван дер Белен. По-късно през деня държавният глава Румен Радев ще разговаря с федералния канцлер Бригите Бирлайн, с председателя на Националния съвет на Австрия Волфганг Соботка и с председателя на Конституционния съд проф. д-р Кристоф Грабенвартер.", "date": "2019.10.02", "title": "Радев ще бъде на посещение в Австрия"}
{"url": "https://www.24chasa.bg/novini/article/7686263", "text": "САЩ призоваха днес Пхенян \"да се въздържа от провокации\" и да запази ангажираността си с ядрените преговори,  , предаде Ройтерс. \"Призоваваме (Северна Корея) да се въздържа от провокации, да съблюдава задълженията си съгласно резолюциите на Съвета за сигурност на ООН и да остане ангажирана с участието си в съдържателни и трайни преговори за гарантиране на мира и стабилността на Корейския полуостров и премахване на ядрените оръжия\", заяви в Рим говорителка на Държавния департамент, предава БТА. Държавният секретар на САЩ Майк Помпейо е на посещение в Италия. Южна Корея заяви, че днешната ракета може да е била изстреляна от подводница. Изстрелването стана ден след като Северна Корея обяви, че ядрените преговори със САЩ ще бъдат възобновени.", "date": "2019.10.02", "title": "САЩ: Пхенян да се въздържа от провокации, след като изстреля балистична ракета"}
{"url": "https://www.24chasa.bg/novini/article/7686321", "text": "Учени от Югоизточния университет Нова във Форт Лодърдейл, Флорида, смятат, че микроби, вируси и гъбички трябва да са първите колонизатори на Марс, преди там да се заселят хора, съобщи Сайънс алърт. Идеята за заселване на микроорганизми на Марс противоречи на многогодишни принципи, които не допускат замърсяване на планета. Преди оборудване да се отправи в космоса, то трябва да мине санитарна обработка, която позволява съхраняването на изследваната среда в първоначалния й вид. Появата на земни организми на Марс ще попречи на търсенето на признаци на древен живот. Специалистите са на мнение, че стартирането на процеси на тераформиране на Червената планета с помощта на микроорганизми е неизбежно и че без преднамерено замърсяване колонизацията на Марс е невъзможна. За първи колонизатори ще са подходящи екстремофили - предимно едноклетъчни, които могат да оцелеят в екстремни условия. Учените обаче не знаят какви точно организми ще са подходящи за целта и няма да попречат на тераформирането. Използването на бактерии и други примитивни живи същества се обяснява с това, че размножавайки се, те ще започнат да променят състава на атмосферата и релефа на планетата. Така тя ще стане по-пригодна за заселване на хора.", "date": "2019.10.02", "title": "Специалисти препоръчаха как да се колонизира\nМарс"}
{"url": "https://www.24chasa.bg/novini/article/7686310", "text": "\"Към тези избори подходихме изключително отговорно - с допитване към гражданите във всяко населено място, за да можем да отговорим изцяло на нуждите какъв трябва да е кметът и общинските съветници. Амбицията ни беше да привлечем широко гражданско присъствие. Искам да подчертая, че вече имаме спечелени общини - Симитли и Бойница, където кандидатите за ГЕРБ са единствени. Вярвам, че нашето участие в изборите не е самоцел за постигане на власт. Ние търсим това, което обединява хората\". Това заяви председателят на парламентарната комисия по здравеопазването Даниела Дариткова на пресконференция на партията. \"Навсякъде имаме пълни листи. Какво да кажем за колегите от БСП - дори кандидатурата им в София е подкрепа за някого\", каза председателят на Народното събрание Цвета Караянчева.  От думите на вицепремиера Томислав Дончев стана ясно, че ГЕРБ ще води позитивна кампания за местните избори, а не на база нападки срещу опонентите си. \"При нас няма нито магьосници, нито фокусници. Всяко нещо, което се поема като ангажимент, е предварително включено в бюджет и е ясно как ще се случи. Кампанията ни ще бъде скромна. Обърнали сте внимание, че такова бляскаво откриване като друг път сега е нямало. Опитваме се да се вмъкнем в по-малката субсидия - това е единствената причина. Ние ще продължим с това, с което сме известни и сме получавали досега подкрепата\", добави Дончев. \"Мисля, че имаме безспорен интерес нашите кандидати да се явяват в дебати, защото това е шанс хората да преценят кой доколко е подготвен\", каза още той. \"Все пак Волен Сидеров е част от това Народно събрание и всички ние сме призвани да пазим авторитета на институцията. Смятам, че снощното му поведение е позор за нея\", коментира Дариткова  . \"Всеки носи персонална отговорност за собственото си поведение. В коалицията не сме разписвали правила за личностното поведение\". \"Вербална или физическа агресия в ефир може да има, само ако се предава турнир по борба. Всички политици носим отговорност да не предаваме агресия на хората по телевизията. Езикът на омразата понякога е много изкусителен като инструмент, но това се връща. Деца го виждат и това поведение се копира\", допълни вицепремиерът Дончев.", "date": "2019.10.02", "title": "Дариткова: Смятам, че поведението на Сидеров е позор за Народното събрание (Видео)"}
{"url": "https://www.24chasa.bg/novini/article/7686320", "text": "12 питбула, използвани за нелегални кучешки боеве, са починали в общинския приют в Пловдив. Това каза пред  Георги Божев, директорът на Общинско предприятие „Зооветеринарен комплекс“. Животните бяха настанени в приюта, докато траеше делото срещу бившите им собственици. Там те са повече от три години. След като делото приключи с осъдителна присъда за собствениците, организирали незаконните боеве, животните бяха предадени на държавата, а законният техен стопанин стана Българската агенция по безопасност на храните. „Въпреки, че в приюта в Пловдив се грижим добре за тях, 12 от 50-те настанени при нас животни починаха“, каза Божев. Той уточни, че когато животните са били оставени в приюта, най-малките са били на по 10 дни, а най-възрастните никой не може да каже на каква възраст са. „Докато са били обучавани за кървави схватки със себеподобните им, кучетата са били третирани с доста забранени медикаменти“, посочи Божев. Възможно е именно това да е причината за тяхната смърт. Със сигурност между починалите има две-три, които са имали рак, някои от тях са умрели от инфаркт или инсулт. „Сърцето на едното от кучетата беше доста уголемено, преди да почине. Тези аномалии най-вероятно са предизвикани от прекомерно натоварване с анаболни медикаменти“, добави Божев. Възможно е също така някои от кучетата да са починали и от естествена смърт. По думите на директора на приюта, в момента останалите 32 питбула са в перфектно състояние, охранени, няма грешка в тяхното отглеждане, което да доведе до смъртта им, доказва съдебно-медицинската експертиза. Във вторник ще има среща в Областната дирекция по храните в Пловдив, на която са поканени и неправителствени организации и специалисти, които да си кажат мнението какво да се прави с тези животни. „При разговора ни от прокуратурата изразиха опасението, че животните може да попаднат в ръцете на недоброжелателни граждани, които отново да ги пуснат на арената на боевете. Те са селектирани и обучавани за такива боеве. Така, че твърде опасно е и да се отглеждат с други кучета. Всички тези опасения трябва да се обсъдят добре и да се вземат правилните решения“, каза още Георги Божев и добави, че няма друг подобен случай у нас, за да се вземе примера от него. До момента за питбулите се харчат само общински средства, похарчени са над 200 000 лева, посочи още Георги Божев. Те престояват в приюта в Пловдив, тъй като Агенцията по храните няма къде да ги държи, няма и средства за прехраната им.", "date": "2019.10.02", "title": "Починаха 12 питбула, ползвани за нелегални кучешки боеве в Пловдив"}
{"url": "https://www.24chasa.bg/novini/article/7686332", "text": "Близо два тона наркотици са били заловени при няколко операции в Истанбул между 15 и 30 септември, съобщи турската частна телевизия НТВ. Екипи на полицията за борба с тероризма са заловили 1 тон и 800 килограма скънк, 60 килограма хероин, 13 килограма кокаин и осем килограма хашиш, предава БТА. При операциите, извършени в истанбулските общини Силиври, Байрампаша, Арнавуткьой, Султангази, Есенюрт, Кючукчекмедже, Фатих и Зейтинбурну, са задържани 14 лица. Иззети са оръжие, боеприпаси, везни и преса.", "date": "2019.10.02", "title": "Хванаха близо 2 тона наркотици в Истанбул"}
{"url": "https://www.24chasa.bg/novini/article/7686352", "text": "По-рано днес в част от касите на ЦГМ имаше проблем с интернет доставчика и системата временно не работеше. Става дума за около 3 часа, като проблемът е бил само в някои от пунктовете. Не е имало опашки и струпване на хора, уточниха от ЦГМ. Оттам добавиха, че вече всички каси работят нормално.", "date": "2019.10.02", "title": "Системата за зареждане на карти за градски транспорт в София работи"}
{"url": "https://www.24chasa.bg/novini/article/7686348", "text": "Извършител на хулиганска проява в централната градска част на Пловдив е задържан вчера от служителите на реда, съобщиха от полицията. Малко след полунощ автопатрул на Второ РУ забелязал на ул. \"Лука Касъров\" лек автомобил \"Рено\" да прави резки маневри докато се движи с висока скорост, създавайки предпоставка за евентуален пътен инцидент. Полицаите реагирали незабавно и спрели колата. Тя била управлявана от 23-годишен жител на пазарджишко село. Младежът е отведен за едно денонощие в полицейския арест. Срещу него е образувано бързо производство по чл. 325, ал.3 от НК. Предстои материалите да бъдат внесени в районната прокуратура.", "date": "2019.10.02", "title": "23-годишен прави резки маневри с висока скорост, пренощува в ареста"}
{"url": "https://www.24chasa.bg/novini/article/7686345", "text": "Участници в две сбивания са задържани снощи в РУ - Раковски. Първият сигнал постъпил в дежурната част на районното управление в 21.50 часа - в Момино село свада между двама съседи, на 40 и 48 години, прераснала във физическа саморазправа и по-младият ударил с дървен прът по главата опонента си. Пострадалият е прегледан на място от пристигналия лекарски екип и освободен за домашно лечение. 40-годишният е отведен за срок до 24 часа в полицейския арест. Час по-късно отново било съобщено за сбиване, но този път между местни жители на село Белозем. Незабавно натам били насочени патрули на районното управление и пловдивския сектор \"Специализирани полицейски сили\". В резултат на бързата им намеса разрастването на конфликта било предотвратено, без да има сериозни последствия. Повърхностни рани получили трима участници, на които е оказана медицинска помощ. Като инициатори на сбиването в районното управление са задържани 8 мъже. След доклад на случаите в Районна прокуратура - Пловдив са образувани две досъдебни производства.", "date": "2019.10.02", "title": "Участници в две сбивания са задържани за нощ в Раковски"}
{"url": "https://www.24chasa.bg/novini/article/7686366", "text": "570 водачи са санкционирани за неправомерна употреба на мобилни телефони при последната операция за недопускане на незаконосъобразно ползване на мобилни устройства по време на движение. Тя бе организирана по линия на Европейската мрежа на службите на Пътна полиция – TISPOL и се проведе в седмицата от 16 до 22 септември, припомни МВР. По смисъла на чл. 104а от ЗДвП, използването от водачите на мобилни телефони по време на движение без устройства, позволяващи употребата им без участието на ръцете, е недопустима. По време на операцията у нас са проверени 25 953 моторни превозни средства и 29 440 души. Най-много нарушения са установени от екипите на ОДМВР-Велико Търново – 57, СДВР – 55 и ОДМВР-Бургас – 51. За сравнение, при аналогична операция, проведена от 17 до 23 септември миналата година, на територията на страната бяха проверени общо 24 807 МПС и 29 340 души, бяха установени общо 662 подобни нарушения.", "date": "2019.10.02", "title": "570 шофьори получиха санкции за телефониране по време на път"}
{"url": "https://www.24chasa.bg/novini/article/7686349", "text": "Смесените послания, които Иран получава от САЩ относно санкциите, подкопават възможността за двустранни разговори. Това заяви днес иранският президент Хасан Рохани на правителствено заседание, излъчено на живо по държавната телевизия, предаде Ройтерс. Рохани подчерта, че не е приемливо американският президент Доналд Тръмп да казва в публични изявления, че ще затегне санкциите срещу Иран, а същевременно европейските сили казват на Ислямската република в частни разговори, че Тръмп иска да преговаря, предава БТА. \"Американският президент в два случая изрично каза, че иска да засили санкциите - веднъж в реч в ООН и още един път. Казах това на европейските приятели - и така, коя част да приемем? Да приемем това, което казвате вие - че Америка е готова? Или думите на президента на Америка, който за 24 часа два пъти изрично каза, че иска да засили санкциите? (Европейците) нямаха ясен отговор\", заяви Рохани. Той каза още, че европейските сили продължават с усилията да уредят разговори. По думите му планът, представен на САЩ и Иран от френския президент Еманюел Макрон, в общи линии е приемлив за Техеран. Според Рохани е необходимо да се променят някои формулировки в плана, който предвижда Иран да не се стреми към ядрени оръжия и да съдейства за сигурността на региона и водните му пътища, а САЩ да отменят всички санкции. Планът също така би позволил на Иран незабавно да възобнови петролните си продажби. Отделно иранският върховен водач аятолах Али Хаменей заяви, че Техеран ще продължи да намалява своите ангажименти по ядреното споразумение, докато не постигне \"желан резултат\". Същевременно иранският заместник-министър на външните работи Абас Арагчи каза, че споразумението за иранската ядрена програма \"не върви на добре и че трябва да бъде прехвърлено в интензивно отделение\", предаде ДПА, като се позова на новинарския портал \"Хабар онлайн\". Това сравнение Арагчи направи по време на прием в германското посолство в Техеран вчера вечерта. Приемът беше даден по повод Деня на обединението на Германия, който се отбелязва утре, на 3 октомври. Арагчи призова международната общност да направи всичко, което може, за да защити сделката от онова, което той нарече \"американски унилатерализъм\", и да я спаси от гибел. Арагчи каза още, че подобно на Берлинската стена \"стената на санкциите\" трябва също да падне, визирайки наложените на Иран санкции от САЩ. Той допълни, че САЩ използват санкциите като оръжие срещу независимите страни и каза, че останалите страни по ядрената сделка трябва да неутрализират това оръжие. С изтеглянето на САЩ от ядрената сделка, сключена през 2015 г. във Виена между Иран и петте постоянни членки на Съвета за сигурност на ООН плюс Германия, споразумението съществува де факто само на хартия, припомня ДПА. Американският президент Доналд Тръмп иска да договори ново споразумение с по-строги условия за Иран. В отговор на американското изтегляне от сегашната сделка Иран започна да намалява ангажиментите си по нея, свързани с ограничаването на процеса на обогатяване на уран.", "date": "2019.10.02", "title": "Иранският президент: Смесените послания от САЩ подкопават възможността за преговори"}
{"url": "https://www.24chasa.bg/novini/article/7686399", "text": "От началото на годината в Турция са били задържани 315 хиляди нелегални мигранти, съобщи днес турският министър на вътрешните работи Сюлейман Сойлу, цитиран от телевизия СиЕнЕн-Тюрк. Миналата година в Турция бяха заловени 268 хиляди мигранти. Първоначално предполагахме, че през 2019 г. ще заловим към 300 хиляди мигранти, но сега става ясно, че изглежда до края на годината ще бъдат задържани към 400 хиляди мигранти, каза Сойлу, цитиран от БТА. Той посочи още, че в последно време има увеличение на броя на мигрантите от Афганистан и от различни африкански страни.", "date": "2019.10.02", "title": "Турският вътрешен министър: От началото на 2019 г. сме задържали 315 000 нелегални мигранти"}
{"url": "https://www.24chasa.bg/novini/article/7686400", "text": "Правителството предлага да се отмени възможността чужденците, получили статут на постоянно пребиваващи у нас срещу краткотрайни инвестиции, да получават българско гражданство при значително облекчени условия. Условията ще са валидни и за членовете на техните семейства, както и за бизнесмените, увеличили инвестицията си до стойност най-малко два милиона лева. Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева.", "date": "2019.10.02", "title": "МС предлага да се премахнат облекчения за получаването на българско гражданство"}
{"url": "https://www.24chasa.bg/novini/article/7686420", "text": "Правозащитни организации призоваха да бъде въздадена справедливост в случая с убийството на саудитския журналист Джамал Кашоги, предадoха Франс прес и БТА. Саудитска Арабия изправи на съд 11 заподозрени за убийството на журналиста, който беше близък до властта, преди да стане неин критик. ЦРУ и експертка от ООН обвиниха саудитския престолонаследник принц Мохамед бин Салман, но той отрича да е поръчал убийството, въпреки че неотдавна каза, че носи отговорност за него в качеството си на един от ръководителите на саудитската монархия. \"Хюман райтс уоч\" заяви днес, че не е достатъчно да се поеме отговорност за убийството. \"Ако е сериозен, престолонаследникът и неговото правителство трябва да покажат прозрачност и да разкрият всичко, което знаят за планирането, извършването и последиците от убийството на Кашоги\", каза Сара Лий Уитсън, ръководителка на отдела за Близкия изток в правозащитната организация. Според \"Амнести интернешънъл\" признанието на престолонаследника трябва да бъде последвано от бързи действия, които трябва да включват бърз и неограничен достъп до Саудитска Арабия на независими правозащитни наблюдатели, които да следят процеса срещу подсъдимите, казва Лин Малух, директорка на отдела за Близкия изток. В писмо до саудитския крал Салман Международният институт по печата, базиран във Виена, призовава за допълнително разследване и за нов прозрачен процес с международен принос, подкрепа и контрол. Говорителката на Европейската комисия Мая Коциянчич каза, че ЕС настоява за провеждането на открито разследване и привличане под отговорност на всички виновни за убийството на журналиста Кашоги, допълва ТАСС. През октомври 2018 г. международни инвеститори бойкотираха важен икономически форум, организиран от Рияд. Бойкотирането беше в знак на протест след убийството на Кашоги. Но в. \"Вашингтон пост\" съобщи, че тазгодишното издание на форума, предвиден за края на месеца, ще привлече много големи компании, сред които Ситигруп, \"Джей Пи Морган Чейз\", \"Голдман Сакс\" и др. Над 150 видни икономически личности вече също са потвърдили участието си във форума.", "date": "2019.10.02", "title": "Правозащитни организации искат справедливост след смъртта на Кашоги"}
{"url": "https://www.24chasa.bg/novini/article/7686422", "text": "Oбeщaвaли им бeзплaтнa квaртирa във Фрaнция и пo 60 eврo нa дeн, рeaлнocттa oбaчe ce oкaзaлa другa: в cъвмecтнa aкция фрeнcкитe и бългaрcкитe cлужби ca рaзбили oргaнизирaнa мрeжa зa трaфик нa хoрa oт Бългaрия, предаде  . Еceнтa e ceзoнът нa грoздoбeрa. И мaкaр вeчe дa cъщecтвувaт мoдeрни мaшини зa брaнe нa грoздe, бeз чoвeшкa пoмoщ рaбoтaтa пo лoзятa нямa кaк дa бъдe cвършeнa. Ceгa, пo врeмe нa грoздoбeрa във Фрaнция, бългaрcки и фрeнcки пoлицaи ca рaзбили c пoмoщтa нa Eврoпoл oргaнизирaнa прecтъпнa групa, кoятo e билa зaмeceнa в трaфик нa хoрa c цeл трудoвa eкcплoaтaция и прaнe нa пaри, cъoбщaвa люкceмбургcкoтo издaниe \"Лeцeбюргeр Журнaл\". Бaндaтa e нaбирaлa рaбoтници oт Бългaрия зa cъбирaнe нa рeкoлтaтa пo лoзятa във Фрaнция. В рaмкитe нa рaзcлeдвaниятa ca били идeнтифицирaни 167 пoтeнциaлни жeртви нa eкcплoaтaция, кoитo ca били нaeти oт чeтири рaзлични лoзaрo-винaрcки фирми в близocт дo Лиoн. Фрeнcкитe влacти ca aрecтувaли чeтиримa члeнoвe нa тaзи бaндa - тримa oт Бългaрия и eдин oт Фрaнция. Бългaритe ca oтгoвaряли зa нaбирaнeтo нa рaбoтнaтa ръкa в Бългaрия, a фрaнцузитe ca ocигурявaли лoгиcтикaтa, включитeлнo нacтaнявaнeтo нa чуждecтрaннитe рaбoтници. \"Лeцeбюргeр Журнaл\" пocoчвa, чe бaндaтa ce e прикривaлa зaд лeгaлнa фacaдa - eднa aгeнция зa нaбирaнe нa пeрcoнaл в Бългaрия. Въпрocнaтa aгeнция нaбирaлa бългaрcки грaждaни oт cлaбo рaзвититe рeгиoни нa cтрaнaтa кaтo ceзoнни рaбoтници зa фрeнcкoтo ceлcкo cтoпaнcтвo. Рaбoтницитe ca пoдпиcвaли трудoви дoгoвoри нa чужд eзик, a нa тях caмитe ca им били oбeщaвaни пo 60 eврo нa дeн, плюc бeзплaтнa квaртирa и трaнcпoрт. В дeйcтвитeлнocт тe ce oзoвaвaли нa eдин къмпинг във Фрaнция, a oт нaдницитe им били приcпaдaни пaри зa хрaнa. Oкaзaлo ce, чe пocрeдничecкaтa aгeнция удържaлa и трaнcпoртнитe рaзхoди, кaктo и вceвъзмoжни други тaкcи. Крaйнитe зaплaти дoри нe cтигaли зa зaкупувaнeтo нa oбрaтeн билeт дo Бългaрия. Cъc cумитe, cпeчeлeни пo тoзи нaчин, oргaнизирaнaтa прecтъпнa групa e купувaлa нeдвижими имoти във Фрaнция. Тaкa пaритe ca били изпирaни. Cъщecтвeнa пoмoщ зa рaзкривaнeтo ѝ ca oкaзaли cлужитeлитe нa Eврoпoл.", "date": "2019.10.02", "title": "Обещавали квартира във Франция и по 60 евро на ден на българите - жертви на трафик"}
{"url": "https://www.24chasa.bg/novini/article/7686429", "text": "„Всичко по случая „Полфрийман“ води до излишно институционално противопоставяне и до настройване на обществото срещу институциите, а такова противопоставяне не е нужно. Промяна на законодателството заради конкретна ситуация не се одобрява от експертите по правене на законодателство. А и такава промяна е добре да бъде направена след дискусия“. Това каза пред БНР Цветан Цветанов, председател на Евроатлантическия център за сигурност. Делото за възобновяването на производството за предсрочното условно освобождаване на Джок Полфрийман беше пренасрочено за 7-и октомври заради високия обществен отзвук на случая и заради невъзможността на Полфрийман да напуска Дома за чужденци в Бусманци. „Всичко, което прави съдът, особено при предсрочното освобождаване, е на база на писмените доказателства, представени от администрацията на затвора. Така че не трябва целият акцент да отива върху агресивните изказвания, които чухме през последните седмици“, допълни Цветанов в предаването „12+3“.Според него случаят „Полфрийман“ може да мине и през призмата на предстоящите избори: „Аз го отдавам на извличане на политически дивиденти от политици, които се заиграват с подобна тема. Но това е много краткосрочно за постигане на политически цели, а в дългосрочен план уронва авторитета на една държава - член на Европейския съюз“. България няма да препъне Северна Македония по пътя към НАТО и към ЕС „Блокиране на започването на преговори за присъединяването на Северна Македония към НАТО и към ЕС ще засити глада на тези специалисти, които се тупат в гърдите и са въодушевени, че искат нещо да направят, за да ограничат този процес“, каза Цветан Цветанов и допълни: „В хода на този преговорен процес, в дискусията с партньорите ни от ЕС, Европа ще разбере какъв е проблемът и ще помогне за разбирането на истината. Ултимативната позиция на България идва в навечерието на посещението на държавния секретар на САЩ Майк Помпейо в региона... Убеден съм, че Северна Македония няма да бъде препъната от България“. Според Цветанов трябва да фокусираме вниманието си върху обединяване на позицията си, за да може Северна Македония да бъде част от силна и обединена Европа и НАТО и в този преговорен процес страната ни да защитава националните интереси. Но всичко това трябва да се случва чрез диалог“. Рестартиране на политическата кариера? Цветан Цветанов нарече „интерпретация“ информацията, че планира да учреди партия и подчерта, че е фокусирал вниманието си върху работата по проектите, които Евроатлантическият център за сигурност вече е стартирал: „Тези интерпретации някой държи под една или друга форма да ги тиражира в обществото“.", "date": "2019.10.02", "title": "Цветанов: Противопоставянето по случая „Полфрийман“ е ненужно"}
{"url": "https://www.24chasa.bg/novini/article/7686432", "text": "Министерството на труда и социалната политика предвижда 500 млн.лв. от Европейския социален фонд в следващия програмен период да бъдат насочени за дигитални обучения. Това съобщи на дискусия със студенти във Великотърновския университет зам.-министърът на труда и социалната политика Зорница Русинова. Тя участва в инициативата на президента на КНСБ Пламен Димитров за предизвикателствата, които поставя дигитализацията пред пазара на труда. \"Преговаряме с ЕК голяма част от средствата от новия програмен период от Европейския социален фонд да бъдат насочени към програми за обучение. Очакванията ни са, че МТСП ще може да договори 4 милиарда и се надяваме една значителна програма, която да е на стойност поне 500 млн. лв., да бъде насочена към мащабни дигитални обучения\", каза Русинова. Тя подчерта, че 40% от работодателите в Европа изпитват затруднения да намерят кадри, а на българския пазар на труда няма работодател, който да няма нужда от достатъчно и добре подготвени хора. Решаването на проблемите на пазара на труда вървят през образователната система, посочи Русинова. \"Скоро ще започнем много сериозно да говорим, че хората, които нямат цифрови или дигитални умения, ще бъдат част от маргиналзираните групи. След не повече от 2 г. данъчна декларация няма да може да се подаде по друг начин, освен по електронен път, както и много други публични услуги\", допълни Русинова. КНСБ и бизнеса настояват за национална програма за базови дигитални умения за всички работещи българи. \"Нашите оценки са, че за това трябват 1 милиард евро, не 500 млн. лв. Всеки един от пазара на труда трябва да получи тези базови дигитални умения, ако искаме въобще България да има шанс. Сега сме на последно място и по този дигитален индекс, който мери ЕК\", заяви шефът на КНСБ. В ИТ сектора възникват нови и нови професии всеки ден и тези умения не са застъпени в програмите на висшето образование, подчерта той. \"В момента масата от работещите в тази сфера, които получават четирицифрени заплати, с 3, 4 и 5 отпред, не са завършили висше образование, а са самородни или са преминали фирмени обучения. Няма вузове, които да им дадат това, което им е нужно\", подчерта Пламен Димитров. Според зам.-министърът на образованието Карина Ангелиева последните анализи показват, че реално университетите трябва да имат по-съществена роля за регионалния икономически растеж.\"Нашият предварителен анализ е, че университетите не си комуникират. За да предлагаме на бизнеса успешни програми, за да правим научни изследвания или да предлагаме на нашите европейски партньори добро сътрудничество, трябва да обвържем тези университети. Преди да станем европейско мобилни, студентите трябва да бъдат вътрешно мобилни\", каза на лекцията MASTЕRCLASS WORK 4.0 Ангелиева.", "date": "2019.10.02", "title": "Зорница Русинова: Предвиждаме поне 500 млн. лeвa от Европа за дигитални обучения"}
{"url": "https://www.24chasa.bg/novini/article/7686440", "text": "Маскирани и тежко въоръжени полицаи от Бургас задържаха беглец от родното правосъдие, който 5 г. се укривал, за да не влезе в затвора. Хасковлията Камен А. е спипан в къща на ул.\"Струма\" в Ахелой, която обитавал. По данни на Областната дирекция на полицията 40-годишният мъж е обявен за общодържавно издирване през декември, 2016 г., във връзка с влязла в сила присъда по наказателно дело от общ характер на районния съд в Хасково. В операцията по издирването и залавянето му са участвали още криминалисти от Бургас и служители от районното в Поморие. Беглецът е предаден на Регионална дирекция \"Охрана\" за изтърпяване на присъдата в Старозагорския затвор.", "date": "2019.10.02", "title": "Задържаха в Ахелой беглец, укривал се 5 г. от правосъдието"}
{"url": "https://www.24chasa.bg/novini/article/7686431", "text": "По време на разкопки в некропол от епохата на викингите в община Хемне в централната част на Норвегия археолози попаднаха на древна морга, съобщи Физ.орг, предава БТА. Сградата е била с размери 5 метра на 3 метра. В ъглите й имало стълби, а за издигането на стените й са били използвани дървени дъски. Сградата се намирала близо до некропола. По-рано специалистите смятаха, че в моргите викингите съхранявали телата на мъртъвци, за да ги погребат следващата пролет. Новите данни обаче разкриват, че тези здания са имали символично, а не функционално значение. Викингите вероятно са вярвали, че душите на мъртъвците продължавали да живеят в некропола и в замяна на дарове осигурявали добра реколта и плодовитост на животните. Разкопките ще продължат през есента т.г. и догодина. Учените се надяват, че нови находки ще допринесат да се опознае по-добре устройството на обществото на викингите.", "date": "2019.10.02", "title": "Археолози откриха морга от епохата на викингите"}
{"url": "https://www.24chasa.bg/novini/article/7686734", "text": "В присъствието на министъра на енергетиката Теменужка Петкова и на изпълнителния директор на \"Булгартрансгаз\" ЕАД Владимир Малинов ще бъде подписан договор за изграждане на компресорните станции \"Нова Провадия\" и \"Расово\", които са част от разширението на газопреносната инфраструктура в страната по проекта \"Балкански поток\". Това съобщиха от пресцентъра на Министерството на енергетиката. Подписването с избрания изпълнител - ДЗЗД \"Ферощал Балкангаз\", ще се състои на 3 октомври от 13 часа в сградата на \"Булгартрансгаз\" ЕАД - София, жк. \"Люлин\" 2, бул. \"Панчо Владигеров\" 66. ДЗЗД \"Ферощал Балкангаз\" е обединение между Ферощал индустрианлаген ГмбХ - Германия, \"Главболгарстрой\" АД и \"Главболгарстрой интернешънъл\" АД. Изпълнителят бе избран през август 2019 г. след проведена процедура по реда на Закона за обществените поръчки. Стойността на договора е 350.8 млн. евро без ДДС. Проектът за разширение на газопреносната инфраструктура от турско-българска до българо-сръбска граница ще осигури условията за реализация на концепцията за газов хъб \"Балкан\".", "date": "2019.10.02", "title": "Утре сключват договор за двете компресорни станции по проекта \"Балкански поток\""}
{"url": "https://www.24chasa.bg/novini/article/7686547", "text": "До 31 октомври 2019 г. администрацията на президента набира заявленията на кандидатите за получаване на еднократна стипендия по инициативата „Подкрепи една мечта“. Това обявиха от прессекретариата на държавния глава. Еднократната финансова помощ е за тези младежи в неравностойно положение, които през академичната 2019/2020 ще са студенти в първи курс. Финансова подкрепа ще получат и учениците от 12 клас, които са настанени в социални услуги, и които са завършили с отличен успех учебната 2018/2019 г. По предварителна информация, близо 20 са зрелостниците от инициативата, които ще продължат образованието си във висше училище или професионален колеж. Това са младежи, които са израснали без родителска грижа или имат намалена работоспособност заради зрително или слухово увреждане. Условията и редът за получаване на еднократната финансова помощ са публикувани на интернет страницата на държавния глава. Необходимо е кандидатите да попълнят заявления по образец, които могат да изтеглят от сайта, и да приложат посочените документи. И тази година необходимите удостоверения от агенцията за социално подпомагане и социалните услуги по места ще се събират по служебен път. Крайният срок за подаване на документите е 31 октомври 2019 година, лично или по пощата, на адрес: гр. София, бул. „Дондуков“ № 2.", "date": "2019.10.02", "title": "До 31 октомври набират заявленията на кандидат-стипендиантите по инициативата „Подкрепи една мечта“"}
{"url": "https://www.24chasa.bg/novini/article/7686812", "text": "Хърватският президент Колинда Грабар-Китарович днес обяви официално кандидатурата си за втори мандат на поста под мотото \"Защото вярвам в Хърватия\", като заяви, че твърдо вярва, че Хърватия може да задоволи потребностите на своя народ, предаде агенция Хина. \"Служих като президент на републиката заедно с вас, отговорно и гордо. Вашето доверие е моята сила\", каза Грабар-Китарович, предава БТА. Тя подчерта, че е започнала първия си мандат с вяра в големия потенциал на Хърватия като силна и горда страна, която може и трябва да самостоятелно да планира развитието си и да се доближи до по-развитите европейски страни, страна, която може да даде и още по-голям принос за решаването на общите европейски и световни проблеми. \"Сега ви моля за доверието ви за още един мандат\", каза Грабар-Китарович.", "date": "2019.10.02", "title": "Колинда Грабар-Китарович обяви\nофициално кандидатурата си за втори\nмандат"}
{"url": "https://www.24chasa.bg/novini/article/7686540", "text": "При извършване на проверки за кражби на електроенергия в Плевен, ЧЕЗ Разпределение установи незаконно ползване на електроенергия в промишлени количества. Проверката беше проведена на 25 септември. Eкип на дружеството откри незаконно прекъсната електропроводна линия средно напрежение и присъединен трансформаторен пост, скрит в едно от халетата на проверявания обект. Проверката е направена съвместно с представители на МВР, които са извършили процесуално-следствени действия на място. По информация от присъстващи, обектът се използва за производство и пакетиране на готова продукция. За разкриване на нарушението дружеството включи екипи, специализирани в разкриване на кражби, експлоатационни групи и мобилна лаборатория. По предварителни изчисления на ЧЕЗ Разпределение загубите са в размер на 200 000 киловатчаса месечно. Количеството електроенергия е достатъчно за захранването на 1000 средностатистически домакинства. Това е една от най-мащабните кражби от един обект, установявани от дружеството. ЧЕЗ Разпределение използва комплекс от високоефективни методи за установяване на кражби на електроенергия, в резултат на което, при проверка, се постига пълна разкриваемост на незаконното потребление на ток. Въведените наскоро специални стикери върху електромерите, работата с рефлектометри, които дават информация за директни присъединявани под земята, отчитането по райони чрез балансови електромери, лабораторните коли и др. са предпоставка за успеваемост на акциите за разкриване на кражбите. С настъпване на есенно-зимния сезон и увеличаването на консумацията на електроенергия проверките ще зачестят.", "date": "2019.10.02", "title": "ЧЕЗ Разпределение установи рекордна кражба на ток в Плевен"}
{"url": "https://www.24chasa.bg/novini/article/7686803", "text": "Народните представители одобриха на първо гласуване промените в Закона за административните нарушения и наказания, внесени от заместник-председателя на ВМРО и съпредседател на ПГ „Обединени патриоти“ Искрен Веселинов, съобщиха от пресцентъра движението. С тях се предвиждат нови наказания - полагане на безвъзмезден труд в полза на обществото и при нарушаване на обществения ред - задържане в териториалните структури на МВР. В настоящия закон съществуват мерки, които вече са анахронизъм, например порицанието. Не мога да си представя как такава мярка ще бъде приложена за лицето Асан, което краде дърва и трябва да бъде порицано. Та това ще предизвика всеобщо веселие! Друго ще е, ако нарушителят положи 200 часа обществено полезен труд, вместо да му бъде наложена глоба, която никога няма да плати, заяви Искрен Веселинов и допълни, че по-строгите наказания, които се предлагат, са изключително необходими към настоящия момент. Той е категоричен, че те ще те имат дисциплиниращ ефект, особено при повторни нарушения. Предложенията са част от нашата Концепция за промени в политиката за интеграция на циганския етнос, представени са след обширни обществени дискусии. Знаем, че са необходими цялостни промени в наказателните политики и работим в тази посока, но не трябва да се чака и тези изменения да бъдат отлагани, заяви Веселинов. Не е важна процедурата, а целта. Трябва да приемаме закони, които са в полза на обществото, смятат още народните представители от ВМРО.", "date": "2019.10.02", "title": "Парламентът подкрепи идеята на ВМРО за обществено полезен труд за нарушители"}
{"url": "https://www.24chasa.bg/novini/article/7686823", "text": "Австралийският премиер Скот Морисън омаловажи днес значението на телефонен разговор с президента на САЩ Доналд Тръмп. В него американският държавен глава поискал съдействие за събиране на информация, за да се компрометира разследването на специалния прокурор Робърт Мълър за руска намеса в президентските избори през 2016 г., предаде Франс прес, цитирана от БТА. Морисън нарече този разговор \"кратък и обикновен\", като каза, че американският президент просто го помолил да определи \"лице за контакт\" в австралийското правителство във връзка с разследванията, чрез които Тръмп се надяваше да дискредитира обвиненията за намеса на Москва в предизборната му кампания. \"Разговорът беше обикновен\", заяви по телевизия Скай нюз австралийският премиер, който е от десноцентристката Либерална партия. \"Казахме, че сме готови да помогнем и да сътрудничим на това разследване, което не е необичайно. САЩ са важен съюзник, всъщност най-важният ни съюзник, и сме свикнали да споделяме много информация\", посочи Морисън. \"Австралия никога не би направила нищо срещу нашия национален интерес. Честно казано, щеше да е по-изненадващо, ако бяхме избрали да не си сътрудничим\", добави австралийският министър-председател. Няколко часа преди това лидерът на опозицията от Австралийската лейбъристка партия Антъни Албаниз поиска да разбере каква е информацията, която Канбера е предала на Вашингтон. Лейбъристите поискаха пълната стенограма на разговора Морисън-Тръмп, но австралийският външен министър Марис Пейн каза, че американската страна трябва да реши дали това да бъде направено, посочва ДПА. Морисън не разкри каква е информацията, която Австралия вероятно е предоставила на САЩ, като каза, че този процес сега се движи от администрацията. \"Ню Йорк таймс\" разкри в събота, че по време на неотдавнашен телефонен разговор американският президент е поискал от австралийския премиер да помогне на неговия министър на правосъдието Уилям Бар да събере данни, за да дискредитира разследването на Мълър, припомня АФП. В САЩ демократите започнаха разследване за импийчмънт срещу Тръмп. Те осъждат това, че в телефонен разговор преди два месеца той поискал от украинския си колега Володимир Зеленски разследване срещу бившия американски вицепрезидент Джо Байдън, фаворит за кандидат на демократите на следващите президентски избори през 2020 г. Морисън посочи, че Тръмп не е формулирал искането си като \"услуга\" и че не му е оказвал натиск, а молбата е била \"съвсем учтива\", предаде ДПА.", "date": "2019.10.02", "title": "Австралийският премиер за руското разследване: разговорът с Тръмп беше обикновен"}
{"url": "https://www.24chasa.bg/novini/article/7686882", "text": "НКЖИ ще подпише договор за изграждане на железопътната линия Пловдив – Бургас на 3 октомври, съобщиха от пресцентъра на НКЖИ. Предметът на договора е „Проектиране и изграждане на системи за сигнализация и телекомуникации по железопътната линия Пловдив-Бургас“, част от проект „Рехабилитация на железопътната линия Пловдив-Бургас, Фаза 2“ и ще бъде подписан с избрания Изпълнител – Консорциум „Плобур“, състоящ се от фирмите „Джи Пи Груп“ АД, „Мармет“ АД, „Бомбардие Транспортейшън Итали“ АД и „Бомбардие Транспортейшън Полска“ ООД, уточни  . Събитието ще се състои на 3 октомври 2019 г. от 15.30 часа в сградата на НКЖИ в присъствието на инж. Красимир Папукчийски – генерален директор на ДП НКЖИ и инж. Мария Чакърова – директор на Дирекция „Стратегическо развитие и инвестиционни проекти“. Изпълнението на проект „Рехабилитация на железопътната линия Пловдив-Бургас, Фаза 2“ се осъществява със съфинансиране от Кохезионен фонд, чрез ОП „Транспорт и транспортна инфраструктура” 2014-2020 г.", "date": "2019.10.02", "title": "НКЖИ подписва договор за изгражданета на жп линията Пловдив - Бургас на 3 октомври"}
{"url": "https://www.24chasa.bg/novini/article/7686820", "text": "Безценна етиопска корона от 18 век скоро ще бъде върната в Адис Абеба, след като беше укривана от бивш бежанец 21 години, предаде Франс прес. Историята на скъпия артефакт е достойна за полицейски роман. На позлатената корона са изобразени Исус Христос и неговите апостоли. Тя ненадейно се появи на бял свят, след като дълги години беше укривана в малък апартамент в холандския град Ротердам, предава БТА. Етиопският бежанец Сирак Асфав, придобил холандско гражданство, показа ценната вещ на местния арт експерт Артур Бранд. Той е специалист по издирване на откраднати художествени произведения. Бранд веднага установи високата културна стойност на короната и заяви, че в скоро време тя ще бъде предадена на етиопските власти. Сирак Асфав напуснал Етиопия през 70-те години на миналия век по време на \"червения терор\". Той се установил в Холандия и подслонявал свои сънародници, избягали от диктатурата. През април 1998 година случайно открил короната в куфара на един от посетителите си. \"Казах си - артефактът е бил откраднат и не би трябвало да се намира тук. Той принадлежи на Етиопия и един ден ще бъде върнат в родината си!\", обясни г-н Асфав. Той укривал ценната вещ на тайно място в апартамента си 21 години, тъй като не смеел да я върне в Етиопия поради нестабилното положение в страната. Едва след идването на власт миналата година на премиера Абий Ахмед, Асфав решил, че короната може отново да се върне на властите в Адис Абеба, без да бъде открадната. ", "date": "2019.10.02", "title": "Появи се етиопска корона, укривана над 20 години от бежанец"}
{"url": "https://www.24chasa.bg/novini/article/7686916", "text": "Жителите на Рим ще могат да пътуват безплатно в метрото на града, ако рециклират пластмасови бутилки в машини, поставени на няколко станции. По този начин градската управа се надява градът да стане по-екологично чист, пише Ройтерс, цитиранa от bTV. От старта на инициативата през юли са рециклирани 350 хил. бутилки. Машини ще бъдат поставени и на още няколко метростанции, като се очаква програмата да продължи до юли 2020 г. На ден машините обработват 20 хил. бутилки. Средно гражданите носят в себе си между 15 и 20 бутилки. А по-ентусиазираните римляни събраха 3500 бутилки за по-малко от 20 дни – т.е са изкарали около 175 безплатни билета, допълват от градския транспорт в италианската столица. „Ако използваме средства, за да включим хората в рециклирането, дори тези, които нямат навик – ще рециклират”, споделят местните. За да получат билетче за метрото, жителите трябва да изтеглят мобилно приложение и да регистрират кода, който получават от машините. Един билет, който важи 100 минути „струва” 30 пластмастови бутилки. Рим е първата европейска столица, която въвежда подобни екологични мерки. Машини за рециклиране има в Истанбул, Пекин и други големи градове. Подобни машини са широко разпространени в Германия, където за метални кенчета или пластмасови бутилки, гражданите получават определено намаление в хранителните магазини.", "date": "2019.10.02", "title": "В Рим рециклираш пластмасови бутилки и получаваш билетче за метро"}
{"url": "https://www.24chasa.bg/novini/article/7686911", "text": "Продажбите на употребявани коли за първите осем месеца на годината са се увеличили с 3,89% в сравнение със същия период на 2018 г., сочи доклад на Китайската асоциация на търговците на автомобили. В нетно изражение 9,27 милиона коли са променили собствениците си, а обемът на сделките е бил 588 милиарда юана (83 милиарда долара), информира  Пред август, когато традиционно голяма част от хората си взимат отпуски, през основните платформи за търговия, наблюдавани от асоциацията, са били продадени 1,2 милиона стари автомобила, което представлява спад от 1,18% в сравнение с юли, но е с 0,92% по-високо от същия месец на миналата година. Китай е най-големият в света пазар на автомобили, където миналата година са продадени 28,08 бройки. За да насърчи търговията правителството обяви серия мерки, сред които забрана местните власти да ограничават продажбите на коли.", "date": "2019.10.02", "title": "Продажбите на коли втора употреба с ръст за първите осем месеца"}
{"url": "https://www.24chasa.bg/novini/article/7686959", "text": "Изпълнителната агенция \"Медицински надзор\" започва извънредни проверки на всички тъканни банки у нас, които вземат и съхраняват проби от пъпна връв, съобщиха от агенцията. Целта на инспекциите е да бъде проверено дали се спазват изискванията на Закона за трансплантации на органи, тъкани и клетки и Наредба 6 за утвърждаване на Медицинския стандарт за трансплантация на органи, тъкани и клетки - оборудване, квалификация на персонала, донорски досиета, редовно поддържане на изискуемите регистри, отчетност. Проверките са породени и от \"повишения обществен интерес към дейността на тъканните банки\", посочват от агенцията.  Малко преди това пък стана ясно, че на глобално ниво, компанията-майка \"Крио сейв\", собственост на холандското дружество \"Есперайт\", мести всичките над 300 000 проби, които съхранява, от Женева в Полша. Всичко това притесни голяма част от клиентите на фирмата и най-вече българските семейства, които не знаят какво точно се случва с пробите на децата им. За проверка на случая, засегнати от случая български семейства са подали сигнал и до прокуратурата, НАП, здравното министерство и председателя на парламентарната здравна комисия д-р Даниела Дариткова, разказаха някои от тях пред \"24 часа\".   В страната ни 11 тъканни банки извършват дейност по вземане, експертиза и съхранение на стволови клетки от пъпна връв, като шест от тях съхраняват биологичен материал в България, а пет - в страни от Европейския съюз. Крайният срок за извършване на проверките е 8 ноември, като обобщени резултати могат да се очакват в десетдневен срок след тяхното приключване.", "date": "2019.10.02", "title": "\"Медицински надзор\" проверява всички тъканни банки (Обновена)"}
{"url": "https://www.24chasa.bg/novini/article/7686939", "text": "Американските опити да бъде изолиран Иран и да бъде принуден да капитулира са недалновидни, заяви днес руският външен министър Сергей Лавров, цитиран от ТАСС. Лавров каза това на 16-ата годишна сесия на Валдайския дискусионен форум, уточнява БТА. \"За съжаление, Вашингтон си е поставил за цел по всякакъв начин да демонизира и изолира Ислямска република Иран и да я принуди да капитулира. Не мисля, че тази политика е далновидна. Обвиненията, които се отправят към Иран по най-различни поводи не са подкрепени с каквито и да било убедителни факти. Изтеглянето на САЩ от Съвместния всеобхватен план за действие по иранската ядрена програма, разбира се, беше типичен пример за пълно пренебрежение към международното право, към решенията на Съвета за сигурност на ООН. САЩ не само се отказаха да изпълняват тези решения, но и забраняват на всички други държави да изпълняват Съвместния всеобхватен план за действие по иранската ядрена програма, да изпълняват резолюцията на Съвета за сигурност на ООН и заплашват със санкции\", изтъкна руският външен министър. Русия ще приветства евентуални контакти между Иран и САЩ по въпроса с ядрената сделка, каза Лавров. \"Честно казано, не изключвам, че на някакъв етап може да има американско-иранска среща, включително и такава на високо равнище - президентът (на САЩ Доналд) Тръмп говори по този въпрос, президентът (на Иран Хасан) Рохани каза, че е готов, но че първо трябва да бъдат отменени санкциите. В този свят всичко е възможно и, така да се каже, стилът на американското правителство допуска всякакви решения, всякакви контакти - ние ще приветстваме това и само ще се радваме, ако проблемите, възникнали във връзка с иранското ядрено споразумение бъдат разгледани честно и открито\", заяви Сергей Лавров. Концепцията за сигурност в Персийския залив не трябва да бъде насочена срещу когото и да било в региона, категоричен бе Лавров. По думите на руския външен министър САЩ се опитват да създадат организации в сферата на сигурността, които да бъдат насочени срещу Иран. Лавров коментира и политиката на САЩ по отношение на конфликта между Израел и палестинците. \"Убеждават ни, че още малко и ще се появи прословутата \"сделка на века\", която бе обещана на всички нас преди две години. Досега нея все още я няма, но ние добихме обща представа за какво ще стане дума. Ще стане дума за отказ от двудържавното решение\", каза Лавров. Русия вижда \"проблясъци на здрав разум\" в контактите си със САЩ по въпросите на Близкия изток, каза още Лавров. Министърът отбеляза, че Вашингтон, макар и с неохота, е приветствал договореностите, постигнати в астанинския формат между сирийското правителство и сирийската опозиция за създаването на конституционен комитет за Сирия. Лавров бе категоричен, че Русия ще запази военното си присъствие в Сирия, за да може да допринесе за мира и сигурността на тази страна. \"Ние имаме интерес да запазим военното си присъствие в Сирия - ние ще използваме това присъствие само и единствено за запазването на мира в Сирия и в целия регион\", каза Сергей Лавров. Задачата на Русия е да не допусне Близкия изток да се превърне в свърталище на терористи, подчерта той. Руският външен министър заяви, че силите на \"Ислямска държава\", които действат съвместно с други терористични организации на територията на Африка, тероризират половината от африканския континент. Според Лавров в Африка \"Ислямска държава\" действа заедно с организации като \"Боко харам\" и Аш Шабаб.", "date": "2019.10.02", "title": "Лавров: Вашингтон иска да демонизира и изолира Иран, това не е далновидно"}
{"url": "https://www.24chasa.bg/novini/article/7687177", "text": "400 млн. лв. инвестирала в България австрийската компания ОМВ, съобщиха от фирмата в сряда по повод 20-одишнината от влизането на нашия пазар. В момента тя има 94 бензиностанции у нас, в които работят повече от 1400 души. За 20 години компанията била създала около 20 000 работни места в собствената си верига и партньорите, с които работи. Като част от корпоративната социална политика компанията инвестирала и около 6 млн. лева в различни инициативи. Постоянно правим иновации и внасяме подобрения, коментира изпълнителният директора на ОМВ за България Дечебал Тудор. Той зае поста през март тази година. Приоритет на компанията е грижата за клиентите, за да превърнем нашите обекти в предпочитано място за среща на съвременното мобилно поколение. Всеки месец обслужваме над 15 милиона клиенти, допълни Тудор.", "date": "2019.10.02", "title": "400 млн. лв. инвестирали в България от ОМВ"}
{"url": "https://www.24chasa.bg/novini/article/7687189", "text": "Акцията на ДАНС в ДАИ-Пловдив е по повод установяване и събиране на доказателства за длъжностни престъпления, съобщиха току-що от прокуратурата. Оттам единствено уточниха, че в разследването освен служители на ДАНС участва и икономическа полиция. Разследването е в активна фаза, извършени са претърсвания и изземания в ДАИ. По неофициална информация става въпрос за сигнал на транспортен бос от Пловдив, в който той твърди, че му е бил поискан голям рушвет от човек на ръковеден пост в ДАИ, за да не му бъде отнет лиценза на компанията за нарушения.", "date": "2019.10.02", "title": "Прокуратурата: ДАНС събира доказателства за длъжностни престъпления в ДАИ-Пловдив"}
{"url": "https://www.24chasa.bg/novini/article/7686942", "text": "Шънджънската технологична компания Transsion дебютира в понеделник на китайската борса за високотехнологични и иновативни фирми (STAR). С трите си марки мобилни телефони – TECNO, itel и Infinix, производителят на интелигентни устройства и услуги за мобилен интернет за нововъзникващи пазари, е сред най-популярните в Африка. При листването си на борсата Transsion пусна 80 милиона акции на цена 35,15 юана всяка (около 5 долара), която в края на деня отбеляза ръст от 64,4%, предава  Според борсовата документация на компанията, към момента тя е пуснала в продажба 124 милиона смартфона в целия свят. Приходите и нетната ѝ печалба за първата половина на 2019 г. са съответно 10,5 милиарда и 820 милиона юана, като 77,3% от тях са генерирани от пазарите в Африка. Според доклад на международната агенция за пазарни проучвания в сферата на високите технологии IDC, Transsion е лидер на пазара на смартфони в Африка. През второто тримесечие на годината нейният дял е бил 37,4%.", "date": "2019.10.02", "title": "Лидерът на пазара на смартфони в Африка Transsion излезе на борсата"}
{"url": "https://www.24chasa.bg/novini/article/7687199", "text": "Собственикът на \"Вашингтон пост\" и основател на Амазон Джеф Безос участва заедно с активисти и приятели на Джамал Kашоги във възпоменателна церемония днес близо до саудитското консулство в Истанбул по повод първата годишнина от ужасяващата смърт на журналиста, убит от саудитски агенти, съобщава Асошиейтед прес, цитирана от БТА. Церемонията започна точно в 13.14 часа - момента, в който преди една година Kашоги влезе в дипломатическата мисия, за да получи документи, нужни му, за да сключи брак с турската си годеница Хатидже Дженгиз, която го чакаше пред сградата. Той никога повече не излезе от тази сграда. На церемонията активисти призоваха за всеобхватно разследване на ООН на убийството на журналиста и за действия, които да гарантират, че извършителите на престъплението няма да останат ненаказани. Безос изказа признателност към годеницата на Kашоги, която в продължение на часове е чакала на улицата пред консулството в очакване годеникът й да излезе от сградата. Вие трябва да знаете, че сте в нашите сърца. Ние сме тук и Вие не сте сама, каза той. Той беше моят най-добър приятел, той беше любовта на моя живот. Аз още го обичам, заяви на церемонията годеницата на Kашоги Хатидже Дженгиз, съобщава ДПА. Миналата година аз стоях тук. Аз бях влюбено момиче и чаках моя годеник да излезе от консулството. Ние искахме да отидем да обядваме. Искахме да поканим приятелите ни на нашата сватба, сподели Дженгиз. Аз искам да знам какво е станало с тялото му. Искам неговите приятели да бъдат освободени от затвора. Искам онези, които са на власт, да бъдат държани отговорни за техните действия, каза още Дженгиз. Тя добави, че \"погледите на целия свят са /насочени/ към /саудитското/ кралство и този въпрос ще ги преследва навсякъде\". По-късно участниците в церемонията откриха мемориал в памет на Kашоги, който остро критикуваше властите в Саудитска Арабия. Редица въпроси остават без отговор една година след убийството на журналиста, включително за това къде е тялото на Kашоги и за евентуалната вина на саудитския престолонаследник принц Мохамед бин Салман. Саудитска Арабия заявява, че съди 11 души да убийството, но за делото се съобщават малко подробности. Саудитският престолонаследник принц Мохамед бин Салман заяви в телевизионно интервю тази седмица, че поема пълната отговорност за убийството на Хашоги, но отрече твърденията, че е дал заповед за него.", "date": "2019.10.02", "title": "Джеф Безос на възпоменателната церемония за Kашоги в Истанбул (Снимки)"}
{"url": "https://www.24chasa.bg/novini/article/7687226", "text": "Руският президент Владимир Путин каза днес, че няма доказателства, че Иран е отговорен за нападенията срещу саудитски петролни съоръжения миналия месец, предадoха Ройтерс и БТА. Путин заяви също така, че САЩ не са представили каквито и да е доказателства, че Иран е замесен в нападенията. По думите му Франция се е опитала да уреди среща между лидерите на Иран и САЩ след нападенията, но не е успяла, защото Техеран иска Вашингтон да вдигне санкциите си срещу Иран. \"Ние осъждаме тези (нападения), но сме против прехвърлянето на вината върху Иран, защото няма доказателства затова\", каза Путин на енергийна конференция в Москва. Той заяви, че иранският президент Хасан Рохани лично му е казал, че Техеран няма нищо общо с нападенията. Путин каза, че е нелепо да се предполага, че Русия би се опитала да се намеси в президентските избори в САЩ догодина. Според него не са представени доказателства за предишни намеси на Москва в избори. По думите му Русия ще е готова да работи с всеки, който бъде избран за президент на САЩ. Путин каза също, че не вижда нищо компрометиращо в телефонния разговор между Доналд Тръмп и украинския президент Володимир Зеленски, заради който Тръмп е заплашен от процедура за импийчмънт, отбелязва Франс прес. Руският президент заяви, че няма нищо против разговорът му с Тръмп да бъде огласен публично и че винаги е знаел, че думите му може да станат обществено достояние.", "date": "2019.10.02", "title": "Путин: Няма доказателства, че Иран е стои зад нападенията срещу саудитските петролни съоръжения"}
{"url": "https://www.24chasa.bg/novini/article/7687227", "text": "Ако един кмет реши да не вземе заеми, това означава да обрече града на липса на развитие, аз такова нещо не бих си позволила. При ясно правило до 15% от собствените приходи да бъдат плащанията на дълга, ние имаме 7,7% .Това каза пред bTV Йорданка Фандъкова, кандидат за кмет на София от коалиция ГЕРБ-СДС \"За мен са важни срещата ми с хората. Те оценяват всичко, което е направено и ми дават конкретни задачи. Аз смятам, че това е начина да обясним на хората какво предстои и да ги чуем и това ми дава спокойствие. Отричат всичко което сме направили или го омаловажавата, за мен няма изненади в тази кампания, дори не ме притеснява популизмът. В София живеят интелигентни хора, които лесно разпознават фалша. Някой от кандидатите обеща, че за 2 г. ще построи детски градини за всяко дете в София. Друг кандидат реши да бъде още по-атрактивен и каза, че ще го направи за 1 г. Това не е възможно - самият процес на отчуждаване трае 1 година. Когато обещаваш всичко, значи не обещаваш нищо\", каза още тя.  \"Разчитам на подкрепата на всички софиянци, които искат развитие на града. Нашата задача е всичко да става по-бързо и затова предвиждам мерки да засилим екипите, да направя структурна промяна в ръководството на общината, да може един екип да има отговорност. Предвиждам и нов зам.-кмет който да отговаря за дигитализацията. Тя носи повече удобство и повече прозрачност. Вече имаме стратегия, вчера я представих с двама млади души от екипа. В София IT сектора се развива изключително бързо и ние се обръщаме към тях да участват в този процес\", добави Фандъкова. \"Няма едно решение за трафика. Подобряването на градския транспорт е много важно. Като последен етап е довеждащия транспорт. Искаме да създадем това удобство на хората. На второ място е довършването на Околовръстния път. Очаквам да започне разширението на южната дъга - имам уверението, че ще започне работа до 1-2 седмици. Много са стъпките преди това\", каза още тя.", "date": "2019.10.02", "title": "Фандъкова: Ако един кмет реши да не вземе заеми, обрича града на липса на развитие"}
{"url": "https://www.24chasa.bg/novini/article/7687239", "text": " Движението по централния столичен булевард „Прага” беше затворено за около 2 часа. Около 5:30 ч. сутринта на столичния булевард Прага, според очевидци, млад мъж се опитвал да спре колите и да се качи в някоя от тях. По думите им, поведението му било странно. Следва произшествие с микробус, при което той умира. Пред камерата на  свидетел разказа, че мъжът се държал видимо неадекватно насред булеварда. Опитвал да се качи в колите. „Събудих се от силен вик от булеварда и когато излязох видях, разправия зад буса – спря кола, шофьор слезе от нея, започна да се разправя с един младеж. Той се е опитвал да спре коли, да се качи в тях”, разказа свидетелят Петър Кърджилов. В столичната Спешна помощ са постъпили 2 сигнала за инцидента. „В 5:40 ч. сутринта в системата на 112 получихме сигнал за мъж, който, качвайки се в бус, е паднал и се е наранил. След 2 минути, в 5:42 ч. получихме втори сигнал за същия мъж, но от друг човек, който каза, че мъжът е бил блъснат от кола и е паднал, и е в безсъзнание. В 5:46 ч. линейката е била на място, но за съжаление това младо момче вече е било починало”, заяви Катя Сунгарска, говорител на ЦСМП-София. От МВР съобщават, че се изясняват обстоятелствата около случая, както и поведението на младия мъж. Образувано е досъдебно производство. По неофициална информация, починалият мъж е френски гражданин.", "date": "2019.10.02", "title": "Загиналият на бул. „Прага” мъж искал да спре кола и да се качи в нея, държал се странно"}
{"url": "https://www.24chasa.bg/novini/article/7687255", "text": "Забраната Джок Полфрийман да напуска страната е отпаднала с приключване на делото срещу него през 2011 г. Това пише в разпореждане от сряда съдия Даниела Талева от Софийския градски съд по молбата на австралиеца да му отменят мярката. Тя е оставена без разглеждане. Адвокатът на Полфрийман внесе молбата в съда след като стана ядсно, че той все още има забрана да напуска страната, наложена му през 2007 г. след убийството на Андрей Монов. \"Целта на мярката за процесуална принуда е била да осигури безпрепятственото протичане на наказателното производство. С приключването му е отпаднала и необходимостта от продължаване на действието й\", пише в разпореждането на съда. Според магистратите забраната на Полфрийман да напуска страната е отпаднала по силата на закона през 2011 г., когато е окончателно осъден и влиза в затвора. Разпореждането е окончателно и не може да се обжалва.", "date": "2019.10.02", "title": "Съдът: Полфрийман няма забрана да напуска страната, мярката е отпаднала през 2011 г."}
{"url": "https://www.24chasa.bg/novini/article/7687417", "text": "Започна регистрацията по програмата на САЩ за разнообразяване на имигрантския поток (DV) за 2021 г., позната като лотарията “Зелена карта”, съобщиха от посолството на САЩ. Електронната система на програмата (E-DV) ще бъде отворена за регистрации в 12 ч на обяд, източно стандартно лятно време, на 2 октомври 2019 г. и ще бъде затворена в 12 ч на обяд на 5 ноември 2019 г. През този период кандидатите ще имат достъп до електронния формуляр за участие в програмата на адрес dvlottery.state.gov. Програмата DV-2021 ще се проведе изцяло по електронен път и заявки за участие, изпратени по пощата, няма да се приемат. Има промяна в общите правила за участие в DV-2021. Всяка заявка за участие трябва да включва номер, страна на издаване и дата на изтичане на валиден, неизтекъл паспорт на основния кандидат. Това изискване се отнася само за титуляря, а не за членовете на неговото семейство. Ако не се предостави цялата информация, която се изисква за регистрацията, това ще доведе до дисквалификация. Всички участници трябва да се регистрират с актуална снимка, направена през последните шест месеца. Заявки за участие, подадени със снимки от последните две години (DV-2019 и DV-2020), ще бъдат дисквалифицирани. Законът допуска само един електронен формуляр за всеки участник за един регистрационен период. Кандидати, които са изпратили повече от един формуляр, ще бъдат дисквалифицирани. Възможно е обаче съпруг и съпруга да подадат по един отделен формуляр, като включат в него своя брачен партньор, ако и двамата отговарят на изискванията. Няма такса или изискуема сума за попълване на електронния регистрационен формуляр в програмата DV. След подаване на електронната заявка участниците ще получат официален номер за потвърждение на регистрацията си. Изключително важно е да запазят този номер поне до 30 септември 2021 г. Единствено чрез номера за потвърждение те ще могат да проверят дали са изтеглени в програмата DV-2021 и, ако е така, да получат информация за кандидатстването за виза и деня на интервюто. Уникалният номер за потвърждение на регистрацията помага на участниците в програмата да се предпазят от измами, злоупотреби и проблеми с пощата. Всички участници, включително тези, които не са избрани, ще могат да проверят статуса на заявката си за участие чрез функцията Entrant Status Check на уебсайта на програмата dvlottery.state.gov след 5 май 2020 г. Изтеглените участници няма да бъдат уведомени за статуса на онлайн регистрацията им в програмата по пощата, имейла или по телефона. Всички писма, имейли или телефонни обаждания, в които се твърди, че участникът е спечелил от програмата за зелена карта, са измамни. Инструкциите за програмата за разнообразяване на имигрантския поток са публикувани на английски и на български език в сайта на посолството bg.usembassy.gov.", "date": "2019.10.02", "title": "Пуснаха лотарията “Зелена карта”"}
{"url": "https://www.24chasa.bg/novini/article/7687292", "text": "Система за почистване на океана започна да събира пластмасови боклуци от Голямото тихоокеанско сметище след едногодишни изпитания, съобщи ДПА, цитирана от БТА. \"Днес съм много горд да споделя с вас, че вече събираме пластмаса\" - каза на пресконференция в Ротердам изобретателят на системата Боян Слат. Почистващата система може да улавя пластмаса с всякакви размери, включително и микропластмаса. Проектът, започнат през 2013 г., цели да бъдат инсталирани плаващи почистващи устройства на пет сметища, образувани от океанските течения. Първото беше поставено на най-големия остров от боклук - на около 2000 км от калифорнийския бряг. Съоръжението се състои от две свързани извити пластмасови тръби с дължина около 600 м, които плават на повърхността на водата. Под тях има 3-метров екран. Боклукът влиза в тръбите и се събира оттам. Конструкцията беше изтеглена в открит океан през септември 2018 г., но трябваше да бъде върната на сушата, след като се оказа, че има проблеми в задържането на събраните боклуци. Те бяха отстранени и инсталацията беше върната в океана.", "date": "2019.10.02", "title": "Нова система за почистване на океана започна да събира пластмаса"}
{"url": "https://www.24chasa.bg/novini/article/7687302", "text": "Ракетата е изстреляна от военната база \"Ванденбърг\" в щата Калифорния в 01:13 ч. местно време и е преминала 6750 км, като е достигнала атол от островната група на Маршаловите острови в Тихия океан, се уточнява в съобщението на американските военновъздушни сили, предава БТА. Ракетното изпитание показва, че американските оръжия за ядрено възпиране са мощни, гъвкави, в готовност и добре адаптирани за противодействие на заплахите през 21 век, заяви в комюнике командването на ВВС. Американската армия уточни, че тестът не е отговор или реакция на световните събития или напрежението в определени региони. Северна Корея изстреля днес ракета, за която се смята, че е балистична ракета вода-земя, заяви генералният щаб на южнокорейската армия, припомня Франс прес. Съединените щати вложиха години и милиарди долари, за да разработят технологии за отбрана срещу балистични ракети, отбелязва агенцията.", "date": "2019.10.02", "title": "САЩ успешно тестваха междуконтинентална балистична ракета (Виде"}
{"url": "https://www.24chasa.bg/novini/article/7687301", "text": "Експерти от РИОСВ - Перник, Басейнова дирекция \"Западнобеломорски район\" /БДЗБР/ и Изпълнителна агенция по рибарство и аквакултура са направили проверка по сигнал за замърсяване на река Струма край земенското село Жабляно, съобщи екоинспекцията. Сигналът бил подаден от кмета на селото, а информацията е била, че водите на реката са \"бяло-зелени\" и има умряла риба. При извършения оглед в участъка от село Жабляно до ВЕЦ \"Пчелина\" в село Лобош вчера било констатирано, че сигналът е основателен. Установено е, че реката е със светлозелен цвят, а при моста на пътя за село Лобош се усеща неприятна миризма. Не е открита умряла риба. В момента на проверката ВЕЦ \"Пчелина\" е работел. Взети са водни проби от Регионалната лаборатория на Изпълнителната агенция по околна среда. На място са измерени експресни показатели - рН, електропроводимост, разтворен кислород, температура. Резултатите не показват превишение на нормите за категорията на водното тяло съгласно Наредбата за характеризиране на повърхностните води, уточнява РИОСВ-Перник.", "date": "2019.10.02", "title": "Замърсяване на река Струма край Перник"}
{"url": "https://www.24chasa.bg/novini/article/7687312", "text": "Парламентарните избори ще се проведат през юни 2021 г., не по-рано, заяви министър-председателят на Албания Еди Рама, предава македонският портал \"А1 Он\". Албанският премиер отхвърли слуховете, че може да има предсрочен вот след изборните реформи и информацията, че опозицията се подготвя за парламентарни и местни избори на една и съща дата. „Изборите ще бъдат през 2021 г. Много неща могат да се случат дотогава, но това, което знаем днес е, че изборите ще са през юни 2021 г.“, заяви той пред албански медии, цитиран от  Относно Шкодра, където новоизбраният кмет подаде оставка, след което се описа като „обикновен гражданин, който иска да докаже невинността си по обвиненията на опозицията“, Рама заяви, че „определено ще има избори\", но това е въпрос, който трябва решат институциите. Той добави и, че това не е сред компетенциите на Социалистическата партия на Албания, чиито председател е Рама. Преди два дни на среща при затворени врати, лидерите на партиите от обединената опозиция, председателят на Демократическата партия Лулзим Баша говори за провеждането на предсрочни парламентарни и местни избори и призова опозицията да бъде готова за това.", "date": "2019.10.02", "title": "Еди Рама: Парламентарни избори в Албания ще има чак през 2021 г."}
{"url": "https://www.24chasa.bg/novini/article/7687328", "text": "Земетресение с магнитуд 3,6 по скалата на Рихтер е регистрирано днес следобед в сеизмичния район Вранча в Източна Румъния, предаде Аджерпрес, позовавайки се на Националния институт по геофизика. Трусът е станал в 15.54 часа и е бил на дълбочина 145 километра, уточнява институтът. През септември в Румъния са станали 24 земетресения с магнитуд между 2 и 4,5 по скалата на Рихтер, информира БТА.                                                                                                                                                                                                                                                                                                                       ", "date": "2019.10.02", "title": "Земетресение разлюля Вранча отново"}
{"url": "https://www.24chasa.bg/novini/article/7687261", "text": "С всеки политик сме имали трудности, може да са били за кратък или дълъг период. Не мога да коментирам имена. Това каза пред БНТ новият началник на Националната служба за охрана Красимир Станчев в първото си телевизионно интервю. Нямаме лица, които се стремят да излизат извън начините, по които охраняваме\", каза той. \"В НСО работят изключителни професионалисти, минали са през всякакви форми на обучение и ситуации, но има един момент с натоварване на личния състав, която не виждам на сто процента. Виждам оптимизация. Не съм изяснил изцяло своята позиция. Има тайни от мен към колегите, а не тайни към обществото\", добави новият шеф на НСО. \"Има хора с различна психика, и ние сме хора, не сме машини. Около 5 години му трябват на човек да придобие умения\", каза той. \"Случаят с Ахмед Доган беше емблематичен за нас. Не сме имали такава версия на нападение срещу човек. Оттогава предприехме мерки, с които всеки трябва да е запознат изцяло със схемата, къде са входове и изходи, къде са охраняването на някои лица. Това остана като черта в нашата история. Има все още някои пропуски, които се случват, това ще е част от нещата, с които аз ще се заема. Имам правото да се заемам с тези ситуации\", каза още Станчев. \"Считат ни за някаква гилдия, която й слагат чертата и трябва да изчезне. Тази служба никога няма да изчезне, независимо дали е в рамките на друга структура. Разчитам и на собствения си авторитет. Когато покажа грешните неща, доста хора ме разбират. Доста хора се зарадваха, че съм станал техен ръководител. Най-нещастен от цялата случка съм аз\", каза шеговито той.  \"Има личности, които не съм срещнал по коридорите, които не са натоварени с пълен капацитет. Кандидатите за НСО не са чак толкова много. В едни 10% ни е разхода на хората през цялата година и хората, които идват подлежат на един нормален конкурс, но след това следват етапите на обучение.  \"Запознаха ме с катастрофата на Караянчева. Всичко до настъпването на катастрофата е било наред. За случая тече съдебно производство. Причината не е в нас. Г-жа Караянчева беше с травма, това не е малко нещо\", каза още новият шеф на НСО. \"Класифицирана информация е колко депутати в парламента охраняваме. Повечето хора, които охраняваме, са били мъже\", завърши той.", "date": "2019.10.02", "title": "Новият шеф на НСО Красимир Станчев: Случаят с Доган беше емблематичен за нас"}
{"url": "https://www.24chasa.bg/novini/article/7687331", "text": "Съвместна специализирана полицейска операция за противодействие на производството, съхранението и разпространението на наркотични вещества е проведена на 1 и 2 октомври т.г. от криминалисти на ОДМВР-Благоевград и служители на Дирекция Жандармерия“. Това съобщиха от пресцентъра на МВР. В хода на операцията в днешния ден е задържан 41-годишен мъж от с. Илинденци, криминално проявен. При претърсване в дома му са намерени и иззети близо 57,1 грама сух канабис и електронна везна, по която направения полеви наркотест е отчел следи от канабис. В прилежащ имот, ползван от него, са открити около 12 полусухи канабисови растения с общо тегло около 1,400 кг, а в близост до къщата - чувал с около 4,400 кг сух канабис. При съвместните действия в нива в местността Бранището полицаите намерили засадени 11 растения с общо тегло около 89 кг и приблизително 78 полусухи растения с общо тегло около 20,300 кг, положени да се сушат. След направен полеви тест всички растения са реагирали положително на канабис. Същевременно полицейски служители на РУ-Сандански извършили процесуално-следствени действия в района на местността Дигнен камен, където открили две ниви, засадени с общо 1469 растения, с тегло 11400 кг, реагирали положително на канабис при извършения полеви наркотест. На други 54 канабисови растения, с общо тегло около 108 кг, попаднали техни колеги от РУ-Петрич при претърсване на нива в обезлесен участък в местността Дурчовец. Ден по-рано служители на РУ-Банско засекли на ул. “Георги Бенковски“ в града 22-годишна местна жителка, от която иззели две полиетиленови пликчета с около 3,22 грама амфетамин. В хода на работата по случая те претърсили и жилището й, където намерили още 3,32 г от същата дрога. Последвало задържането й в полицейския арест. Работата по образуваните по образуваните по случаите досъдебни производства продължава под наблюдението на прокуратурата.", "date": "2019.10.02", "title": "Мащабна акция в Благоевградско, иззеха над 11 тона канабис (Снимки)"}
{"url": "https://www.24chasa.bg/novini/article/7687339", "text": "Министър-председателят на Косово в оставка, Рамуш Харадинай заяви, че САЩ са съюзници на Косово, а не на специфични политици и добави, че те биха искали силен лидер в Прищина, предава обществената \"Радио и телевизия Косово\", цитира  „Те заявиха, че съм развалил взаимоотношенията (ни) със САЩ, но аз бях там от първия ден на кампанията. САЩ са съюзници на Косово, не на политиците. Ако знаем как да работим за доброто на нашия народ, дори и ако не са съгласни с нас, те няма да ни пречат. Те не обичат раболепие. Ако виждат, че не защитаваш интересите на хората си, няма и да ти вярват“, заяви Харадинай.", "date": "2019.10.02", "title": "Харадинай: САЩ не искат раболепие, а лидери, които защитават страната си"}
{"url": "https://www.24chasa.bg/novini/article/7687349", "text": "Съдебен процес срещу 19-годишна британка за лъжливо обвинение, че дванайсет израелски тийнейджъри са я изнасилили в хотелска стая в Кипър, започна днес с твърдение на нейната защита, че въображаемите й нападатели са планирали да извършат престъплението, предаде Асошиейтед прес. Адвокатът Николета Харамбиду каза днес, че някои текстови съобщения, разменени между израелските младежи, показват, че те са се хвалели с плановете си за секс с британката, предава БТА. Директорът на британската служба за правна помощ в чужбина Майкъл Полак каза, че следователите са пропуснали да предоставят на защитата всички текстови съобщения от 11-те мобилни телефона, иззети от израелците, които могат да хвърлят светлина по случая. Кипърската полиция съобщи, че британката, която на 12 юли обвини израелците в изнасилване, десет дни по-късно е оттеглила обвинението си, след като следователите установили, че в показанията й има противоречия.", "date": "2019.10.02", "title": "Съдят британка, лъжливо обвинила израелски тийнейджъри в изнасилване"}
{"url": "https://www.24chasa.bg/novini/article/7687342", "text": "Държавите членки на Европейския съюз трябва да останат единни по отношение на новото предложение на Великобритания за Брекзит, заяви днес германският канцлер Ангела Меркел. Меркел каза това на съвместна пресконференция с холандския премиер Марк Рюте в Берлин. \"Изключително важно за нас е да останем единни. Ние внимателно ще анализираме предложенията\" на Великобритания, каза Меркел и изтъкна, че засега още нищо не може да каже по въпроса, цитирана от БТА. Германският канцлер подчерта, че главният преговарящ на ЕС по въпросите на Брекзит Мишел Барние разполага с пълната подкрепа на държавите членки. Британското правителство публикува днес следобед предложението си за компромис по въпроса с ирландската граница, за да бъде избегнат Брекзит без сделка на 31 октомври. Според Лондон предложението ще позволи да не бъдат създавани митнически пунктове на границата между членуващата в ЕС Република Ирландия и британската провинция Северна Ирландия. Новият план предвижда Северна Ирландия да бъде в същия митнически режим като Великобритания, но да продължи да прилага европейските правила по време на преходен период. Британският премиер Борис Джонсън заяви днес на годишната конференция на британската Консервативна партия в Манчестър, че ако планът бъде отхвърлен от ЕС, Великобритания ще напусне блока на 31 октомври.", "date": "2019.10.02", "title": "Меркел: Трябва да сме единни за новото предложение на Великобритания за Брекзит"}
{"url": "https://www.24chasa.bg/novini/article/7687373", "text": "Зебра, избягала от цирк в Северна Германия, беше застреляна, съобщи ДПА, цитирана от БТА. През нощта от цирк в северната германска провинция Мекленбург-Предна Померания избягаха две зебри. Едната беше заловена безпроблемно и върната обратно в цирка. Другата обаче изчезна, след като се блъсна в автомобил сутринта на магистрала близо до Тесин - малък град недалече от Рощок. При инцидента няма пострадали. Не е ясно дали животното е било ранено. Опитите зебрата да бъде примамена с храна и други методи не са били успешни и тя по-късно е била застреляна, съобщиха от полицията.", "date": "2019.10.02", "title": "Избягала циркова зебра беше застреляна в Германия"}
{"url": "https://www.24chasa.bg/novini/article/7687381", "text": "Претендентът за номинацията на Демократическата партия за изборите в САЩ през 2020 г. Бърни Сандърс влезе в болница заради болка в гърдите, и засега отменя проявите от кампанията си, предаде Ройтерс, като се позова на предизборния му екип. След като установили, че той има запушена артерия, лекарите са му поставили два стента. Седемдесет и осем годишният Сандърс бил в Лас Вегас, щата Невада, във връзка с предизборно събитие, когато почувствал неразположение и бил откаран в болница за изследвания, предава БТА. \"Сенатор Сандърс разговаря и е в добро разположение на духа. През следващите дни той ще си почива. Засега отменяме проявите и появите му и ще ви осведомяваме за състоянието му\", посочи в комюнике неговият съветник Джеф Уивър. Сандърс, сенатор от Върмонт, е най-възрастният от 19-те претенденти за номинацията на демократите. Той влезе в болница ден след като обяви, че през третото тримесечие на годината кампанията му е събрала 25,3 милиона долара, с което за момента оглавява надпреварата за набиране на средства.", "date": "2019.10.02", "title": "Бърни Сандърс в болница заради запушена артерия"}
{"url": "https://www.24chasa.bg/novini/article/7687377", "text": "Вашингтон и редица негови европейски поддръжници са се насочили към привличането на Босна и Херцеговина в НАТО, нарушавайки съответната резолюция на Съвета за сигурност на ООН, обяви руският външен министър Сергей Лавров, предава TACC, цитирана от  Той заяви това на годишна среща на Международния дискусионен клуб във „Валдай“. \"САЩ и редица водещи западноевропейски държави изискват босненската и някои отговорни пред тях хърватски партии да създадат единна държава в Босна. Целта е проста - да вкарат Босна в НАТО. За това ще се ползват всякакви трикове, включително преразглеждане на резолюцията на Съвета за сигурност на ООН. \"", "date": "2019.10.02", "title": "Лавров: САЩ се опитват да вкарат Босна и Херцеговина в НАТО"}
{"url": "https://www.24chasa.bg/novini/article/7687390", "text": "Председателят на Европейската комисия Жан-Клод Юнкер предупреди премиера на Великобритания Борис Джонсън, че има „проблематични точки“ в новите предложения за оттегляне от Европейския съюз, предава АФП. В телефонен разговор след като Лондон изпрати формалните си предложения, Юнкер е заявил пред британския лидер, че представителите на ЕС „обективно“ ще прегледат изпратеният им юридически текст, предава  .", "date": "2019.10.02", "title": "Юнкер предупреди за проблеми с предложението на Великобритания за Брекзит"}
{"url": "https://www.24chasa.bg/novini/article/7687464", "text": "Предложението на британския премиер Борис Джонсън за изваждане на ирландския \"предпазен механизъм\" от споразумението за Брекзит е все едно човек да си сложи главата в устата на крокодил и да се надява, че всичко ще е наред, заяви лидерът на Партията на Брекзита Найджъл Фараж, предава БТА. \"Въпреки това, което каза той, няма гаранция, че ще напуснем митническия съюз и за всяко бъдещо търговско споразумение ще е нужно ЕС да прояви добронамереност\", написа Фараж в Туитър.                                     ", "date": "2019.10.02", "title": "Фараж: Планът на Джонсън за Брекзит е като да си сложиш главата в устата на крокодил"}
{"url": "https://www.24chasa.bg/novini/article/7687245", "text": "Премиерът на Великобритания Борис Джонсън предложи нов план за Брекзит, който цели да се премахне нуждата от митнически проверки по ирландската граница, като нарече плана на Европейския съюз по този въпрос „мост доникъде“, предава AFP, цитирана от  В плана на премиера се казва, че „движението на стоки между Северна Ирландия и Република Ирландия ще бъде декларирано“, като физическите проверки ще се извършват в търговските обекти, а не на границата.                                                                                                                                                                                                                                                                                                                                                                                                                                                                                                                                                                                                                                              ", "date": "2019.10.02", "title": "Борис Джонсън с нов план за Брекзит, премахващ проверките на границата с Ирландия"}
{"url": "https://www.24chasa.bg/novini/article/7687483", "text": "Друга обява предлага глас срещу 100 до 200 евро, а цената расте с прибавянето на гласове на членове от семейството. В отделни обяви цената варира в зависимост от партията, за която се гласува. Обявите идват от различни краища на Косово и са придружени с телефон за връзка, предава БТА. През уикенда полицията в Прищина арестува мъж за публикуване на подобна обява за продажба на гласове. След разпит пред прокурор, на който той заявил, че се е пошегувал, мъжът бил освободен. Иначе наказателният кодекс в Косово предвижда от една до пет години затвор за всеки, който иска или получава материални облаги с цел да гласува за определено лице или партия. Националният координатор за изборите към държавната прокуратура Лаура Пуля потвърди за Свободна Европа, че ще бъдат разпитани всички податели на обяви за продажба на гласове. От радиото се обадили на някои от телефоните, посочени в обявите. Повечето от отговорите били, че някой е злоупотребил с телефонния номер. От 2014 г. до сега около 2000 души в Косово са уличени в злоупотреби и кражба на гласове при избори. От тях 21 са осъдени на затвор, на 42 са наложени парични глоби, а 1171 са осъдени условно. Най-голяма кражба на гласове е отчетена на предсрочните избори през 2010 г.", "date": "2019.10.02", "title": "Обява в Косово: Продавам 9 гласа или ги заменям за седалки за Голф 2"}
{"url": "https://www.24chasa.bg/novini/article/7687486", "text": "„Столичната община незабавно трябва да обжалва новата Наредба за топлоснабдяване, най-вече в частта за определяне на такса „сградна инсталация“. Общината трябва да застане зад позицията да се определи разумен размер на такса сградна инсталация“. Това заяви независимият кандидат за кмет на София Мая Манолова пред жителите от бл. №256 на столичния квартал „Надежда“, с които се срещна по повод проблеми на завишените им сметки за парно. „Хората се тревожат от приемането на новата наредба, която изцяло прехвърля отговорността на държавата и на общината за определянето на разумен размер на такса „сградна инсталация“ върху хората. Жителите на всеки блок, който използва парно, трябва да определят такса сградна инсталация, която да е между 20% и 40%, така че общата сметка да се разпределя между живеещите в блока“, категорична бе Манолова. По думите ѝ по този начин ще се стигне до междусъседски войни, тъй като има различие в интересите на тези, които използват парно, и тези които не използват. „Това е бягство на Столичната община от отговорност“, заяви тя. „Ще направя ревизия на „Топлофикация“ и всичко възможно за запушване на пробойните в дружеството, които водят до неговото източване и до натрупването на дългове за стотици милиони, с които се натоварват сметките на гражданите“, допълни Манолова. Тя подчерта, че „трябва да е ясно, че столична „Топлофикация“ сама ще си продава тока, ще печели от това, ще си стабилизира икономическото състояние и ръководството на дружеството коренно ще промени отношението към клиентите си, а не да се държат унизително и пренебрежително към тях“. „Трябва да се отнасят към клиентите на „Топлофикация“ като към началници, защото това е общинско дружество“, категорична бе Манолова и допълни, че сградна инсталация трябва да се намали до толкова, че в един момент да я няма като такса. „Ако парното е по-евтино от тока, повече хора ще ползват парно, ако отношението на служителите на „Топлофикация“ е по-добро, повече хора ще използват парно, ако спрат безобразията да дават хората на ЧСИ, който да ги натоварва с допълнителни разходи, повече хора ще използват парно“, обясни Манолова. По-рано през деня тя разговаря със студенти пред Софийския университет за политиките за младите хора, залегнали в програмата й за управление на столицата. „Инвестициите трябва да бъдат насочени и към подкрепа на младите хора и тяхното развтие, затова едно от предложенията ми е бърза писта за стартъпи“, каза Мая Мнолова. Студенти се оплакаха и от липсата на улично осветление и мръсотия в междублоковите пространства. „Инвестициите трябва да се насочат към „Студентски град“, заяви независимият кандидат за кмет Мая Манолова днес на среща със студенти пред Софийския университет Св. Климент Охридски“. „Това, което предвиждаме в моята програма, е четири години ясно изграждане на тротоарите. Майките с колички трябва да имат възможност спокойно да се движат, също и хората с увреждания. Проблемът с достъпността на средата е огромен.“ „Транспортът би могъл да бъде алтернатива на трафика, но има реално три автобуса, които се движат от СУ до „Студентски град“, допълни Манолова. Тя заяви, че това е крайно недостатъчно. Според нея трябва да има повече автобуси и повече линии. Манолова прибави, че преди около месец е била в парка в „Студентски град“. Отбеляза липсата на добро осветление там, което застрашава сигурността на гражданите.", "date": "2019.10.02", "title": "Манолова: Столична община провокира междусъседски войни"}
{"url": "https://www.24chasa.bg/novini/article/7687481", "text": "Президентът на Турция Реджеп Тайип Ердоган заяви, че страната му няма да има избор, освен да продължи по собствен път по отношение на зоната за сигурност в северната част на Сирия, пише вестник Yeni Safak, цитиран от  Заплахата от тероризъм по сирийската граница е достигнала „непоносими нива“, заяви турският президент. Поставеният краен срок за създаването на зона за сигурност на САЩ в Северна Сирия, който беше до края на септември, е изтекъл, което оставя заплахата от военна интервенция от страна на Анкара в региона. Пред парламента на Турция, Ердоган заяви, че страната е в Сирия заради терористичната заплаха, която предотвратява завръщането на бежанците по домовете им. „Турция ще настани милион сирийци в 140 села и 50 лагера, които ще бъдат установени в зоната за сигурност“, заяви президентът, като добави, че страната не подкрепя война, сблъсъци, кръвопролития или страдания в Сирия. Турция няма избор, но да продължи по собствен път. Турция не е видяла достатъчно развитие в действията на САЩ за създаването на зоната за сигурност в Северна Сирия и затова няма избор, но да продължи по собствен път, смята Ердоган. Той заяви пред Общото събрание на ООН по-рано, че иска да установи ивица, дълга 480 км и навлизаща на 30 км в териториите на Сирия. Според турския план, до 2 млн. бежанци ще се настанят в тази зона, с международна подкрепа. Ако това се случи, проекта трябва да намали наполовина сирийските бежанци, които се намират в Турция и да накара членовете на организацията „Отряди за народна самоотбрана“ (ОНС), считана от Анкара за терористична“, да се изтеглят от зоната.", "date": "2019.10.02", "title": "Ердоган: Заплахата от тероризъм по сирийската граница е достигнала непоносими нива"}
{"url": "https://www.24chasa.bg/novini/article/7687488", "text": "В коментар за емоционалното изказване на Грета Тунберг в ООН и реакциите след него руският президент Владимир Путин заяви днес, че не споделя \"всеобщия възторг\" към 16-годишното шведско момиче. Според него тя опростява сложни проблеми и е употребявана от възрастни хора с интереси, информира  В изказване на форума Руска енергийна седмица в сряда той каза още, че \"това, че млади хора, подрастващи, обръщат внимание на острите проблеми на днешния ден, включително на проблемите с околната среда, е правилно и много хубаво, те безусловно трябва да бъдат подкрепени\". Но той смята, че е достойно за ъсождане \"когато някой ги използва за лични интереси\". На Грета Тунберг не са обяснили\", че съвременният свят е сложен и многообразен, бързо се развива и хората в Африка и много от азиатските държави искат да живеят със същия жизнен стандарт като в Швеция, само че как да се постигне това\". \"Да ги принудят да използват още днес слънчева енергия, каквато в Африка има предостатъчно? Я накой обяснил ли е колко струва това\", попита Путин. Според него би трябвало да се подкрепят идеи за възобновяеми енергоизточници, но при това трябва да не се забравя за реалността. \"Сигурен съм, че Грета е добро и много честно момиче. Но възрастните трябва да сторят всичко да не поставят деца и тийнейджъри в някои екстремни ситуации.\" Тази седмица руски депутат покани Грета Тунберг да произнесе реч в Държавната Дума - долната камара на руския парламент. През септември Русия обяви, че ще се завърне в Парижкото споразумение за климата от \"прагматични съображения\", но говорител на Путин обясни, че това не означава, че той е променил скептичното си отношение към твърденията за мащаба на въздействие на човешката дейност върху промените.", "date": "2019.10.02", "title": "Путин за Грета Тунберг: Осъдително е да се използват деца за лични интереси"}
{"url": "https://www.24chasa.bg/novini/article/7687492", "text": "Директорът по политиките за опазване на околната среда на Apple Лиза Джаксън възнамерява да използва влиянието на производителя на iPhone за повече рециклирани материали и възобновяема енергия. \"Смятаме, че е важно да използваме ролята си в частния сектор, за да предприемем смели действия по отношение на изменението на климата - да дадем добър пример\", заяви Джексън, бивш ръководител на Агенцията за опазване на околната среда в администрацията на президента на САЩ Барак Обама, цитиран от БГНЕС. За пример ще бъде използването на рециклирани редки метали в новия iPhone 11 - за първи път в смартфон. \"Ако направим това и другите ще могат“, каза Джаксън, \"Надяваме се, че това ще насърчи другите да действат, за да можем да създадем по-бързо разширяване на употребата на рециклирани материал.\" Apple също използва рециклиран алуминий за някои от своите модели. Миналата година компанията обяви, че всички единици на групата ще бъдат изцяло захранвани от възобновяема енергия. Междувременно 44-те доставчици на групата са се ангажирали с подобна политика. Има и други добри примери в технологичната индустрия. Например Google също черпи цялото електричество от възобновяеми източници. Наскоро Amazon обяви, че до 2030 г. ще прехвърли изцяло енергийното си потребление към възобновяеми източници.", "date": "2019.10.02", "title": "Apple започва да произвежда телефони изцяло от рециклиран материал"}
{"url": "https://www.24chasa.bg/novini/article/7687502", "text": "Британският премиер Борис Джонсън заяви днес на конференцията на Консервативната партия, че майка му е гласувала за излизането на Великобритания от Европейския съюз, предаде Франс прес, цитирана от БТА. Членовете на семейството на Джонсън са на различни позиции по въпроса с Брекзит. Джонсън разкри, че майка му, която е \"върховният авторитет в семейството ми\" е гласувала в подкрепа на Брекзит. \"Запазил съм коз в ръкава си, майка ми гласува за излизане\" от ЕС на референдума през 2016 г., каза британският лидер, обръщайки се към хората, изтъкващи разделението сред роднините му за Брекзит. Майката на Борис Джонсън, Шарлот, е известна художничка на 77-годишна възраст, отбелязва Франс прес. Медиите обръщат голямо внимание на разделението в семейството на Джонсън за Брекзит. Петдесет и три годишната му сестра Рейчъл е привърженик на оставането в ЕС. Баща му Стенли, на 79 години, е един от първите британски чиновници в Брюксел - той бе противник на Брекзит през 2016 г., но през 2017 г. промени позицията си.", "date": "2019.10.02", "title": "Борис Джонсън: Майка ми гласува за излизането на Великобритания от ЕС"}
{"url": "https://www.24chasa.bg/novini/article/7687512", "text": "Дете бе убито днес при сблъсъци по време на протестна демонстрация в иракската столица Багдад, предаде Ройтерс, цитирана от БТА. При сблъсъците между антиправителствени демонстранти и силите за сигурност бяха ранени най-малко осем души, след като полицията и войската откриха огън и използваха сълзотворен газ, за да разпръснат десетките излезли на протест хора. Говорител на вътрешното министерство заяви, че детето е било убито, когато демонстрант хвърлил бутилка с бензин по превозно средство, в което е имало пътници, в района на Зафарания, югоизточен Багдад. В Северен Багдад около двеста демонстранти излязоха на улиците и блокираха важна магистрала, която свързва столицата с градовете в Северен Ирак. Войници бяха изпратени в района, за да ги разпръснат, заявиха полицията и очевидци. Иракският премиер Адел Абдул Махди свика извънредна среща на съвета за национална сигурност, заявиха от премиерския офис. Демонстрации имаше и в град Киркук, Северен Ирак, и в провинция Дияла, Източен Ирак.", "date": "2019.10.02", "title": "Дете беше убито при демонстрации в Багдад (Снимки)"}
{"url": "https://www.24chasa.bg/novini/article/7687531", "text": "Централната избирателна комисия установи нарушение на правилата на предизборната кампания от страна на Волен Сидеров в предаването по БНТ \"Референдум\". Сидеров ще трябва да заплати парична глоба. Решението на ЦИК е по сигнал на СЕМ и на партия ВМРО. Говорителят на ЦИК Александър Андреев обясни: \"Централната избирателна комисия прие, че е налице нарушаване на правилата на предизборната кампания, а именно чл. 183 ал. 4 във връзка с нарушения на добрите нрави, честта и достойнството на кандидати; и установи нарушение по отношение на господин Сидеров. Санкцията за подобно нарушение е между 2000 и 5000 лева като глоба, а при повторно може да достигне до 15 000\", информира  Сезирането на комисията е по механизма за мониторинт, описан в споразумение между ЦИК и СЕМ. В началото на предаването лидерът на партия и кандидат за кмет на столицата нападна представител на друга формация с обвинения, че участва в управлението от името на една от опозиционните политически сили. Двамата размениха обидни реплики и това попречи на нормалното протичане на дебатите и предаването като дори се наложи то да бъде прекъснато за няколко минути, а в студиото влязоха и служители на реда. В своя декларация днес ръководството на БНТ заклейми грубото незачитане на подписаното между ЦИК, БНТ и политическите партии споразумение от страна на политическия бизел и определи поведението му за възмутително. Ръководството на БНТ декларира, че застава зад водещата на „Референдум“ Добрина Чешмеджиева и зад нейните действия по време на предаването. Генералният директор на БНТ определи случилото се в ефира като „резил“ и обеща да компенсира ощетените участници в предизборната дискусия с каквото е възможно. „БНТ няма да търпи подобно отношение и поведение в ефира“. Кошлуков каза за „Хоризонт“: „Няма да допусна, на моя отговорност като господин, след вчерашната проява на господин Сидеров, той да участва повече в тази кампания в каквато и да е форма, в който да е диспут в телевизията. Но, ако ЦИК реши, че съм му отнел правото на равнопоставеност или съм му ограничил изявленията, изобщо ако г-н Сидеров реши да ме съди и ме глобят, наложат ми акт, ще го платя от джоба си. Обаче предпочитам да платя акт, отколкото да допусна да се гаврят с колегите“. Недопустимо е използването на ефира на обществената телевизия и употребата на език на омразата, на думи, които очернят политически опоненти, се казва още в декларацията на Българската национална телевизия. БНТ ще предложи на ЦИК и СЕМ да изключат от споразумението партията на въпросния политик и тя да няма безплатни и платени участия в БНТ. Председателят на СЕМ София Владимирова и останалите членове на СЕМ декларираха подкрепа за позицията на генералния директор на БНТ Емил Кошлуков по казуса и смятат, че екипът на предаването е реагирал професионално. Те определиха като „недопустимо“ случилото се снощи. \"Смятам, че БНТ, Добрина Чешмеджиева и целият екип на предаването наистина направи всичко възможно, за да даде шанс да се чуят всички гледни точки на участниците, поканени именно затова в това студио\", каза Владимирова пред БНР. Асоциацията на европейските журналисти - България изрази солидарност с екипа на предаването. В позиция на АЕЖ- България, разпространена до медиите, се посочва, че никой няма право да демонстрира такова неуважение към обществените масмедии и цялата им аудитория.", "date": "2019.10.02", "title": "ЦИК глобява Сидеров заради поведението му в БНТ"}
{"url": "https://www.24chasa.bg/novini/article/7687356", "text": "Клиентите на “Енерго-Про” предпочитат използването на електронните канали за получаване на услуги, свързани с тяхното потребление на електроенергия. Една от последните инициативи на компанията е организираната томбола с ваучери за пазаруване на стойност 100 лв. за клиентите, актуализирали данните си за кореспонденция с компанията в периода септември 2019 – февруари 2020 г. Кампанията за актуализация на имейл или телефон отнема минути и е активна на интернет адрес , достъпен и от банер на началната страница на “Енерго-Про”. През месец октомври предстои първото теглене на печеливши участници в томболата. През последната една година повече от 2 милиона клиенти на енергийното дружество са потърсили информация на корпоративния сайт  . Посетени са над 34 милиона страници, като най-търсена е била страницата за проверка на сметка, най-вече в периодите на излизане на фактури. Тогава се отчитат и пикове в посещаемостта за ден, като рекорд е отбелязан на 15 януари - 91 650 посетители. Потребителите на възраст между 25 и 34 години формират най-висок дял от влизанията в сайта - 33%, присъстват и клиентите над 55 г. - те са 1 на сто. Най-предпочитаното устройство за влизане на страницата на компанията е мобилният телефон, следван от компютъра и на последно място - таблетът. Интернет сайтът на “Енерго-Про” дава възможност за безплатна електронна справка за потреблението на битовите клиенти за 3 г. назад чрез въвеждането на клиентски номер и номер на фактура от последните 12 месеца. Друг банер на началната страница предлага достъп до заявление за получаване на електронна фактура чрез изпращането му по имейл със заверен квалифициран електронен подпис или чрез подаване при посещение на център за обслужване на компанията. За информация относно услугите, които предлагат дружествата от групата “Енерго-Про”, на разположение са контакти за връзка:  . ", "date": "2019.10.02", "title": "Над 2 млн. клиенти са били в сайта на “Енерго-Про” за една година"}
{"url": "https://www.24chasa.bg/novini/article/7687545", "text": "Главният преговарящ на ЕС за Брекзита Мишел Барние заяви, че в новите предложения на британския премиер Борис Джонсън има напредък, но остава и да се свърши много работа за постигане на ново споразумение, предадоха Ройтерс и Франс прес, цитирани от БТА. \"Има напредък, но откровено казано, остава да се свърши още много работа за постигане на трите цели на предпазния механизъм: без физическа граница, икономиката на остров Ирландия и защита на общия пазар. Ще продължим да работим за постигане на споразумение. Брекзит без споразумение никога няма да е изборът на ЕС. Ще продължим да работим с британския екип, но споразумението трябва да спазва трите ангажимента\", каза Барние преди среща с лидерите на политическите групи на Европейския парламент.", "date": "2019.10.02", "title": "Барние: Все още има много работа върху плана за Брекзит"}
{"url": "https://www.24chasa.bg/novini/article/7687558", "text": "Опозиционните лидери във Великобритания разкритикуваха плана на премиера Борис Джонсън за Брекзит, като го нарекоха „по-лош от сделката на Тереза Мей“, пише лондонското издание London Evening Standard. Конкретно тези думи бяха изречени от лидера на Лейбъристката партия Джереми Корбин. „По лошо е от сделката на Тереза Мей. Не мога да видя как това ще получи подкрепата, която той си мисли, че ще получи“, заяви Корбин, цитиран от  Правителството по-рано публикува предложенията си към ЕС, в които спорната клауза за британската граница с Република Ирландия е премахната и заместена от предложенията на Джонсън. Корбин заяви, че това ще създаде разединение и освен това ще подкопае Белфастките споразумения. На въпроса защо това е да е по-лошо предложение от сделката на бившия премиер Тереза Мей, той заяви, че това е така „конкретно заради секцията за Северна Ирландия“, заедно с други проблеми. „В края на писмото си той казва „сигурен съм, че всичко това може да бъде договорено до 31 октомври“. Аз съм сигурен, че той отлично знае, че това, което е предложил едва ли ще бъде одобрено“, добави Корбин. „Това, което той не е признал още е, че той има служебното задължение (…), което го задължава да търси отсрочка, ако не постигне сделка“, добави лидерът на лейбъристите. Междувременно, след като беше проведен телефонен разговор между Джонсън и председателя на Европейската Комисия Жан Клод Юнкер, вторият заяви, че има „още няколко проблематични точки“ в предложенията на Джонсън. Лидерът на „Партия Брекзит“ Найджъл Фараж също критикува плана на Джонсън. „Борис иска да промени само една част от споразумението за оттегляне. Въпреки думите му, няма гранция, че ще напуснем митническия съюз и всяка бъдеща сделка има нужда от благоволението на ЕС“, коментира той в „Туитър“. Първият министър на Шотландия Никола Стърджън също написа в социалната мрежа, че ще е трудно подобно предложение да бъде прието. „Трудно ми е да видя как предложенията на британското правителство за Брекзит ще минат. И е трудно да не стигна до заключението, че те са предназначени да се провалят“, заяви тя. „За Шотландия фундаменталните точки остават – тези предложения ще ни изведат от ЕС, единния пазар и митническия съюз против нашата воля. Това е неприемливо“, добави още Стърджън.", "date": "2019.10.02", "title": "Опозицията осъди новия план на Борис Джонсън за Брекзит"}
{"url": "https://www.24chasa.bg/novini/article/7687066", "text": "Мелания Тръмп многократно e сравнявана с Джаки Кенеди. Съпругата на Джон Кенеди показва през 60-те как първата дама може да стои различно до президента. Третата законна половинка на президента Доналд Тръмп също е толкова елегантна и с отношение към стила и модата, коментира \"Билд\". Миналия уикенд тя имаше възможността да докаже вкуса си - Доналд Тръмп даде своя втори държавен прием, откакто встъпи в длъжност. Гости бяха австралийският премиер Скот Морисън и съпругата му Джени. Ден по-рано офисът на американската първа дама публикува снимки на пространствата, които Мелания е обзавела специално за приема. Фокусът беше върху трите обществени пространства на \"Пенсилвания авеню\" 1600, където се намира Белият дом: Синята, Зелената и Червената зали. Мелания лично е избрала обзавеждането за тях - новите мебели, новите завеси, новите тапети. Някои от тях се оказаха, че не са толкова нови. Съпругата на мултимилиардера, която е известна с отличителния си вкус, е избрала да бъде пестелива. Според председателя на Асоциацията за история на Белия дом Стюарт Маклурин някои от промените обаче не са били добре съобразени с времето на приема. Например - тапетите в Червената зала били изгубили цвета си от слънчевата светлина. \"Стените бяха толкова избледнели, че бяха станали почти розови\", посочва Маклурин. В дипломатическата приемна на главния вход на Белия дом на слага нов килим. Той показва цветята символи за 50-те американски щата. В Зелената зала завесите са същите, но леко променени - с нова кройка и ръбове. Така Мелания спестява закупуването на нови. Много от историческите мебели в залите са реставрирани и претапицирани. Инвентарът е от 1817 г. и е внесен в Белия дом от президента Джеймс Мур. Мур, който е и бил и американски посланик във Франция, носи мебелите от Европа, проектирани са от парижкия дизайнер Пиер-Антоан Беланж. През 1860 г. 53 мебели са продадени на търг. След като Джаки Кенеди влиза в Белия дом, се възмущава от евтините мебели от универсални магазини и основава Историческата асоциация на Белия дом. Оттогава се полагат грижи обществените пространства, които включват 153 стаи, на Белия дом, да са винаги на музейно ниво. Съпругата на Барак Обама - Мишел, започва да изкупува обратно историческите мебели, продадени по-рано на търг. Мелания продължава традицията и сега. 10 от 53-те мебели са отново на мястото си. Тя кара съпруга си да обнови дървената ламперия в асансьора, с който президентът стига до частните пространства в Белия дом. Реновира и мястото за боулинг, което е изградено по искане на президента Ричард Никсън. Сменя червения килим, който Барак Обама поставя на административния етаж. Колко точно струват промените, направени от Мелания, не е ясно. Бюджетът за подобни проекти е средно между 1 и 1,5 милиона долара годишно. Мелания очевидно се радва на работата си. „Нашето семейство е благодарно, че живее в този исторически символ за нашата нация. Но за нас е още по-голяма честта да имаме роля за възстановяването и подобряването на тази свещена забележителност за нашата страна“, каза тя през май, когато работата започна. Реакциите към работата на Мелания са смесени. Някои от потребителите в туитър се шегуват, че Белият дом изглежда отвътре като руски дворец. Други коментират, че  Червената зала прилича на бардак от 19 век. Колумнистът Фил Лучиано казва, че промените в пространството за боулинг напомнят за атмосферата във верига ресторанти за сирене. \"Ню Йорк Таймс\" не одобри и роклята, която Мелания избира за приема, като посочи и че прозира. Критиците коментираха, че моделът бил остарял. \"USA Today“ пък одобри избора на първата дама. „Тя направи много с Белия дома, а шифонената й рокля беше елегантна и ефирна\", посочи изданието.", "date": "2019.10.02", "title": "Мелания променя Белия дом пестеливо, продължава традиция на Джаки Кенеди"}
{"url": "https://www.24chasa.bg/novini/article/7686970", "text": "„В хода на специализирана полицейска операция за противодействие на престъпления, свързани с културно–исторически ценности, на територията на държави - членки на ЕС - \"Операция Pandora IV”, от служители на Районно управление-Тервел, и на полицейско управление в Силистра е извършено претърсване в частен дом в град Тервел, обитаван от 55-годишен мъж” – съобщават от Областната дирекция на МВР-Добрич. При извършените следствени действия на 1 октомври, са открити самоделен металдетектор, професионален металдетектор със слушалки, монети, метални пръстени, метални и каменни гюлета, керамична част от лула, метална апликация, керамичен съд, всичките наподобяващи културно исторически ценности. Образувано е досъдебно производство.", "date": "2019.10.02", "title": "В къщата на иманяр от Тервел са открити металдетектори и находки"}
{"url": "https://www.24chasa.bg/novini/article/7686995", "text": "„Единствено в ДПС различието не е проблем, а е ценност и богатство. Всички различни се чувстват горди и достойни в ДПС.“ Така се обърна към поповчани председателят на ДПС Мустафа Карадайъ на представянето на кандидатите на ДПС за предстоящите местни избори. Екипът на Централния лъч на ДПС проведе предизборни срещи в общините Опака и Попово. На предизборната среща в град Опака бяха представени кандидатите на ДПС начело с кандидата за кмет на общината Мехидин Кадиров. В град Попово бе представена листата на ДПС за местния парламент начело с кандидата за общински кмет Танер Али. Председателят на ДПС Мустафа Карадайъ каза, че всички жители и граждани на община Попово искат да се случват онези хубави неща, които се случват в общините, в които управлява ДПС и затова ще изберат ДПС. Аз съм убеден, че вече ги няма предразсъдъците и предубежденията на хората в Попово. Убеден съм, че всички етноси и религии, които ги има в Попово ще гласуват за ДПС с чест, гордост и достойнство. Единствено в ДПС различието не е проблем, а е ценност и богатство. Всички различни се чувстват горди и достойни в ДПС, обяви лидерът на ДПС. Изборите в Попово ще приключат още на първи тур, прогнозира Карадайъ. За кмета на общината няма какво да говорим. Неговите дела в местната власт сами по себе си говорят за него. Знаем какво се случи в община Антоново – как изглеждаше Антоново преди ДПС да има кмет в лицето на Танер Али и как изглежда днес, каза Карадайъ и даде пълната си подкрепа за кандидата на ДПС за кмет на Попово Танер Али. Имаме рецептата, диагнозата е поставена, взимаме лекарството и лекуваме проблемите на цялата община, а не само града. ДПС го може, бе категоричен той. Ние сме онези, които станахме еталон за управление на малки и средни общини в България, обяви лидерът на ДПС. Лидерът на ДПС каза, че само страхливите се опитват да плашат хората. Силният винаги е великодушен, толерантен и винаги иска да има до себе си още хора, защото ще бъде още по-силен. Нашето мото на тази кампания е: „Власт за хората“. Тя идва от хората, тя е на хората и е за хората, заяви още той. Отбелязваме 55 и правим правилната инвестиция за бъдещето на нашата община и на нашите деца, заключи лидерът на ДПС Мустафа Карадайъ. Ние в ДПС на нашите кандидати им казваме кметове. ДПС се развива. Тя е единствената партия, която от създаването и в началото на прехода оцеля до ден-днешен. Не само оцеля, но и е в развитие, заяви зам.-председателят на ПГ на ДПС Йордан Цонев. Аз съм етнически българин и християнин, работя отдавна в ДПС и съм много щастлив. За нищо на света не бих заменил тези 20 години с моите приятели, сред които видях признание, обич и им дадох обич, каза още Цонев. Видях патриотизъм и всичко, което бих искал да видя във всички български граждани. ДПС много отдавна е излязла от клишето, което ни приписват, че сме етническа партия, бе категоричен той. Кажете на поповчани, които смятат, че различието е проблем да се довериш на такъв специалист като Танер Али. Кажете им, че много българи с прогресивно мислене вече знаят, че ДПС е най-патриотичната българска политическа формация, обяви той. Не се срамуват, гордеят се, открито застават зад нея и гласуват за нейните кандидати, заключи Йордан Цонев. На предизбирните срещи присъстваха и зам.-председателят на ДПС Ахмед Ахмедов, народният представител Имрен Мехмедова и областният председател на ДПС Търговище и кандидат за кмет на община Търговище Хамди Илиязов.", "date": "2019.10.02", "title": "Мустафа Карадайъ от Попово: Всички различни се чувстват горди и достойни в ДПС"}
{"url": "https://www.24chasa.bg/novini/article/7687006", "text": "Здравко Димитров пое ангажимент към Дружеството на пловдивските писатели да им предостави нов творчески дом. Кандидатът за кмет на ГЕРБ за Пловдив се срещна с тях в залата на читалище „Възраждане“ в Стария град в Деня на музиката и поезията. „Има свободни къщи и намерим подходяща, защото не може творците на културната столица на България и Европа да нямат своя база. Аз съм открит човек - казвам какво може и какво не може да стане. Казвам ви, че къща в Стария град ще имате!“, заяви кандидатът за кмет Здравко Димитров. Обещанието му бе посрещнато с искрени аплаузи от пловдивските писатели, които дълги години очакват решение на техния проблем. „Сградата, в която сме настанени е за капитален ремонт. Ето, например, виждате в тази зала каква е жега. Читалището има пари за нов климатик, но няма кой да им го постави, защото покривът тече и е опасно от токов удар, каза председателят на Дружеството на писателите - Пловдив Антон Баев. В разговор с пловдивските писатели Здравко Димитров и екипът му предложиха създаването на Обществен съвет с участието на представители на всички творчески гилдии към Кмета, който да поставя проблемите им и да предлага идеи за решаването им. „Моята цел в следващите 4 години Пловдив да продължи да бъде столица на културата и да се превърне в един от центровете на изкуствата в Европа. Това няма как да се случи, ако нашите творци нямат условия за това, подчерта Здравко Димитров. Пловдивските писатели нямат своя база от 2014 г., когато държавата отдаде под наем къщa \"Лaмaртин\" в Cтaрия грaд, кoятo повече от четири десетилетия беше изпoлзвaнa oт oргaнизaциятa. Оттогава организацията е без дом и база. Това е първата от поредицата срещи на кандидат-кметът на ГЕРБ и водач на листата за общински съветници с творческите съюз в Пловдив.", "date": "2019.10.02", "title": "Здравко Димитров обеща нов дом на пловдивските писатели"}
{"url": "https://www.24chasa.bg/novini/article/7686992", "text": "Принц Хари отдаде почит на Африка и африканците в края на 10-дневната си обиколка, като нарече континента свой втори дом и обеща да прави всичко по силите си за да подобри положението на живеещите там хора, съобщи Ройтерс. В речта си пред млади предприемачи в Йоханесбург принц Хари каза, че се вдъхновява от щедростта и издръжливостта на африканците. Той призна също, че посещенията в Африка, когато е бил малък, са му помогнали да преживее трагичната смърт на майка си принцеса Даяна. \"Африка ме държеше в прегръдка, която никога няма да забравя - каза принц Хари. - Винаги чувствам, когато съм на континента, че хората около мен имат живот, който обогатява и се корени в най-обикновените неща - връзки, връзки с другите и с природата\". Той увери, че иска да предаде наученото в Африка на сина си. След него съпругата му Меган много лъчезарно каза, че потенциалът на Африка е \"астрономически\". Принц Хари посещава Африка от 20 години. Той пристигна в РЮА със съпругата си и сина им Арчи на 23 септември. Принцът посети сам Ботсвана, Ангола и Малави, а семейството му го чакаше в РЮА.", "date": "2019.10.02", "title": "Принц Хари: Африка е моя втори дом"}
{"url": "https://www.24chasa.bg/novini/article/7687049", "text": "Средно по около сто души на ден правят опити за влизане в нашата страна от Гърция. Това посочи зам.-министърът на вътрешните работи Стефан Балабанов пред медиите преди участие в кръгла маса на тема \"Всеобхватната координация на миграционния процес\", която се провежда в Народното събрание. Зам.-министър Балабанов отбеляза, че в нашата страна по отношение на мигрантите всичко е спокойно. Попитан колко мигранти минават през страната ни и продължават към Западна Европа, Балабанов отговори, че \"засега никой не минава\". \"С общото взаимодействие с турската и гръцката гранична полиция, ние ги прихващаме още на тяхна територия, и те отново си ги взимат обратно\", посочи зам.-министърът. По време на конференцията за миграционния процес председателят на парламентарната комисия по вътрешна сигурност заяви, че според тенденциите Европа ще продължи да бъде привлекателно място за мигрантите. Анализаторът в Европейският съвет за външна политика Даниел Стефанов коментира, че ЕС трябва да се стреми към управление на миграцията, а сега е фокусиран само към отделни елементи. В изказването си на кръглата маса зам.-министър Стефан Балабанов заяви, че сътрудничеството на трети страни по мигрантския проблем не е достатъчно ефективно и ЕС трябва да го засили. По думите му ЕС трябва да подпомогне транзитните държави чрез финансова или друга помощ, както и да работи по укрепване на държавите по произход.", "date": "2019.10.02", "title": "Средно по около 100 души на ден правят опити за влизане в България от Гърция"}
{"url": "https://www.24chasa.bg/novini/article/7687043", "text": "Остро отворено писмо до Демократична България (ДБ) разпространиха от СДС. Заради сигнал на “Демократична България” представител на СДС е отстранен от участие в “Панорама” в петък, 4 октомври. Това стана ясно от отворено писмо на сините до коалицията на “Да, България” и ДСБ. В него думата “демократична” е в кавички. В сигнал, изпратен до ЦИК на 30 септември, Иванов и Атанасов се позовават на текст от споразумението с БНТ, според който с право на участие са и извънпарламентарни партии, ако имат евродепутат, избран с тяхната листа. “Демократична България” оспорили обаче, че СДС имат евродепутат - вероятно защото групата в Европейския парламент се казва ГЕРБ/ЕНП и в нея не фигурира абревиатурата на сините. “СДС има евродепутат - г-н Александър Йорданов. Ще отречете ли, че той е седесар?!”, възмущават се от “Раковски” 134. Екипът на “Панорама” правилно решава, че обществената телевизия трябва да търси максимално много позиции и кани и най-старата демократична партия СДС. Благодарение на този ваш сигнал наш представител няма да може да отиде там, където беше поканен заедно с участниците от “Демократична” България”, “Атака” и НФСБ, пишат сините. И питат: “С какво лишаването на СДС от ефир ще помогне на вашия кандидат за София да се оттласне от политическото дъно, към което го влачите с методите си?” Огънят в гръб и доносничата постъпка на ДБ показали, че Иванов и Атанасов всъщност никога не са искали дясно обединение искрено, преговори за каквото водиха със СДС, преди сините да подпишат за евровота с ГЕРБ. Здравейте, „Демократична“ България! Вероятно се питате защо „Демократична“ е в кавички?! Отговорът е в сигнал с вх. № МИ-11-51 до ЦИК от 30.09.2019г. Благодарение на този ваш сигнал, представител на СДС няма да може да участва в “Панорама“, където беше поканен в петък, 4 октомври, заедно с участниците от „Демократична“ България, АТАКА и НФСБ. Позовавате се на текст от споразумението, според който с право на участие са и извънпарламентарни партии, ако имат евродепутат, избран с тяхната листа. Намирате повод да отстраните СДС под благовидния предлог, че Споразумението трябва да се спазва стриктно. Вероятно ще се чувствате по-комфортно само в компанията на Волен Сидеров и представителя на НФСБ. СДС има евродепутат – г-н Александър Йорданов. Ще отречете ли, че той е седесар?! Приемаме, че текстът може да се тълкува по вашия начин. Но екипът на „Панорама“ правилно и достойно решава, че обществената телевизия трябва да търси максимално много мнения и позиции и кани и най-старата демократична партия СДС да участва. Но вие, в „Демократична“ България, очевидно не харесвате демокрацията! Демокрацията е плурализъм, достойнство, смелост да заявяваш открито позициите си и да даваш възможност и на другите да го правят. Но при вас нещата очевидно са само на думи! Претенциите ви за политически морал стават все по-несъстоятелни. И все по-смешни са опитите ви да се представяте за всичко най-светло в българската политика! Защо тихичко, по доноснически, отнехте възможността на СДС да участва в „Панорама“? Не се ли замисляте, че уважавани юристи поставиха под съмнение начина, по който се сдобихте с евродепутат и само политическото благородство на другите партии ги спря да сезират Конституционния съд? Щяхте ли да крещите силно, че ви лишават от право да говорите в обществената телевизия, ако някой все пак беше сезирал КС и се окажеше, че не влизате в Европарламента и следователно нямаше да имате право на участие в „Панорама“ по време на кампанията? С какво лишаването на СДС от ефир ще помогне на вашия кандидат за София да се оттласне от политическото дъно, към което го влачите с методите си? Отговори не очакваме, само размахване на пръст, надвикване и огън в гръб. С този ваш акт стана ясно и за слепите, защо въпреки усилията на СДС, не успяхме да се обединим за Евроизборите и обединението никога не е било в дневния ред на „Демократична“ България! Успех в „Панорама“ !", "date": "2019.10.02", "title": "Христо Иванов и ген. Атанасов спрели СДС от участие в “Панорама” в петък"}
{"url": "https://www.24chasa.bg/novini/article/7687058", "text": "Компанията-майка на Google - Alphabet Inc., разкри в прессъобщение в сряда, че ще пусне няколко актуализации за поверителност и сигурност за приложенията Google Maps, YouTube и услугата Assistant, заедно с въвеждането на проверка на паролата - функция, която ще уведомява потребителите, ако има проблеми със сигурността с техните пароли предава  . Google Maps вече ще включва режим \"инкогнито\", даващ възможност на потребителите да изберат опция, която да държи тяхна чувствителна информация далеч от самото приложение. Тези актуализации ще бъде пуснат за устройствата с операционна система Android още този месец, като скоро се очаква и версията за операционната система iOS. Към Youtube пък ще бъде добавена функцията за автоматично изтриване и ще се помогне на потребителите да определят период от време, през който да бъдат запазени данните за тяхната активност. В услугата Assistant пък ще осигури по-лесен начин за премахване на лична информация с гласови команди. Англоезичните потребители ще се запознаят с новите функции още следващата седмица, а другите потребители - през следващия месец.", "date": "2019.10.02", "title": "\"Гугъл\" разкри актуализации за поверителност на свои водещи приложения"}
{"url": "https://www.24chasa.bg/novini/article/7687073", "text": "Лидерът на ВМРО- БНД Красимир Каракачанов изрази позиция в подкрепа на БНТ, съобщиха от пресцентъра на партията. В изрично становище  , Каракачанов заявява, че поведението на Сидеров е недопустимо и посочва, че грозните сцени са обида както за гостите в студиото, така и за работещите в телевизията, за цялата журналистическа гилдия и за българските зрители. \"Реакцията на водещата Добрина Чешмеджиева и последвалите действия от страна на БНТ са достойни и аз, и ВМРО, категорично подкрепяме професионализма на журналистите в абсурдната ситуация, в която ги постави един меко казано лабилен човек\", посочва Каракачанов, цитиран от партийния пресцентър. В позицията се казва още, че недопустимите обиди, арогантност и демонстрацията, че някой е над закона и над общоприетите норми, са откровена обида за българския народ и се изразява увереност, че именно суверенът в лицето на избирателите ще даде урок и ще игнорира агресивните субекти от политическата сцена.", "date": "2019.10.02", "title": "Каракачанов: Поведението на Сидеров е недопустимо"}
{"url": "https://www.24chasa.bg/novini/article/7686935", "text": "Нов, високопродуктивен сорт соя е бил разработен и тестван от екип на Хейлундзянския институт за земеделски науки, Северозападния институт за география и агроекология и още няколко институции, съобщиха от Китайската академия на науките (КАН). Той се казва „Хънун 71\" и е посаден пробно в Синдзян-уйгурския автономен район, като средният добив от него е 447,47 км от 1 му (около 0,07 хектара), съобщава  При създаването му учените са използвали технологии за молекулярно, радиационно подхранване и хибридизация. Резултатите след като соята е била засята са показали, че тя има добри способности за адаптация, високи и устойчиви нива на реколтата. От КАН", "date": "2019.10.02", "title": "Китайски учени създадоха нов високопродуктивен сорт соя"}
{"url": "https://www.24chasa.bg/novini/article/7687107", "text": "Полицията в Брюксел задържа днес около обяд мъж, скандиращ обвинения за корупция в Европейския съюз, който се заля с бензин и заплаши да се самозапали пред сградата на ЕК, преди пожарникарите и полицаите да се намесят и да го отведат, предаде Асошиейтед прес. Краткият протест приключи, когато мъжът бе съборен на земята от водните струи от шланговето, с които го заляха пожарникарите, а полицаите му отнеха бидона с бензин, който носеше, и му сложиха белезници. Той бе откаран с линейка, предава БТА. Според полицейски източник, цитиран от Франс прес, задържаният е хърватин, който искал \"да привлече вниманието на френския президент\" Еманюел Макрон към семейните си проблеми. Редът пред сградата Берлемон бързо беше възстановен, отбелязва АП и напомня, че мерките за сигурност около централата на ЕС са затегнати през последните години, особено след терористичните атаки в Брюксел от 2016 г., когато бе взривена бомба в метростанция близо до мястото на днешния протест, а при атентат на летището бяха убити 32-ма души.", "date": "2019.10.02", "title": "Мъж се заля с бензин и заплаши да се самозапали пред Европейката комисия в Брюксел, задържаха го"}
{"url": "https://www.24chasa.bg/novini/article/7687099", "text": "Няма индикации, че България ще блокира решението за започване на нашите преговори с ЕС в средата на октомври. Остава да видим как България и Гърция ще действат в бъдеще по време на дългия процес на преговори, заяви днес президентът на Северна Македония Стево Пендаровски на съвместна пресконференция с черногорския си колега Мило Джуканович в Скопие, съобщи агенция МИА, цитирана от БТА. Той каза, че решението как да се отговори ще бъде взето, след като бъдат разкрити техните позиции за преговорите \"Не можем да гадаем какво могат да поискат от нас. Това е реалността на ЕС, тези, които са вътре, поставят условия на останалите. Те биха могли дори да постигнат обща европейска позиция. Всяка страна членка внася становище, което смята, че е в нейния национален интерес, което след това представя на нас като страна кандидатка\", посочи Пендаровски. Пендаровски отбеляза, че Северна Македония и Черна гора имат отлични отношения и общи външнополитически приоритети - сближаване с ЕС и НАТО, изпълнение на целите на Берлинския процес и други форми на регионално сътрудничество. Двете страни са свързани с общо минало, но още повече с общо бъдеще, изтъкна той. Джуканович от своя страна каза, че ЕС трябва да вземе решение за преговори със Северна Македония този месец, защото \"няма по-голяма движеща сила за държавите\" от евроинтеграцията. \"Северна Македония си научи урока от миналото и сега е реално да получи пълно удовлетворение от международната общност със започване на преговори с ЕС и официално присъединяване към НАТО\", заяви Джуканович, цитиран от телевизия Сител. Черногорският президент каза, че е важно Северна Македония да получи подкрепа за европейския път, който е без алтернатива, когато става дума за стабилността на региона и икономическия просперитет. Джуканович пристигна днес на двудневно официално посещение в Северна Македония. Това е първото посещение на президент на друга страна след избора на Пендаровски за държавен глава на Северна Македония, отбелязва Сител.", "date": "2019.10.02", "title": "Президентът на Македония: България няма да ни блокира сега, да видим в бъдеще"}
{"url": "https://www.24chasa.bg/novini/article/7687115", "text": "Районна прокуратура – Монтана внесе в съда обвинителен акт срещу Е.В., който след ПТП е пребил жена. Това съобщиха от прокуратурата. Сутринта на 18.05.2017 г. обвиняемият В. управлявал лекия си автомобил „Мазда“ в Монтана. Около 09:30 ч. той се движел в района на прелеза, на т. нар. „Черен мост“. Водачът подал светлинен сигнал и се престроил, за да завие надясно по бул. „Христо Ботев“, по посока на Автогара Монтана. В този момент МПС на обвиняемия било закачено от друга кола -  „Сеат“, управляна от О.Т. След възникналото ПТП жената продължила да шофира по бул. „Хаджи Димитър“. След нея потеглил и обвиняемият В. О.Т. решила да отбие и да спре своя автомобил в близост до мястото на сблъсъка - до Общинския пазар в града, след което излязла от него. Обвиняемият също спрял и я приближил. Между двамата възникнал спор относно причината за случилото се. Е.В. се ядосал и ударил жената с ръка в областта на лицето. След това я хванал за косата и продължил побоя. Пострадалата започнала да вика за помощ. Обвиняемият й нанесъл удар с коляно в областта на носа. Свидетели на случващото се станали работещи наоколо хора, които подали сигнал на телефон 112. Лицето на жената било окървавено, от устната й потекла кръв. Един от присъстващите на място успял да спре агресивния мъж. О.Т. постъпила в хирургично отделение при МБАЛ гр. Монтана. От изготвената в хода на досъдебното производство съдебно-медицинска експертиза е видно, че пострадалата получила кръвонасядане на горен ляв клепач. Уврежданията причинили на жената болка и страдание. Разпитан по досъдебното производство, Е.В. се признава за виновен и изразява съжаление за случилото се. Предстои съдът да насрочи разпоредително заседание по делото.", "date": "2019.10.02", "title": "След катастрофа мъж окървави жена при спор, тя лежи в хирургията"}
{"url": "https://www.24chasa.bg/novini/article/7685364", "text": "      Предсрочното освобождаване на Джок Полфрийман предизвика буря от недоволство в България. Всички обаче забравиха как преди точно 10 години, на 9 септември, затвора в Англия напусна Майкъл Шийлдс. Фенът на “Ливърпул”, който трябваше да лежи 15 години за опит за убийство на Мартин Георгиев, барман на Златни пясъци. Разпознат от куп свидетели и жертвата си, но под натиска на родителите му напусна килията. Той бе пратен обратно в родината си, за да доизлежи присъдата, което бе първи случай на британец, който е осъден в чужбина. Но правосъдният министър Джак Стро удържа на натиска само една година, след което подписа помилването му. Кралицата го потвърждава. С изричното съгласие на българските власти, които изпратиха официално писмо, че футболният хулиган вече е проблем на Англия, не на България. В момента 33-годишният Шийлдс си живее спокойно в Ливърпул, а за Мартин не се знае нищо. Майкъл е женен, вече има и две деца. На 4 и на годинка. И продължава да твърди, че не е извършил престъплението. Бил платил 80 хил. лири кръвнина на жертвата си, но не знаел колко от парите са стигнали до Мартин. “В България всичко е пари. Обществото им се движи от това В затвора беше само пари. За всичко, дори за свиждане. Дано тази сума не е поставила мишена на гърба му”, казва Шийлдс в интервю за годишнината от освобождаването си. Всичко започва през май 2005 г., когато фенове на “Ливърпул” се прибират от знаменития финал на Шампионската лига срещу “Милан” в Истанбул. Майкъл и негови приятели минават през България, за да изкарат няколко дни на морето. И пребиват барман, който отказал да им сервира, защото са предостатъчно пияни. Георгиев е пратен в кома, след като го фраскат и с паве в главата. Шийлдс още вярва, че не е направил нищо нередно. Но е разпознат от куп свидетели. Включително и от жертвата, когато излиза от комата. “Все пак всички минаха покрай мен в коридора на полицейския участък. Лицето ми бе по всички медии. Нормално е и той да ме посочи”, обяснява Шийлдс. Англичанинът е осъден за опит за убийство и получава присъда от 15 години. Семейството му вече се е мобилизирало да го спасява. Тогава се появява и някой си Греъм Санки, който бил арестуван с още двама англичани за побоя. Той обаче е освободен, без да му бъде повдигнато обвинение. Другите двама получават условни присъди за хулиганство и веднага се прибират обратно. Според бащата на Шийлдс Санки си признава за атаката. Но след това категорично отказва да сътрудничи на полицията или пък да пътува за България, за да бъде съден. Всъщност няма никакви данни дали въобще е съществувал, защото въпреки огромния скандал, който избухва, така и не е открит от медиите. “Татко ми каза по време на процеса, че той си е признал. Като чух присъдата, не можех да повярвам”, обяснява Майкъл. Истерията в Ливърпул се разгръща. На всички е представено, че Шийлдс е невинен. Два пъти обжалва у нас, като накрая присъдата е намалена на 10 години. Семейството му завежда дело в Съда за правата на човека в ЕС, което губи. Потвърждава се, че присъдата на българския съд е абсолютно правилна и е произнесена в пълно съответствие с правилата в Европа. Шийлдс е изпратен във варненския затвор. “И до днес си спомням условията там. Дори, когато дават нещо по телевизията за затворите, обяснявам на жена ми, че няма нищо общо с истината. Тя, разбира се, не ми вярва. Никой не ми вярва, че съм бил в затвора”, казва Шийлдс днес. Иначе към него се държали нормално. Шефът бил благосклонно настроен към англичанина. А един от съкилийниците му всяка година ходи до Англия, за да се видят. Не е ясно как се постига споразумението Майкъл да бъде върнат обратно във Великобритания, за да доизлежи остатъка от наказанието си. Със сигурност е имало някакво тайно споразумение. “В Ливърпул знаем как да притискаме хора на изборни длъжности. И всичко се насочи към Джак Стро. Баща ми дори обяви, че се кандидатира срещу него в изборите. И ще спечели. И така на 9 септември 2009 година напуснах килията”, допълва Шийлдс. Твърди, че често си мисли за бития барман. И няма лоши помисли към Греъм Санки, когото никой не е виждал. “Всъщност стана това, което трябваше да стане. Сега животът ми е прекрасен. Можеше да не се получи, ако не бях минал по този път”, философски обобщава Майкъл Шийлдс.", "date": "2019.10.02", "title": "Осъден на 10 г. у нас, англичанин празнува 10 г. свобода в Ливърпул"}
{"url": "https://www.24chasa.bg/novini/article/7687143", "text": "Мъж е в болница след катастрофа снощи в Пловдив. Сигналът е получен на тел. 112 към 21 ч. По първоначални данни на бул. „Менделеев“ мотоциклет КТМ с 36-годишен водач се блъснал в намаляващия скоростта пред него лек автомобил „Пежо“, управляван от 27-годишен шофьор. Пострадал е мотористът, който е оставен под лекарско наблюдение с фрактура на ключица и контузии по тялото. Двамата мъже са тествани за употреба на алкохол, резултатите са отрицателни. Причините и обстоятелствата около произшествието се разследват в рамките на досъдебно производство.", "date": "2019.10.02", "title": "Мотоциклетист се блъсна в кола и осъмна с фрактура в болница"}
{"url": "https://www.24chasa.bg/novini/article/7687149", "text": "Руският президент Владимир Путин защити Доналд Тръмп заради обвинения, че американският лидер притиска Киев да разрови мръсотия за негов съперник, като заяви, че в стенограмите от разговорите няма “нищо компрометиращо”, предава  . “Не виждам нищо компрометиращо в разговора между Тръмп и (украинския лидер Владимир) Зеленски”, каза Путин за телефонния разговор, който стартира процедура за импийчмънт в САЩ. “Президентът Тръмп се обърнал към свой колега с искане да разследва евентуална корупция, свързана с членове на бившата администрация”, заяви руският лидер на енергиен форум в Москва. “Всеки държавен глава би трябвало да направи същото”. “Те вече използват всяко извинение, за да нападнат президента Тръмп. Сега това е Украйна”, добави Путин. Белият дом пусна миналата седмица стенограма на проведения през юли разговор с наскоро избрания Зеленски. От него стана ясно, че Тръмп помолил Зеленски да проучи съперника му от демократите Джо Байдън, а демократите се опитват да изяснят дали Тръмп е използвал закъснял пакет от 400 милиона долара помощ като средство за натиск. Украйна води продължаваща война на изток срещу подкрепяните от Русия сепаратисти, която избухна след анексирането на Крим от Москва през 2014 г. /БГНЕС и АФП", "date": "2019.10.02", "title": "Путин: Няма нищо компрометиращо в разговора между Тръмп и Зеленски"}
{"url": "https://www.24chasa.bg/novini/article/7687157", "text": "Четирима души са пострадали при катастрофа между кола и такси на бул. \"Ботевградско шосе\". Това съобщи за „ “ говорителят на Центъра за спешна медицинска помощ в София Катя Сунгарска. Сигналът е получен в спешна помощ около 16.32 часа. Веднага са тръгнали към мястото на инцидента три линейки, които са и в момента на мястото. Първата линейка е стигнала за 6-7 минути. На този етап се съобщава, че са пострадали двамата шофьори и двама пътници. По първоначална информация има данни за гръбначно нараняване на единия пострадал. Пожарен екип е съдействал за изваждането на един от пострадалите. Пожарният екип е дошъл с линейка, която е закарала пострадалия в болнично заведение. 25-годишен мъж, водач на единия автомобил, който е с контузия на гръдния кош и на ръката. 25-годишна жена – пасажер, е с контузия на главата и хематом. 52-годишна жена е най-тежко пострадалата. Тя е с контузия на гръдния кош, контузия на гръбначния стълб. Жената е откарана и е в противошокова зала на ИСУЛ.", "date": "2019.10.02", "title": "Две коли се удариха на \"Ботевградско шосе\" в София, четирима са пострадали (Обновена)"}
{"url": "https://www.24chasa.bg/novini/article/7686478", "text": "Жители на квартал \"Надежда\" в Сливен настояват за премахване на незаконно сметище, където вчера жена загина, затисната от сметоизвозващ камион, съобщи пред БТА Димитър Петров, жител на квартала, общественик и председател на местния футболен клуб. Инцидентът стана вчера около 16 часа, като 46-годишна жена, прибирайки се от работа, е била затисната от сметоизвозваща гондола. Близо два часа са били нужни на екипите на полиция и пожарна да повдигнат съоръжението. Това нерегламентирано депо за отпадъци съществува от близо десет години, каза Петров, то е на десет метра от намиращите се в близост къщи, причина е за лоша миризма, болести. Там боклука си изхвърляли както хората от квартала, така и фирми от индустриалната зона в града. Според него такъв е бил и камионът, с който е станал инцидентът. По думите му, от квартала са изпращали многократно жалби до общината, като последното е било писмо от 19 септември т.г. с предложение на мястото да бъде направено футболно игрище за местния футболен клуб \"Надежди\", както и кът за отдих. Хората предлагат сметището да бъде преместено на около 500 метра, като се изгради бетонна клетка. Предстои да се консултираме с НПО, за да оформим искане до общината за премахване на сметището, каза Петров, като бе категоричен, че хората не желаят проблемът да бъде политизиран. От ръководството на община Сливен разпространиха позиция, в която се казва, че \"в сравнение с предходния мандат, през последните четири години в квартал \"Надежда\" се чисти по-често\". Според изпълняващия длъжността кмет Румен Иванов имало опити за политизиране на инцидента.", "date": "2019.10.02", "title": "Сливенчани искат премахване на незаконното сметище, където вчера камион уби жена"}
{"url": "https://www.24chasa.bg/novini/article/7686483", "text": "Държавният секретар на САЩ Майк Помпейо днес порица правителствата, които разполагат с абсолютна власт, като заплахи за религиозната свобода, предаде Асошиейтед прес. Докато във Вашингтон се разраства политическата криза заради разследването за импийчмънт срещу президента Доналд Тръмп, Помпейо използва визитата си във Ватикана, за да прикани Светия престол и други страни да се присъеднят към администрацията на Тръмп в алианс, който да отстоява глобалната религиозна свобода, предава БТА. В реч пред коференция за опазването на човешкото достойнство и вяра, той каза, че когато правителствата разполагат с абсолютна власт, религията е в опасност. \"Когато държавата управлява абсолютно, човешкото достойнство е потъпкано, а не ценено. Когато държавата управлява абсолютно, моралните норми са разрушени напълно. Когато държавата управлява абсолютно, тя изисква от своите граждани да боготворят правителството, не Бога\", каза Помпейо. Той упрекна по-конкретно Китай, Куба, Иран, Мианма и Сирия в потискане на на религиозната свобода.", "date": "2019.10.02", "title": "Във Ватикана Помпейо призова за алианс за религиозна свобода"}
{"url": "https://www.24chasa.bg/novini/article/7686490", "text": "След станалите едно след друго масови убийства в Охайо и Тексас това лято, контролът върху огнестрелните оръжия отново се превърна във важен политически въпрос за демократите. Сега обаче за него има риск да мине на заден план с оглед на треската за импийчмънт, обземаща Вашингтон. Защитниците на контрола върху огнестрелните оръжия са решени да не допуснат това да се случи. Днес десет от кандидатите за Белия дом ще бъдат в Лас Вегас за участие във форум за политиката по въпроса - почти точно две години след като въоръжен уби 58 души на кънтри фестивал на \"Лас Вегас стрип\" при най-голямото масово убийство в съвременната американска история. Събитието е с домакини телевизионният канал Ем Ес Ен Би Си, \"Поход за нашия живот\" и \"Гифърдс\", правозащитната организация на бившия член на Конгреса Габи Гифърдс, която беше тежко ранена с огнестрелно оръжие по време на среща с избиратели през 2011 г. Форумът има за цел да държи темата за насилието с огнестрелни оръжия в центъра на политическите дебати и дава на кандидатите за президент за изборите през 2020 г. възможност да представят плановете си за борба с тази епидемия. Според социологическите проучвания мнозинството от американците искат по-строги закони за притежанието на огнестрелно оръжие, а дори още по-голям дял от тях подкрепят определени предложения като проверки за всяко лице, желаещо да си купи подобно оръжие. Преговорите между правителството на президента Доналд Тръмп и законодателите обаче удариха на камък заради законопроект именно за тези проверки, за които още преди да беше започнало разследването за импийчмънт, нямаше голям шанс да минат. \"Импийчмънтът оставя всичко в сянката си. Определено именно към него е насочено вниманието на Тръмп\", каза Джак Ситрин, емеритиран професор по политология от Калифорнийския университет-Бъркли. \"Ако искаш да постигнеш някакъв двупартиен компромис и в същото време едната партия е решена да изхвърли президента от поста му, честно казано, е малко трудно да си представим как би могло това да стане по този, а и по който и да е друг въпрос\", добави той. Ариел Хобс, 21-годишна студентка и организатор на \"Похода за нашия живот\" в Хюстън, заяви, че организацията й иска \"да чуе от кандидатите, че гледат на въпроса сериозно и че осъзнават, че повече не могат да пренебрегват епидемията от насилие с огнестрелни оръжия в Америка\". Тя не смята, че разследването за импийчмънт е причина законодателите да преустановят усилията си за намиране на двупартийно решение. Десетте кандидати, които се очаква да се включат във форума, са бившият вицепрезидент Джо Байдън, сенаторът от Ню Джърси Кори Букър, кметът на Саут Бенд, Индиана, Пит Бутиджидж, бившият министър на жилищното строителство при президента Обама Джулиан Кастро, сенаторът от Калифорния Камала Харис, сенаторът от Минесота Ейми Клоубъчар, бившият конгресмен от Тексас Бето О'Рорк, сенаторът от Върмонт Бърни Сандърс, сенаторът от Масачузетс Елизабет Уорън и бизнесменът Андрю Ян. О'Рорк префасонира кампанията си така, че основна тема в нея да стане темата за контрола върху оръжията. Той направи това след стрелбата през август в родния му град Ел Пасо в Тексас, при която въоръжен нападна хора от латиноамерикански произход и уби 22 души. Експерт заяви, че не вижда проблем О'Рорк и другите кандидати от лагера на Демократическата партия да говорят за импийчмънт успоредно с други теми като контрола върху оръжията. \"Ако (О'Рорк) изтъква, че заради импийчмънта, президентът е решил изобщо да не работи по въпрос, засягащ живота на хората, то тогава ако иска, той може да започне да агитира, че дори само това е престъпление, заслужаващо импийчмънт\", каза Майкъл Грийн, преподавател по история в Университета на Лас Вегас-Невада, тясно специализиран в щатска и национална политика. \"Ако се опитваш да мобилизираш твърдия си електорат, същият този твърд електорат вероятно няма нищо против идеята за импийчмънт\", допълни той. Сенаторът от демократите Крис Мърфи от Кънектикът води преговорите с Белия дом за споразумение за проверките на купувачите на оръжие и също ще присъства на форума. През последните две седмици разговорите по темата заглъхнаха, но той е изразил готовност пред Белия дом те да продължат. Самият Тръмп обвини демократите, че пренебрегват други проблеми, за да насочат цялото си внимание към импийчмънта. \"Демократите така са се фиксирали върху това да нанесат щети на Републиканската партия и президента, че поради това са неспособни да свършат каквото и да било в други сфери, включително по въпроса за законопроект за сигурността по отношение на огнестрелните оръжия, намаляване цените на лекарствата с рецепти, инфраструктурата и прочие. Толкова по-зле за нашата страна!\", написа той в Туитър на 24 септември. Според Мърфи консенсус все още може да бъде постигнат. \"Мисля, че президентът ще бъде подложен на известен натиск да покаже, че не е тотално погълнат от импийчмънта, и един пробив по въпроса за проверките на купувачите на огнестрелни оръжия вероятно ще бъде доста добре дошъл за правителството точно сега\", каза той. Макар и съпартийците му в Демократическата партия да може и да не горят от особено желание да дават на Тръмп победа, Мърфи заяви, че ще продължи да настоява по този въпрос, защото темата е приоритетна за избирателите. \"Нашата партия трябва да намери механизми да държим вниманието си върху проблемите, които имат значение за избирателите, а огнестрелните оръжия са начело в този списък\", каза той. \"Форумът представлява опит да задържим в центъра на диалога по време на кампанията за първичните избори тема, която със сигурност ще бъде от основна важност за колебаещите се избиратели\", допълни Мърфи. (БТА)", "date": "2019.10.02", "title": "Със засилването на треската за импийчмънт има риск динамиката при контрола върху оръжията да се загуби"}
{"url": "https://www.24chasa.bg/novini/article/7686498", "text": "Германският автомобилостроител \"Фолксваген\" (Volkswagen) регистрира компания в турския търговски регистър със седалище в окръг Маниса и капитал в размер на 943 милиона и 500 хиляди турски лири, предаде Анадолската агенция. Предмет на регистрираната фирма е проектиране, производство и монтаж на превозни средства и компоненти за тях, продажба, износ и внос на тези продукти и всякакви други дейности, свързани с това, уточнява агенцията, цитирана от БТА. Седалището на компанията е в община Юнусемре на окръг Маниса.", "date": "2019.10.02", "title": "\"Фолксваген\" регистрира фирма за производство на коли в турския търговски регистър"}
{"url": "https://www.24chasa.bg/novini/article/7686514", "text": "„България води война против Македония, която не може да е „по-студена“. Заедно с цялата „интелигенция“, висшето ръководство на страната е мобилизирано с единствената цел – да докажат, че сме непросветени „българи“. Наясно са, че или сега ще успеят да го постигнат, или всичките им скрити исторически замисли за македонците ще се изпарят“, пише за днешния брой на „Нова Македония“ македонският и югославски дипломат от кариерата Ристо Никовски, съобщава БТА.  Материалът е представен без редакторска намеса. Капитулантският договор, който подписахме им дава право да доказват недоказуемото и трябва да се признае, че е задължение на политиците да използват такива възможности. Точно така се отнася София. Те настояват с всички сили да си присвоят ключов дял от нашата история с единствената цел да ни убедят в нашия български произход. Символът на всичко това е, разбира се, личността на Гоце Делчев. Според тяхната идеология, той е голям „българин“, който се е борил за Македония, ама като за втора българска държава. Делчев няма други исторически заслуги за България, Ако, все пак, има, тогава и ние трябва да покажем разбиране. Едва ли има по-голямо унижение от това да приемеш да преговаряш за историята си със съседните държави. Точно това прави нашата Македония и сега не трябва да се чудим какво се случва. С подписването на асиметричните договори с България и Гърция, Македония се постави в зависима позиция, като последиците от това могат да се окажат съдбоносни за оцеляването на македонския народ. Нашите некадърни политици ни уверяваха, че с тези договори са решени проблемите с тези държави и те стават наши приятели, което беше невиждана лъжа и жестока манипулация. Истината е, че тези вековни проблеми бяха само отворени и оставени на масата за бъдещата ни екзекуция. С договорите не беше решено абсолютно нищо в наша полза. Сега се убеждаваме, че агресията срещу Македония и от страна на Атина, но особено от София, никога не е била по-ясно изразена и по-опасна. И двете са с откровени намерения да нанесат фатален удар на македонската национална идентичност. Смятат, че е дошъл моментът за окончателното затваряне на „македонския въпрос“. Впрочем, София открито ни заяви, че Македония може да влезе в Съюза, но не и македонизма и по-точно – македонците. И докато се случва всичко това, нашите мъдро мълчат. А ако се обадят, хвърлят реплики в смисъл, че Делчев наистина се е декларирал като българин, но се борил за Македония! Демек, водата ври на 100 градуса, но затова пък правият ъгъл е 90. Така някак си беше шегата за този, който твърдял, че водата ври на 90 градуса. Историческите комисии и с България, и с Гърция са факт и опасността от катастрофални последици от тяхната работа е съвсем реална за нас. Ако бяхме нормална държава с отговорни политици, сега поне щяха да се активират всички налични възможности, за да се помогне на нашите комисии да спасят каквото може. За съжаление, това е ерес за политиците, които, като носители на капитулацията, сега нямат очи да се борят за нашите интереси, които вече предадоха за нищо. Всъщност, въпросът е дали Академията, Институтът за национална история и подобните институции са получили нареждане от политиците да не ни защитават? Колко ли само „учени“ взимат заплата в института, а не сме чули нищо за техните „важни“ открития за нашата история. Сега, вместо всекидневно да излизат с факти и аргументи и за Гоце, и за всички други наши дейци (които неизбежно ще дойдат на ред в в София), или да дават препоръки и предложения какво трябва да се оспорва – всички мълчат. Ако все пак правят нещо, обществеността трябва да знае, защото е крайно чувствителна. Или, както и навсякъде, и там голяма част са нечии деца, роднини, съседи...? Академията пък вече се доказа като безполезна за държавните и националните въпроси. Тук ще се опитаме да прецизираме една слаба точка на българската страна, която може да се използва като повод за наша инициатива. От 1990 година България празнува 3 март като национален празник. Това е денят, когато през 1878 година е подписан предварителният Санстефански мирен договор между Русия и Османската империя, която е загубила войната от 1877/1878 година. Този договор се нарича предварителен, защото никога не влиза в сила и е ревизиран след само три месеца, на 13 юни през същата 1878 година на Берлинския конгрес. Според руските замисли, в Сан Стефано е създадена Велика България, която обхваща почти цялата Македония, части от Сърбия (Пирот, Враня...), от Гърция (Северна Тракия и части от Източна Тракия) и Албания (Корча...). Според договора от Сан Стефано, България има над 170 хиляди квадратни километра територия, докато днес тя е около 110 хиляди. Русия създава Велика България като васална държава, което беше против интересите на западните сили, които не приеха договора. Русия беше принудена да направи ревизия на споразумението и след това приложи договореното в Берлин. И албанците бяха недоволни от Санстефанския договор и като следствие от него формираха Призренската лига, чиято цел е Велика Албания. Много години преди 1990 година София празнуваше 3 март като ден на освобождението, което също така е спорно в много отношения. Изборът на София да празнува 3 март като национален празник на страната е дълбоко провокативен за всички съседни държави, особено за Македония. Това открито символизира техните иредентистки аспирации към части от някои държави. Няма никакво основание, или оправдание, нещо, което е било предварително и въобще не е влязло в сила, да бъде използвано за национален празник от София. Благодарение на „гръмогласността“ на София, която безспорно е приятелска, поне знаем, че са се запънали около Делчев. За комисиите с Гърция, обаче, освен няколко новини от Атина, както обикновено неблагоприятни за Македония, нашата общественост няма никаква идея какво работят и какви са безпринципните отстъпки, направени от наша страна. Интересното е, че и Атина (индиректно, свързвайки ни с Албания), и София ни се заканват и с блокада на датата за преговори за членство в ЕС, докато и двете с нетърпение чакат да я получим, защото чрез тях ще могат да изстискат и малкото, което ни остана от македонската национална идентичност. Един от основните уроци в дипломацията е, че отношенията със съседите са и най-важните, и най-трудните. Почти навсякъде е така, не само на Балканите. През вековете сме споделяли историческата съдба със съседите, в добро и лошо, във войни и сътрудничество. Най-често събитията на Балканите са били дирижирани от други сили, които са имали собствени интереси и за тази цел са изправяли една срещу друга страните от региона. Окупаторите и границите са се променяли, дори са се разменяли населения, народите са се смесвали по различни начини и всичко това е оставило дълбоки следи и последици, които е нормално да рефлектират още дълги години. Тези наследства винаги са голям товар, а решения се намират много трудно. Така е и на Балканите, и в Далечния Изток, така е в цяла Азия, Африка и Латинска Америка. В момента, например, има шест, седем гранични спора между САЩ и Канада, за които не се говори много...", "date": "2019.10.02", "title": "„Нова Македония“: България води \"студена\" война срещу Македония"}
{"url": "https://www.24chasa.bg/novini/article/7686554", "text": "Британският министър-председател Борис Джонсън обеща днес Великобритания да напусне Европейския съюз на 31 октомври, \"каквото и да става\", със или без споразумение, предадоха световните агенции. \"Това, което целият свят иска, е да се приключи с този въпрос и да преминем към нещо друго. Затова ние ще излезем от ЕС на 31 октомври, каквото и да става. Да осъществим Брекзита. Можем, длъжни сме и ще го направим\", заяви Джонсън в реч на годишната конференция на Консервативната партия в град Манчестър, предава БТА. \"След три години и половина хората започват да имат усещането, че ги правят на глупаци. Те започват да подозират, че в тази страна има сили, които просто не искат Брекзит изобщо да бъде осъществен. А ако се окаже, че тяхното подозрение е правилно, тогава смятам, че ще има сериозни последици за доверието в нашата демокрация\", каза той. Пред съпартийците си премиерът каза, че днес представя на ЕС конструктивни и разумни предложения, които предвиждат компромис и за двете страни. \"Това е компромис от страна на Обединеното кралство и силно се надявам, че приятелите ни разбират това и на свой ред ще направят компромис\", допълни той. Джонсън настоя, че предложенията му няма да включват митнически проверки на границата в Северна Ирландия - един от основните поводи за разногласия в преговорите за Брекзит, посочва Ройтерс. \"При никакви обстоятелства няма да има проверки на или близо до границата в Северна Ирландия\", каза той. \"Ние ще уважаваме мирния процес и споразумението от Разпети петък\", заяви премиерът. Според него е необходимо ЕС да бъде готов да приеме нови технологии за уреждане на въпроса за предотвратяване на твърда граница между Ирландия и британската провинция Северна Ирландия. Той каза, че е готов да изведе Великобритания от ЕС без споразумение, ако общността не прояви повече гъвкавост. Джонсън изключи възможността за втори референдум за Брекзит. Препоръчвайки своята Консервативна партия преди евентуални скорошни избори, каквито мнозина очакват да има във Великобритания до края на годината, премиерът заяви, че правителството му ще повиши производителността и заплатите, ще контролира имиграцията и ще отдели повече пари за обществени услуги. Той заяви, че консерваторите не могат да позволят лейбъристкият лидер Джереми Корбин да дойде на власт. \"Ако Джереми Корбин бъде допуснат на \"Даунинг стрийт\", той ще повиши данъците ви, ще съсипе икономиката, ще разруши съюза между Великобритания и САЩ и ще разцепи Обединеното кралство. Не можем да позволим това да се случи\", каза Джонсън.", "date": "2019.10.02", "title": "Борис Джонсън: Великобритания ще напусне ЕС на 31 октомври, каквото и да става (Обновена)"}
{"url": "https://www.24chasa.bg/novini/article/7686538", "text": "Съветът за електронни медии (СЕМ) изрази тревога по повод нарушаване на Споразумението за отразяване на предизборната кампания за провеждане на избори за общински съветници и кметове, подписано между Българската национална телевизия (БНТ) и политическите партии, коалициите от партии и инициативни комитети, одобрено от Централната избирателна комисия (ЦИК), пише в декларация, публикувана на сайта на СЕМ. Вижте какво пише още в декларацията на СЕМ по  : В рамките на една от безплатните форми на предизборна кампания по програма БНТ 1 лидерът на ПП \"Атака\" г-н Волен Сидеров, поканен за участие в качеството си на председател на предизборния щаб на парламентарно представена политическа сила, си позволи да наруши грубо правилата за провеждане на политическия дебат в студиото на БНТ. В предизборната кампания ролята на обществената БНТ е от съществено значение за обективното, равнопоставено и справедливо представяне на участниците, от една страна, и за информираността на гласоподавателите, от друга страна.Журналистите в Българската национална телевизия притежават опит и умения за отразяване на политически кампании, както и професионално самочувствие да реагират адекватно, в защита на обществения интерес.В Закона за радиото и телевизията и Изборния кодекс на БНТ са възложени множество ангажименти, свързани с изпълнението на нейните обществени функции, което създава високи очаквания в аудиторията. Не по-малки са очакванията на гражданите и за отговорно поведение от страна на участниците в предизборната кампания.", "date": "2019.10.02", "title": "СЕМ: Сидеров наруши грубо правилата за провеждане на политическия дебат"}
{"url": "https://www.24chasa.bg/novini/article/7686600", "text": "Уважаеми потребители, за съжаление се обръщаме към вас по неприятен повод. SPARK е обект на масирана и организирана атака от страна на неизвестни към момента извършители. Само за последните три дни 15 автомобила от услугата са обект на груби вандалски прояви, опити за кражби, изпочупени стъкла и дори умишлени катастрофи. Извършителите действат организирано, с притеснително чувство за безнаказаност, като интензитетът на атаките им расте с всеки изминал ден. Това написаха в профила си във фейсбук от компанията \"Spark Bulgaria - electric car sharing\". Фирмата е българо-литовска, като от българска страна съакционери са издателят на \"Капитал\" Иво Прокопиев и бившия шеф на Валутния борд Мартин Заимов. Вече няколко години електрическите коли, които могат да се наемат и ползват споделено през мобилното приложение SPARK, се ползват в София. SPARK е услуга, която позволява откриване и наемане на електрически автомобил през мобилен телефон, независимо от времето на ползване. След като си свършите работа с колата, може да я оставите в „синя“ или „зелена“ зона, където електромобилите спират безплатно, или в определените за целта зони извън центъра на София. За съжаление колите стават обект на вандалски прояви. Ето цялото съобщение на компанията: \"За втори път откакто услугата SPARK оперира в България сме изправени пред подобен проблем. Предишният случай беше преди година и тогава взехме решението да не повдигаме публично темата, защото вярвахме, че подобни проблеми, дори и от толкова крайно естество, са временни и подлежащи на бърза корекция. В момента даването на публичност е наложително, защото очевидно става въпрос за добре подготвено и организирано престъпление, в голям мащаб, който би могъл да доведе до невъзможност за по-нататъшно предоставяне на услугата за българските ни клиенти. За малко повече от две години, компанията за споделени автомобили SPARK реално промени градската среда, като даде възможност на десетки хиляди софиянци да ползват над 230 чисто нови изцяло електрически автомобили на достъпна цена. Услугата ни даде възможност на жителите и гостите на София да се убедят лично в предимствата на споделената икономика и електромобилността. С дейността си SPARK директно помага за решаването на едни от най-сериозните проблеми на жителите на София замърсения въздух, задръстванията и шума. Разчитаме, на бърза и ефективна намеса на компетентните органи да преустановят този зловещ вандализъм и да разкрият неговите извършители. Обръщаме се и към нашите над 50 000 потребители в София да съобщават за всяко посегателство, което забележат, и да сигнализират за всяко съмнително поведение на хора около автомобилите на SPARK. Всъщност ние сме просто оператор и организатор на услугата, а колите служат на гражданите на София. Екипът на SPARK ще окаже пълно съдействие на разследващите органи, като в допълнение ще проведем и собствено разследване. SPARK e литовско-българска смесена компания, която оперира в няколко държави в Европа, но никъде досега не сме се натъквали на такова арогантно посегателство срещу собствеността. Вярваме, че с подкрепата на огромната общност на SPARK и на официалните власти ще успеем да съхраним София като град, в който надеждно може да се инвестира в иновативни услуги и нови бизнес модели, които подобряват градската среда за всички.\"", "date": "2019.10.02", "title": "Фирма на Прокопиев: Вандали трошат колите ни и ги катастрофират"}
{"url": "https://www.24chasa.bg/novini/article/7686580", "text": "\"От Брекзит вече ни боли глава!\", оплаква се Карл Уилсън, който иска най-сетне да се приключи с напускането на Европейския съюз - подобно на мнозина в Стоук он Трент. Радетелят за Брекзит Борис Джонсън далеч не е обединителна фигура по въпроса. В кръчмата, където 30-годишният Уилсън е седнал на маса по обяд, в центъра на този обеднял град с 250 000 жители в Централна Англия, пълен с магазини със спуснати кепенци, това становище преобладава. \"Преди три години имаше референдум и по-голямата част от страната гласува за излизане от ЕС. Три години по-късно продължаваме да се караме\", пояснява 50-годишният Дейв Робинсън пред кореспондента на АФП. \"Трябва да се зачита резултатът\" от гласуването, намесва се безработният клиент Дейв Хил. Той е гласувал за оставане, \"защото е по-добре да държиш враговете си наблизо\" Наречен \"столицата на Брекзит\", Стоук он Трент е гласувал с 69,4 процента за напускане през юни 2016 г., един от най-високите резултати в Обединеното кралство, доста над резултата на национално равнище (52 процента). Три години по-късно, излизането от Европейския съюз на два пъти беше отлагано, условията му остават неизвестни, а политическото положение е взривоопасно. Премиерът консерватор Борис Джонсън дойде на власт в края на юли с обещание да осъществи Брекзит на всяка цена на 31 октомври, със или без споразумение за развод с ЕС. Няма начин да го наруши, тъй като не пропусна да го повтори на конференцията на торите, която завършва днес в северозападния град Манчестър. Закон обаче го задължава да поиска отлагане с три месеца, ако не бъде постигнат никакъв компромис с Брюксел до 19 октомври, веднага след следващата среща на върха на ЕС. Опозиционните депутати, които спешно го гласуваха в началото на септември, подкрепени от разбунтували се консервативни депутати, се опасяват, че излизане \"без сделка\" ще потопи Обединеното кралство в мощна зона на икономическа турбуленция. Отлагане или повторно гласуване за Брекзит на нов референдум, както настояват някои, \"само ще проточи процеса още повече\", смята Дейв Робсън, собственик на кръчмата \"Бялата звезда\". \"Ако стане, стане. Ако не - какво да се прави, такъв е животът\", добавя той малко фаталистично. Макар че желанието да се обърне нова страница доминира, колоритната личност на Борис Джонсън, майстор на гафовете, разделя мненията в този деиндустриализиран избирателен район, прочут със своя порцелан. Лейбъристката партия, основната опозиционна сила, спечели тук частичен вот през 2017 г. срещу еврофобската Партия за независимостта на Обединеното кралство (ЮКИП) . За месаря Греъм Фентън Борис Джонсън \"със сигурност\" е личността, от която Обединеното кралство има нужда. \"Той е роден за тази роля. Той е като Тръмп в Америка: върши работа\", анализира Фентън. \"Като слушам новините, той винаги изглежда човекът, който иска да го осъществи (Брекзит) на всяка цена\", признава 69-годишната Сюзън Худ, която цял живот е живяла в сивия Стоук он Трент, неуютен под хладния бриз и дъжда в ранната есен. Тя го смята за \"женкар\", \"но това няма значение, стига да върши работа\". Парадоксално обаче тя няма да гласува за него, ако през следващите месеци има предсрочни парламентарни избори - сценарий, възприеман като неизбежен, за да се излезе от политическата задънена улица. Консервативното правителство, лишено от парламентарно мнозинство, ги подкрепя, но опозицията се опъва, като предпочита да се увери, че вариантът \"без сделка\" е действително отхвърлен. \"Ще гласувам за либералните демократи (които искат да анулират Брекзит) или изобщо няма да гласувам\", споделя Сюзън Худ, която, подобно на други жители, признава, че се чувсгтва изгубена в перипетиите на Брекзит. За Кей Люис, която държи малък бутик с излиняла витрина, където се предлагат всевъзможни трикотажни изделия, чайни сервизи и други дреболии, обещанията на торите да инвестират масирано в обществените услуги не са нищо повече от празни приказки, а всички политици са от един дол дренки. \"Гласувах за напускане, но ми се иска да бях подкрепила оставането, защото ни наговориха много лъжи, на само една партия, а всички\", заключава тя. (БТА)", "date": "2019.10.02", "title": "Стоук он Трент: От Брекзит вече ни боли глава!"}
{"url": "https://www.24chasa.bg/novini/article/7686601", "text": "Главният прокурор на румънската Дирекция за разследване на престъпленията на организираната престъпност и тероризма (ДРПОПТ) Феликс Банила подаде днес оставка, предаде агенция Аджерпрес. Оттеглянето му от поста бе поискано от президента Клаус Йоханис заради начина, по който се провежда разследването на престъпленията в южния град Каракал. Първоначално Феликс Банила отказа да подаде оставка, като изтъкна, че дейността на ДРПОПТ не се ограничава само със случая в Каракал, предава БТА. В този южен румънски град през месец юли бе отвлечена и убита 15-годишната Александра Мачешану. Покрай разследването на престъплението стана ясно, че заподозреният за нейното убийство - 66-годишният Георге Динка, вероятно е убил и 18-годишната Луиза Меленку. Тези разкрития потресоха Румъния и доведоха до оставката на тогавашния министър на вътрешните работи Николае Мога. Представяйки оставката си днес, главният прокурор на ДРПОПТ посочи, че случаят Каракал не надхвърля нивото на неговата компетентност. Банила каза, че не се упреква в нищо, но е решил да подаде \"почетна оставка\". Решението да се оттегли Банила е взел след разговор с и.д. главен прокурор, с министъра на правосъдието Ана Бирчал и с членове на прокурорската секция на Висшия съвет на магистратурата. Феликс Банила посочи, че подава оставка не защото не е изпълнил дълга си, а за да предостави възможност на ДРПОПТ да продължи дейността си без натиск. Съгласно процедурата в румънското законодателство министърът на правосъдието Ана Бирчал е изпратила оставката на президента Клаус Йоханис.", "date": "2019.10.02", "title": "Румънският главен прокурор Феликс Банила подаде оставка"}
{"url": "https://www.24chasa.bg/novini/article/7686667", "text": "Главният следовател от Националното бюро за разследване Оли Тойрас каза, че мъжът, чиято самоличност не се съобщава, е заподозрян в убийство и няколко опита за убийство. Засега не са известни мотивите на нападателя. Той е влязъл с меч и огнестрелно оръжие в класна стая в учебен център и успял да убие един човек и да рани деветима, преди да бъде тежко ранен от полицаи и откаран в болница, предава БТА. Следователят Тойрас съобщи, че мъжът е финланддски гражданин, роден през 1994 г., студент в колежа за професионална подготовка, помещаващ се в мол в града.", "date": "2019.10.02", "title": "Нападателят, убил жена и ранил деветима в Куопио, е действал сам"}
{"url": "https://www.24chasa.bg/novini/article/7686654", "text": "Бившият шеф на КПКОНПИ Пламен Георгиев отново не е магистрат. След като преди по-малко от два месеца прокурорската колегия го върна в спецпрокуратурата (по повод подадената от него оставка като председател на антикорупционната комисия), днес го освободи отново, предава БТА. Всички девет присъстващи членове на заседанието днес гласуваха \"за\", а цялата процедура отне няколко минути. Единствено бе отчетено, че Георгиев няма незавършени дела.", "date": "2019.10.02", "title": "Приеха оставката на Пламен Георгиев като магистрат"}
{"url": "https://www.24chasa.bg/novini/article/7686634", "text": "Районна прокуратура – Велико Търново внесе в съда обвинителен акт срещу мъж за кражба на пари и хулиганство, съобщиха от държавното обвинение. Обвиненията срещу И. И са за това, че на 13.11.2018 г. в гр. Велико Търново, на паркинг на ул. „Ниш“, от лек автомобил „Опел Астра“, отнел от владението на собственика В. Д. сумата от 1000 лева. Обвинен е и за това, че по същото време и място извършил непристойни действия, грубо нарушаващи обществения ред и изразяващи явно неуважение към обществото, като на паркинг на ул. „Ниш“ и в лек автомобил „Опел Астра“, спрян на паркинга, безпричинно нанесъл побой на В. Д., като му нанесъл удари с юмруци в областта на главата. През октомври 2018 г. местен строителен предприемач се договорил с обвиняемия, за строителни дейности, които той и негови роднини да извършат, и за възнаграждението, което ще получават за свършената от тях работа. През първите седмици В.Д. поетапно плащал на И.И. различни парични суми, съобразно количеството и качеството на свършената работа. Двамата имали забележки един спрямо друг, съответно по отношение на качеството и количеството на извършената работа, така и по отношение на заплащането. В тази връзка на 13.11.2018 г., двамата се срещнали, като В.Д. дал 1000 лева, но И.И. възразил, че парите са малко. Получил отговор, че след като всички договорени дейности бъдат извършени качествено ще получи останалите пари. Недоволен от това И. И. нападнат обвиняемият и му нанесъл няколко удара с юмрук в областта на главата. Пострадалият успял да стигне до автомобила си и да седне на шофьорската седалка, но в този момент обвиняемият заобиколил автомобила и през отворената дясна врата проврял тялото си навътре, и нанесъл още няколко удара на пострадалия. Междувременно забелязал сумата от 1000 лева, поставена в нишата на автомобила, взел парите и излязъл от автомобила. Предстои насрочване на делото за разглеждане от съда.", "date": "2019.10.02", "title": "Изправят на съд майстор, пребил строителен предприемач и задигнал 1000 лв."}
{"url": "https://www.24chasa.bg/novini/article/7686144", "text": "Шофьорът, за когото се твърди, че е ударил автомобила на принцеса Даяна във фаталния 31 август, сподели в ексклузивно интервю, че му е наредено да не говори за инцидента. Ле Ван Танх, който е роден във Виетнам, заяви, че неговият \"Фиат Уно\" удря \"Мерцедеса\" на Даяна, след което колата на принцесата на Уелс се забива в стълб на тунел в Париж. В катастрофата загиват принцеса Даяна, партньорът й Доди Ал Файед и шофьорът Хенри Пол. Единственият оцелял е охранителят на Ал Файед - Тревър Рииз Джоунс. Ван Танх твърди, че британски полицаи са го помолили да отиде в Англия, за да даде показания за катастрофата, но някои френски офицери му заявили: \"Не ходи там\", пише \"Мирър\". Парижкият културист и шофьор научил, че британските разследващи все още много искат да разговарят с него. \"Знам, че ще дойдат. Няколко пъти ми казаха, че ще се върнат. Знаете ли какво ми каза френската полиция? \"Законът не е същият като във Франция. Не ходи там.\" През 2006 г. бащата на Ван Танх заяви, че след катастрофата синът му е ремонтирал и пребоядисал колата. Френската полиция разпитва виетнамеца, тогава 22-годишен таксиметров шофьор, и констатира, че бялата боя на \"Фиат-а\" съвпада с намерената по \"Мерцедеса\" на Даяна. В отговор на твърдението на баща му за пребоядисването на колата, Ван заявява: \"В полицейския доклад - те знаят защо я пребоядисах. Когато нямаш пари и имаш стара повредена кола, какво правиш?\" Той добави, че се чувства невинен по обвиненията, че е замесен в смъртта на Даяна. През 2017 г. британски полицейски комисар Лорд Стивънс, който е ръководил разследването, заяви: \"Ние не го обвиняваме за случилото се. В моя доклад е посочено, че \"Фиатът\" е замесен в инцидента, но не е причината за катастрофата.\" Бившият кралски кореспондент на \"Би Би Си\" заяви, че интервюто на Ле Ван Танх трябва да бъде предадено на британските и френските власти, като част от официално искане за повторно разследване на случая с Даяна. Журнaлиcти, които са рaзгoвaряли c Тaнх, направиха пoдкacт \"Дaянa: Cлучaят e рaзрeшeн\". Тe издaдoхa и книгa cъc cъщoтo зaглaвиe.", "date": "2019.10.02", "title": "Шофьорът, блъснал принцеса Даяна: Френската полиция ми нареди да мълча (Видео)"}
{"url": "https://www.24chasa.bg/novini/article/7686734", "text": "В присъствието на министъра на енергетиката Теменужка Петкова и на изпълнителния директор на \"Булгартрансгаз\" ЕАД Владимир Малинов ще бъде подписан договор за изграждане на компресорните станции \"Нова Провадия\" и \"Расово\", които са част от разширението на газопреносната инфраструктура в страната по проекта \"Балкански поток\". Това съобщиха от пресцентъра на Министерството на енергетиката. Подписването с избрания изпълнител - ДЗЗД \"Ферощал Балкангаз\", ще се състои на 3 октомври от 13 часа в сградата на \"Булгартрансгаз\" ЕАД - София, жк. \"Люлин\" 2, бул. \"Панчо Владигеров\" 66. ДЗЗД \"Ферощал Балкангаз\" е обединение между Ферощал индустрианлаген ГмбХ - Германия, \"Главболгарстрой\" АД и \"Главболгарстрой интернешънъл\" АД. Изпълнителят бе избран през август 2019 г. след проведена процедура по реда на Закона за обществените поръчки. Стойността на договора е 350.8 млн. евро без ДДС. Проектът за разширение на газопреносната инфраструктура от турско-българска до българо-сръбска граница ще осигури условията за реализация на концепцията за газов хъб \"Балкан\".", "date": "2019.10.02", "title": "Утре сключват договор за двете компресорни станции по проекта \"Балкански поток\""}
{"url": "https://www.24chasa.bg/novini/article/7686547", "text": "До 31 октомври 2019 г. администрацията на президента набира заявленията на кандидатите за получаване на еднократна стипендия по инициативата „Подкрепи една мечта“. Това обявиха от прессекретариата на държавния глава. Еднократната финансова помощ е за тези младежи в неравностойно положение, които през академичната 2019/2020 ще са студенти в първи курс. Финансова подкрепа ще получат и учениците от 12 клас, които са настанени в социални услуги, и които са завършили с отличен успех учебната 2018/2019 г. По предварителна информация, близо 20 са зрелостниците от инициативата, които ще продължат образованието си във висше училище или професионален колеж. Това са младежи, които са израснали без родителска грижа или имат намалена работоспособност заради зрително или слухово увреждане. Условията и редът за получаване на еднократната финансова помощ са публикувани на интернет страницата на държавния глава. Необходимо е кандидатите да попълнят заявления по образец, които могат да изтеглят от сайта, и да приложат посочените документи. И тази година необходимите удостоверения от агенцията за социално подпомагане и социалните услуги по места ще се събират по служебен път. Крайният срок за подаване на документите е 31 октомври 2019 година, лично или по пощата, на адрес: гр. София, бул. „Дондуков“ № 2.", "date": "2019.10.02", "title": "До 31 октомври набират заявленията на кандидат-стипендиантите по инициативата „Подкрепи една мечта“"}
{"url": "https://www.24chasa.bg/novini/article/7686198", "text": "Френските власти задържаха за разпит мъж, заподозрян, че е държал черна пантера в апартамента си, откъдето тя бе спасена, но по-късно бе открадната от зоопарк, предаде АФП. , след като избяга от апартамент в нея. Черната пантера бе приспана с упойваща стреличка и прехвърлена в зоопарк в Мобеж до границата с Белгия. Планирали да я настанят в център за рехабилитация за опитомени диви животни. Но седмица по-късно котката била открадната от зоопарка след счупване на катинари и ключалки и избягване на охранителната система. Персоналът на зоологическата градина изрази безпокойство за здравето и състоянието на животното, което още не е открито. Във вторник мъжът, от чийто апартамент избяга котката, отиде в полицията, съобщи прокуратурата в Лил. Той бе задържан за разпит по подозрение в незаконно държане и злоупотреба с диво животно, най-вече заради отстраняване на ноктите на пантерата. Мъжът бе обявен за издирване от полицията, докато не се предаде по съвет на адвоката си.", "date": "2019.10.02", "title": "Френските власти разпитват мъж за открадната пантера от зоопарк"}
{"url": "https://www.24chasa.bg/novini/article/7686212", "text": "Да се улесни процедурата за регистрация на доставчиците на декларирани (GPS) данни, които ще се използват за изчисляване на дължимите от тежкотоварните автомобили тол такси, както и да отпадне задължението на Агенция „Пътна инфраструктура“ да организира разпространението на бордови устройства. Това предвижда прието от правителството постановление, с което се изменя Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние. Доставчиците на GPS данни ще предоставят за обработка на националните и европейските доставчици на услуги - партньори на Агенция „Пътна инфраструктура“, информация за географското позициониране на техните клиенти по републиканската пътна мрежа. На база на обработените GPS данни Националното тол управление ще изчислява дължимата тол такса на съответния тежкотоварен автомобил. Промените предвиждат да отпадне необходимостта от сключване на договори при общи условия между АПИ и доставчиците на GPS данни, както и да се намалят изискванията към тях. Те ще подписват договор с националните и европейските доставчици на тол услуга. Партньорите на АПИ ще обработват GPS данните и ще ги превръщат в т.нар. тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс. Същевременно Пътната агенция запазва контролните си функции над дейността на доставчиците на GPS данни, като се предвижда да ги вписва в публичен списък при облекчени условия. Те трябва също така да имат специализиран персонал с опит и с необходимата квалификация, чрез които да могат непрекъснато да изпълняват изискванията на АПИ, както и да имат добра репутация. С промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства и свързаната с това регистрация на ползватели на платената пътна мрежа и директното им отчитане. Тези дейности ще бъдат изцяло прехвърлени върху търговците, които в различните си качества предоставят услуги по електронно събиране на пътни такси, като АПИ няма да плаща допълнително за това. Услугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците. С промените Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние се привежда в съответствие със Закона за изменение и допълнение на Закона за пътищата.", "date": "2019.10.02", "title": "Облекчават регистрацията на доставчици на GPS данни за тол таксуването"}
{"url": "https://www.24chasa.bg/novini/article/7686166", "text": "Синдикатите и бизнеса очакват през следващите пет години да бъде въведена национална програма за базови дигитални умения за всички работещи българи, които към момента са около три милиона и сто хиляди души, каза във Велико Търново президентът на КНСБ Пламен Димитров, предава БТА. По думите му за целта са необходими поне 1 милиард евро. Той подчерта, че всеки работещ трябва да получи базови дигитални умения, тъй като според индекса на Европейската комисия за дигитални умения на заетите на пазара на труда България е на едно от последните места. Според него в България над 70 процента от хората имат средно образование, но нямат умения за ползване на новите технологии, което е проблем. Другият проблем е, че няма информация от страна на бизнеса какъв тип дигитална трансформация се очертава за индустрията в България. Във Великотърновския университет КНСБ, съвместно с МОН и МТСП организира поредна среща от серията \"Masterclass work\" 4.0, посветена на предизвикателствата, които поставя дигитализацията пред пазара на труда. В срещата участват студенти, преподаватели и специалисти. Променящите се условия на пазара на труда и общата тенденция 40 процента от работодателите в Европа да изпитват затруднения при набирането на кадри също е част от дискусиите, посочи заместник-министърът на труда и социалната политика Зорница Русинова. Тя подчерта, че дългосрочното решаване на проблема е чрез образователната система. Според нея дигитализацията в публичния сектор и в предоставянето на услуги напредва и скоро ще стане така, че хората, които нямат цифрови умения ще бъдат част от маргинализираните групи. След не повече от две години данъчна декларация ще се подава само по електронен път, даде пример тя. Русинова посочи, че МТСП преговаря с ЕК голяма част от средствата за новия програмен период от Европейския социален фонд да бъдат насочени към програми за цифрово обучение. Очакванията са, че министерството ще договори 4 милиарда лева за следващия програмен период, като поне 500 милиона лева ще бъдат насочени към програма за мащабни дигитални обучения. Зместник-министърът на образованието Карина Ангелиева коментира ролята на висшите училища в този процес. Тя отбеляза, че анализите на министерството показват, че университетите не комуникират помежду си и не си сътрудничат. Като пример тя посочи, че е недопустимо един университет да има чудесна лаборатория, друг в същата специалност да има добри преподаватели, и двата университета да не са в добра взаимовръзка.", "date": "2019.10.02", "title": "Очаква се въвеждане на национална програма за базови дигитални умения на работещите"}
{"url": "https://www.24chasa.bg/novini/article/7686240", "text": "Правителството отпусна 50 817 326 лв. по бюджета на Министерството на регионалното развитие и благоустройството за извършване на дейности предимно по второкласна и третокласна републиканска пътна мрежа. С част от средствата - 45 317 326 лв., ще бъдат финансирани ремонт на асфалтова настилка, локални ремонти, отводнителни мероприятия, бетонови работи, полагане на нова хидроизолация и подмяна на фуги на съоръжения, ремонт и монтаж на нови ограничителни системи, възстановяване на вертикалната сигнализация, полагане на хоризонтална маркировка, ландшафтно оформяне и други. С изпълнението на тези дейности техническите качества на пътните участъци и съоръженията по тях се привеждат към експлоатационно състояние, отговарящо на съвременните изисквания за безопасност и комфорт на движението. Голяма част от предвидените за ремонт отсечки са по направления, които са изключително натоварени целогодишно, като Монтана - Лом, Пазарджик - Пловдив, Велинград - Сърница, Сливен - Стара Загора и др. Други от обектите са част от туристическите маршрути към българското Черноморие - Добрич - Албена, Карнобат - Бургас и др. Остатъкът от ресурса в размер на 5,5 млн. лв. ще бъде изразходван за изплащане на равностойните парични обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.", "date": "2019.10.02", "title": "51 млн. лв. отпускат за ремонт на второкласната и третокласната пътна мрежа"}
{"url": "https://www.24chasa.bg/novini/article/7686221", "text": "Няма планове за промени в турския кабинет, заяви турският президент Реджеп Тайип Ердоган, цитиран от Анадолската агенция. В момента няма никакви подобни планове, каза Ердоган снощи пред журналисти, като отхвърли твърденията, че има вероятност за ремонт на кабинета, предава БТА. От известно време в Турция се говори за възможни промени в правителството. Ердоган формира първия си кабинет след общите избори на 24 юни 2018 г., припомня Анадолската агенция. На референдум през април 2017 г. турците гласуваха за въвеждане на президентска система на управление в страната.", "date": "2019.10.02", "title": "Ердоган: Няма планове за промени в турския кабинет"}
{"url": "https://www.24chasa.bg/novini/article/7686246", "text": "Сондата \"ИнСайт\" успя да запише няколко сеизмични труса на Червената планета, които могат да бъдат чути като аудиозаписи на Земята, предават Франс прес и Асошиейтед прес. НАСА пусна в интернет два звукови файла от марсиански земетресения от 22 май и 25 юли, записани с помощта на свръхчувствителния сеизмометър на сондата. Той прослушва марсианските недра от началото на годината и се опитва да улови \"пулса\" на планетата. Тя не е мъртва и \"диша\" по свой начин, уточни БТА. Сеизмометърът на \"Инсайт\" успя да улови 100 явления на Марс, но едва 21 от тях могат да бъдат определени като трусове. Първият от тях бе регистриран през месец април.", "date": "2019.10.02", "title": "Учени записаха туптящото сърце на Марс (Аудио файлове)"}
{"url": "https://www.24chasa.bg/novini/article/7686249", "text": "Настоящият румънски президент Клаус Йоханис остава на челно място в предпочитанията на румънците за президент, пише днес в. \"Адевърул\" и публикува данните от социологическа анкета по поръчка на опозиционната партия Съюз за спасение на Румъния. Първият тур на президентските избори в Румъния е насрочен за 10 ноември, припомня БТА. Според данните от анкетата Йоханис ще получи 40,5 процента - далеч пред премиерката Виорика Дънчила, която би получила 21,4 процента от гласовете. Дан Барна, който е кандидатът за президент на партия Съюз за спасение на Румъния (трета политическа сила в парламента), е на съвсем малка разлика от премиера Дънчила - 19,7 процента, пише \"Адевърул\". Четвъртото място сред кандидатите за президент се заема от актьора и политик Мирча Дякону, който е подкрепян от партия Про Румъния и Алианс на либералите и демократите. В анкетата той получава 7,6 процента от гласовете. Общо 14 кандидати са се регистрирали за участие в президентските избори в Румъния, предаде агенция Аджерпрес. Наред с водещите четирима кандидати, за поста държавен глава ще се съревновават още: Виорел Катарама (кандидат на партия Либерална десница), Теодор Палеологу (партия Народно движение), Хунор Келемен (Демократичен съюз на унгарците в Румъния), Рамона-Йоана Брюнсийлс (Партия на силата на хуманистите), Каталин Иван (Алтернатива за национално достойнство), Богдан Мариан-Станоевич (независим), Джон-Йон Бану (партия Румънска нация), Себастиан-Константин Попеску (партия Нова Румъния), Александру Кумпанашу (независим), Нинел Пея (партия Румънски народ).", "date": "2019.10.02", "title": "Според анкета Клаус Йоханис отново ще спечели изборите за президент"}
{"url": "https://www.24chasa.bg/novini/article/7686258", "text": "На 3 и 4 октомври държавният глава Румен Радев ще бъде на официално посещение в Република Австрия. Визитата е по покана на австрийския федерален президент Александър Ван дер Белен, съобщават от пресекретариата на президента. Посещението на Румен Радев ще започне на 3 октомври със среща с наши сънародници, които живеят и работят в Австрия. Държавният глава ще отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията. Двамата имат значим принос за популяризирането на културата, изкуството и успехите на България зад граница. На 4 октомври държавният глава Румен Радев и неговата съпруга Десислава Радева ще бъдат посрещнати с официална церемония от президента Александър Ван дер Белен и съпругата му Дорис Шмидбауер. Двамата президенти ще ръководят пленарните разговори между двете делегации, след което ще дадат съвместна пресконференция. Теми от дневния ред на ЕС и дебатът за бъдещето на Европа, регионалното сътрудничество в Дунавския регион, потенциалът за увеличаване на двустранния икономически и инвестиционен обмен, както и миграцията и сътрудничеството в областта на сигурността, се очаква да бъдат сред акцентите на срещата на президентите Румен Радев и Александър Ван дер Белен. По-късно през деня държавният глава Румен Радев ще разговаря с федералния канцлер Бригите Бирлайн, с председателя на Националния съвет на Австрия Волфганг Соботка и с председателя на Конституционния съд проф. д-р Кристоф Грабенвартер.", "date": "2019.10.02", "title": "Радев ще бъде на посещение в Австрия"}
{"url": "https://www.24chasa.bg/novini/article/7686263", "text": "САЩ призоваха днес Пхенян \"да се въздържа от провокации\" и да запази ангажираността си с ядрените преговори,  , предаде Ройтерс. \"Призоваваме (Северна Корея) да се въздържа от провокации, да съблюдава задълженията си съгласно резолюциите на Съвета за сигурност на ООН и да остане ангажирана с участието си в съдържателни и трайни преговори за гарантиране на мира и стабилността на Корейския полуостров и премахване на ядрените оръжия\", заяви в Рим говорителка на Държавния департамент, предава БТА. Държавният секретар на САЩ Майк Помпейо е на посещение в Италия. Южна Корея заяви, че днешната ракета може да е била изстреляна от подводница. Изстрелването стана ден след като Северна Корея обяви, че ядрените преговори със САЩ ще бъдат възобновени.", "date": "2019.10.02", "title": "САЩ: Пхенян да се въздържа от провокации, след като изстреля балистична ракета"}
{"url": "https://www.24chasa.bg/novini/article/7686321", "text": "Учени от Югоизточния университет Нова във Форт Лодърдейл, Флорида, смятат, че микроби, вируси и гъбички трябва да са първите колонизатори на Марс, преди там да се заселят хора, съобщи Сайънс алърт. Идеята за заселване на микроорганизми на Марс противоречи на многогодишни принципи, които не допускат замърсяване на планета. Преди оборудване да се отправи в космоса, то трябва да мине санитарна обработка, която позволява съхраняването на изследваната среда в първоначалния й вид. Появата на земни организми на Марс ще попречи на търсенето на признаци на древен живот. Специалистите са на мнение, че стартирането на процеси на тераформиране на Червената планета с помощта на микроорганизми е неизбежно и че без преднамерено замърсяване колонизацията на Марс е невъзможна. За първи колонизатори ще са подходящи екстремофили - предимно едноклетъчни, които могат да оцелеят в екстремни условия. Учените обаче не знаят какви точно организми ще са подходящи за целта и няма да попречат на тераформирането. Използването на бактерии и други примитивни живи същества се обяснява с това, че размножавайки се, те ще започнат да променят състава на атмосферата и релефа на планетата. Така тя ще стане по-пригодна за заселване на хора.", "date": "2019.10.02", "title": "Специалисти препоръчаха как да се колонизира\nМарс"}
{"url": "https://www.24chasa.bg/novini/article/7686310", "text": "\"Към тези избори подходихме изключително отговорно - с допитване към гражданите във всяко населено място, за да можем да отговорим изцяло на нуждите какъв трябва да е кметът и общинските съветници. Амбицията ни беше да привлечем широко гражданско присъствие. Искам да подчертая, че вече имаме спечелени общини - Симитли и Бойница, където кандидатите за ГЕРБ са единствени. Вярвам, че нашето участие в изборите не е самоцел за постигане на власт. Ние търсим това, което обединява хората\". Това заяви председателят на парламентарната комисия по здравеопазването Даниела Дариткова на пресконференция на партията. \"Навсякъде имаме пълни листи. Какво да кажем за колегите от БСП - дори кандидатурата им в София е подкрепа за някого\", каза председателят на Народното събрание Цвета Караянчева.  От думите на вицепремиера Томислав Дончев стана ясно, че ГЕРБ ще води позитивна кампания за местните избори, а не на база нападки срещу опонентите си. \"При нас няма нито магьосници, нито фокусници. Всяко нещо, което се поема като ангажимент, е предварително включено в бюджет и е ясно как ще се случи. Кампанията ни ще бъде скромна. Обърнали сте внимание, че такова бляскаво откриване като друг път сега е нямало. Опитваме се да се вмъкнем в по-малката субсидия - това е единствената причина. Ние ще продължим с това, с което сме известни и сме получавали досега подкрепата\", добави Дончев. \"Мисля, че имаме безспорен интерес нашите кандидати да се явяват в дебати, защото това е шанс хората да преценят кой доколко е подготвен\", каза още той. \"Все пак Волен Сидеров е част от това Народно събрание и всички ние сме призвани да пазим авторитета на институцията. Смятам, че снощното му поведение е позор за нея\", коментира Дариткова  . \"Всеки носи персонална отговорност за собственото си поведение. В коалицията не сме разписвали правила за личностното поведение\". \"Вербална или физическа агресия в ефир може да има, само ако се предава турнир по борба. Всички политици носим отговорност да не предаваме агресия на хората по телевизията. Езикът на омразата понякога е много изкусителен като инструмент, но това се връща. Деца го виждат и това поведение се копира\", допълни вицепремиерът Дончев.", "date": "2019.10.02", "title": "Дариткова: Смятам, че поведението на Сидеров е позор за Народното събрание (Видео)"}
{"url": "https://www.24chasa.bg/novini/article/7686320", "text": "12 питбула, използвани за нелегални кучешки боеве, са починали в общинския приют в Пловдив. Това каза пред  Георги Божев, директорът на Общинско предприятие „Зооветеринарен комплекс“. Животните бяха настанени в приюта, докато траеше делото срещу бившите им собственици. Там те са повече от три години. След като делото приключи с осъдителна присъда за собствениците, организирали незаконните боеве, животните бяха предадени на държавата, а законният техен стопанин стана Българската агенция по безопасност на храните. „Въпреки, че в приюта в Пловдив се грижим добре за тях, 12 от 50-те настанени при нас животни починаха“, каза Божев. Той уточни, че когато животните са били оставени в приюта, най-малките са били на по 10 дни, а най-възрастните никой не може да каже на каква възраст са. „Докато са били обучавани за кървави схватки със себеподобните им, кучетата са били третирани с доста забранени медикаменти“, посочи Божев. Възможно е именно това да е причината за тяхната смърт. Със сигурност между починалите има две-три, които са имали рак, някои от тях са умрели от инфаркт или инсулт. „Сърцето на едното от кучетата беше доста уголемено, преди да почине. Тези аномалии най-вероятно са предизвикани от прекомерно натоварване с анаболни медикаменти“, добави Божев. Възможно е също така някои от кучетата да са починали и от естествена смърт. По думите на директора на приюта, в момента останалите 32 питбула са в перфектно състояние, охранени, няма грешка в тяхното отглеждане, което да доведе до смъртта им, доказва съдебно-медицинската експертиза. Във вторник ще има среща в Областната дирекция по храните в Пловдив, на която са поканени и неправителствени организации и специалисти, които да си кажат мнението какво да се прави с тези животни. „При разговора ни от прокуратурата изразиха опасението, че животните може да попаднат в ръцете на недоброжелателни граждани, които отново да ги пуснат на арената на боевете. Те са селектирани и обучавани за такива боеве. Така, че твърде опасно е и да се отглеждат с други кучета. Всички тези опасения трябва да се обсъдят добре и да се вземат правилните решения“, каза още Георги Божев и добави, че няма друг подобен случай у нас, за да се вземе примера от него. До момента за питбулите се харчат само общински средства, похарчени са над 200 000 лева, посочи още Георги Божев. Те престояват в приюта в Пловдив, тъй като Агенцията по храните няма къде да ги държи, няма и средства за прехраната им.", "date": "2019.10.02", "title": "Починаха 12 питбула, ползвани за нелегални кучешки боеве в Пловдив"}
{"url": "https://www.24chasa.bg/novini/article/7686332", "text": "Близо два тона наркотици са били заловени при няколко операции в Истанбул между 15 и 30 септември, съобщи турската частна телевизия НТВ. Екипи на полицията за борба с тероризма са заловили 1 тон и 800 килограма скънк, 60 килограма хероин, 13 килограма кокаин и осем килограма хашиш, предава БТА. При операциите, извършени в истанбулските общини Силиври, Байрампаша, Арнавуткьой, Султангази, Есенюрт, Кючукчекмедже, Фатих и Зейтинбурну, са задържани 14 лица. Иззети са оръжие, боеприпаси, везни и преса.", "date": "2019.10.02", "title": "Хванаха близо 2 тона наркотици в Истанбул"}
{"url": "https://www.24chasa.bg/novini/article/7686352", "text": "По-рано днес в част от касите на ЦГМ имаше проблем с интернет доставчика и системата временно не работеше. Става дума за около 3 часа, като проблемът е бил само в някои от пунктовете. Не е имало опашки и струпване на хора, уточниха от ЦГМ. Оттам добавиха, че вече всички каси работят нормално.", "date": "2019.10.02", "title": "Системата за зареждане на карти за градски транспорт в София работи"}
{"url": "https://www.24chasa.bg/novini/article/7686348", "text": "Извършител на хулиганска проява в централната градска част на Пловдив е задържан вчера от служителите на реда, съобщиха от полицията. Малко след полунощ автопатрул на Второ РУ забелязал на ул. \"Лука Касъров\" лек автомобил \"Рено\" да прави резки маневри докато се движи с висока скорост, създавайки предпоставка за евентуален пътен инцидент. Полицаите реагирали незабавно и спрели колата. Тя била управлявана от 23-годишен жител на пазарджишко село. Младежът е отведен за едно денонощие в полицейския арест. Срещу него е образувано бързо производство по чл. 325, ал.3 от НК. Предстои материалите да бъдат внесени в районната прокуратура.", "date": "2019.10.02", "title": "23-годишен прави резки маневри с висока скорост, пренощува в ареста"}
{"url": "https://www.24chasa.bg/novini/article/7686345", "text": "Участници в две сбивания са задържани снощи в РУ - Раковски. Първият сигнал постъпил в дежурната част на районното управление в 21.50 часа - в Момино село свада между двама съседи, на 40 и 48 години, прераснала във физическа саморазправа и по-младият ударил с дървен прът по главата опонента си. Пострадалият е прегледан на място от пристигналия лекарски екип и освободен за домашно лечение. 40-годишният е отведен за срок до 24 часа в полицейския арест. Час по-късно отново било съобщено за сбиване, но този път между местни жители на село Белозем. Незабавно натам били насочени патрули на районното управление и пловдивския сектор \"Специализирани полицейски сили\". В резултат на бързата им намеса разрастването на конфликта било предотвратено, без да има сериозни последствия. Повърхностни рани получили трима участници, на които е оказана медицинска помощ. Като инициатори на сбиването в районното управление са задържани 8 мъже. След доклад на случаите в Районна прокуратура - Пловдив са образувани две досъдебни производства.", "date": "2019.10.02", "title": "Участници в две сбивания са задържани за нощ в Раковски"}
{"url": "https://www.24chasa.bg/novini/article/7686366", "text": "570 водачи са санкционирани за неправомерна употреба на мобилни телефони при последната операция за недопускане на незаконосъобразно ползване на мобилни устройства по време на движение. Тя бе организирана по линия на Европейската мрежа на службите на Пътна полиция – TISPOL и се проведе в седмицата от 16 до 22 септември, припомни МВР. По смисъла на чл. 104а от ЗДвП, използването от водачите на мобилни телефони по време на движение без устройства, позволяващи употребата им без участието на ръцете, е недопустима. По време на операцията у нас са проверени 25 953 моторни превозни средства и 29 440 души. Най-много нарушения са установени от екипите на ОДМВР-Велико Търново – 57, СДВР – 55 и ОДМВР-Бургас – 51. За сравнение, при аналогична операция, проведена от 17 до 23 септември миналата година, на територията на страната бяха проверени общо 24 807 МПС и 29 340 души, бяха установени общо 662 подобни нарушения.", "date": "2019.10.02", "title": "570 шофьори получиха санкции за телефониране по време на път"}
{"url": "https://www.24chasa.bg/novini/article/7686349", "text": "Смесените послания, които Иран получава от САЩ относно санкциите, подкопават възможността за двустранни разговори. Това заяви днес иранският президент Хасан Рохани на правителствено заседание, излъчено на живо по държавната телевизия, предаде Ройтерс. Рохани подчерта, че не е приемливо американският президент Доналд Тръмп да казва в публични изявления, че ще затегне санкциите срещу Иран, а същевременно европейските сили казват на Ислямската република в частни разговори, че Тръмп иска да преговаря, предава БТА. \"Американският президент в два случая изрично каза, че иска да засили санкциите - веднъж в реч в ООН и още един път. Казах това на европейските приятели - и така, коя част да приемем? Да приемем това, което казвате вие - че Америка е готова? Или думите на президента на Америка, който за 24 часа два пъти изрично каза, че иска да засили санкциите? (Европейците) нямаха ясен отговор\", заяви Рохани. Той каза още, че европейските сили продължават с усилията да уредят разговори. По думите му планът, представен на САЩ и Иран от френския президент Еманюел Макрон, в общи линии е приемлив за Техеран. Според Рохани е необходимо да се променят някои формулировки в плана, който предвижда Иран да не се стреми към ядрени оръжия и да съдейства за сигурността на региона и водните му пътища, а САЩ да отменят всички санкции. Планът също така би позволил на Иран незабавно да възобнови петролните си продажби. Отделно иранският върховен водач аятолах Али Хаменей заяви, че Техеран ще продължи да намалява своите ангажименти по ядреното споразумение, докато не постигне \"желан резултат\". Същевременно иранският заместник-министър на външните работи Абас Арагчи каза, че споразумението за иранската ядрена програма \"не върви на добре и че трябва да бъде прехвърлено в интензивно отделение\", предаде ДПА, като се позова на новинарския портал \"Хабар онлайн\". Това сравнение Арагчи направи по време на прием в германското посолство в Техеран вчера вечерта. Приемът беше даден по повод Деня на обединението на Германия, който се отбелязва утре, на 3 октомври. Арагчи призова международната общност да направи всичко, което може, за да защити сделката от онова, което той нарече \"американски унилатерализъм\", и да я спаси от гибел. Арагчи каза още, че подобно на Берлинската стена \"стената на санкциите\" трябва също да падне, визирайки наложените на Иран санкции от САЩ. Той допълни, че САЩ използват санкциите като оръжие срещу независимите страни и каза, че останалите страни по ядрената сделка трябва да неутрализират това оръжие. С изтеглянето на САЩ от ядрената сделка, сключена през 2015 г. във Виена между Иран и петте постоянни членки на Съвета за сигурност на ООН плюс Германия, споразумението съществува де факто само на хартия, припомня ДПА. Американският президент Доналд Тръмп иска да договори ново споразумение с по-строги условия за Иран. В отговор на американското изтегляне от сегашната сделка Иран започна да намалява ангажиментите си по нея, свързани с ограничаването на процеса на обогатяване на уран.", "date": "2019.10.02", "title": "Иранският президент: Смесените послания от САЩ подкопават възможността за преговори"}
{"url": "https://www.24chasa.bg/novini/article/7686399", "text": "От началото на годината в Турция са били задържани 315 хиляди нелегални мигранти, съобщи днес турският министър на вътрешните работи Сюлейман Сойлу, цитиран от телевизия СиЕнЕн-Тюрк. Миналата година в Турция бяха заловени 268 хиляди мигранти. Първоначално предполагахме, че през 2019 г. ще заловим към 300 хиляди мигранти, но сега става ясно, че изглежда до края на годината ще бъдат задържани към 400 хиляди мигранти, каза Сойлу, цитиран от БТА. Той посочи още, че в последно време има увеличение на броя на мигрантите от Афганистан и от различни африкански страни.", "date": "2019.10.02", "title": "Турският вътрешен министър: От началото на 2019 г. сме задържали 315 000 нелегални мигранти"}
{"url": "https://www.24chasa.bg/novini/article/7686400", "text": "Правителството предлага да се отмени възможността чужденците, получили статут на постоянно пребиваващи у нас срещу краткотрайни инвестиции, да получават българско гражданство при значително облекчени условия. Условията ще са валидни и за членовете на техните семейства, както и за бизнесмените, увеличили инвестицията си до стойност най-малко два милиона лева. Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева.", "date": "2019.10.02", "title": "МС предлага да се премахнат облекчения за получаването на българско гражданство"}
{"url": "https://www.24chasa.bg/novini/article/7686420", "text": "Правозащитни организации призоваха да бъде въздадена справедливост в случая с убийството на саудитския журналист Джамал Кашоги, предадoха Франс прес и БТА. Саудитска Арабия изправи на съд 11 заподозрени за убийството на журналиста, който беше близък до властта, преди да стане неин критик. ЦРУ и експертка от ООН обвиниха саудитския престолонаследник принц Мохамед бин Салман, но той отрича да е поръчал убийството, въпреки че неотдавна каза, че носи отговорност за него в качеството си на един от ръководителите на саудитската монархия. \"Хюман райтс уоч\" заяви днес, че не е достатъчно да се поеме отговорност за убийството. \"Ако е сериозен, престолонаследникът и неговото правителство трябва да покажат прозрачност и да разкрият всичко, което знаят за планирането, извършването и последиците от убийството на Кашоги\", каза Сара Лий Уитсън, ръководителка на отдела за Близкия изток в правозащитната организация. Според \"Амнести интернешънъл\" признанието на престолонаследника трябва да бъде последвано от бързи действия, които трябва да включват бърз и неограничен достъп до Саудитска Арабия на независими правозащитни наблюдатели, които да следят процеса срещу подсъдимите, казва Лин Малух, директорка на отдела за Близкия изток. В писмо до саудитския крал Салман Международният институт по печата, базиран във Виена, призовава за допълнително разследване и за нов прозрачен процес с международен принос, подкрепа и контрол. Говорителката на Европейската комисия Мая Коциянчич каза, че ЕС настоява за провеждането на открито разследване и привличане под отговорност на всички виновни за убийството на журналиста Кашоги, допълва ТАСС. През октомври 2018 г. международни инвеститори бойкотираха важен икономически форум, организиран от Рияд. Бойкотирането беше в знак на протест след убийството на Кашоги. Но в. \"Вашингтон пост\" съобщи, че тазгодишното издание на форума, предвиден за края на месеца, ще привлече много големи компании, сред които Ситигруп, \"Джей Пи Морган Чейз\", \"Голдман Сакс\" и др. Над 150 видни икономически личности вече също са потвърдили участието си във форума.", "date": "2019.10.02", "title": "Правозащитни организации искат справедливост след смъртта на Кашоги"}
{"url": "https://www.24chasa.bg/novini/article/7686422", "text": "Oбeщaвaли им бeзплaтнa квaртирa във Фрaнция и пo 60 eврo нa дeн, рeaлнocттa oбaчe ce oкaзaлa другa: в cъвмecтнa aкция фрeнcкитe и бългaрcкитe cлужби ca рaзбили oргaнизирaнa мрeжa зa трaфик нa хoрa oт Бългaрия, предаде  . Еceнтa e ceзoнът нa грoздoбeрa. И мaкaр вeчe дa cъщecтвувaт мoдeрни мaшини зa брaнe нa грoздe, бeз чoвeшкa пoмoщ рaбoтaтa пo лoзятa нямa кaк дa бъдe cвършeнa. Ceгa, пo врeмe нa грoздoбeрa във Фрaнция, бългaрcки и фрeнcки пoлицaи ca рaзбили c пoмoщтa нa Eврoпoл oргaнизирaнa прecтъпнa групa, кoятo e билa зaмeceнa в трaфик нa хoрa c цeл трудoвa eкcплoaтaция и прaнe нa пaри, cъoбщaвa люкceмбургcкoтo издaниe \"Лeцeбюргeр Журнaл\". Бaндaтa e нaбирaлa рaбoтници oт Бългaрия зa cъбирaнe нa рeкoлтaтa пo лoзятa във Фрaнция. В рaмкитe нa рaзcлeдвaниятa ca били идeнтифицирaни 167 пoтeнциaлни жeртви нa eкcплoaтaция, кoитo ca били нaeти oт чeтири рaзлични лoзaрo-винaрcки фирми в близocт дo Лиoн. Фрeнcкитe влacти ca aрecтувaли чeтиримa члeнoвe нa тaзи бaндa - тримa oт Бългaрия и eдин oт Фрaнция. Бългaритe ca oтгoвaряли зa нaбирaнeтo нa рaбoтнaтa ръкa в Бългaрия, a фрaнцузитe ca ocигурявaли лoгиcтикaтa, включитeлнo нacтaнявaнeтo нa чуждecтрaннитe рaбoтници. \"Лeцeбюргeр Журнaл\" пocoчвa, чe бaндaтa ce e прикривaлa зaд лeгaлнa фacaдa - eднa aгeнция зa нaбирaнe нa пeрcoнaл в Бългaрия. Въпрocнaтa aгeнция нaбирaлa бългaрcки грaждaни oт cлaбo рaзвититe рeгиoни нa cтрaнaтa кaтo ceзoнни рaбoтници зa фрeнcкoтo ceлcкo cтoпaнcтвo. Рaбoтницитe ca пoдпиcвaли трудoви дoгoвoри нa чужд eзик, a нa тях caмитe ca им били oбeщaвaни пo 60 eврo нa дeн, плюc бeзплaтнa квaртирa и трaнcпoрт. В дeйcтвитeлнocт тe ce oзoвaвaли нa eдин къмпинг във Фрaнция, a oт нaдницитe им били приcпaдaни пaри зa хрaнa. Oкaзaлo ce, чe пocрeдничecкaтa aгeнция удържaлa и трaнcпoртнитe рaзхoди, кaктo и вceвъзмoжни други тaкcи. Крaйнитe зaплaти дoри нe cтигaли зa зaкупувaнeтo нa oбрaтeн билeт дo Бългaрия. Cъc cумитe, cпeчeлeни пo тoзи нaчин, oргaнизирaнaтa прecтъпнa групa e купувaлa нeдвижими имoти във Фрaнция. Тaкa пaритe ca били изпирaни. Cъщecтвeнa пoмoщ зa рaзкривaнeтo ѝ ca oкaзaли cлужитeлитe нa Eврoпoл.", "date": "2019.10.02", "title": "Обещавали квартира във Франция и по 60 евро на ден на българите - жертви на трафик"}
{"url": "https://www.24chasa.bg/novini/article/7686429", "text": "„Всичко по случая „Полфрийман“ води до излишно институционално противопоставяне и до настройване на обществото срещу институциите, а такова противопоставяне не е нужно. Промяна на законодателството заради конкретна ситуация не се одобрява от експертите по правене на законодателство. А и такава промяна е добре да бъде направена след дискусия“. Това каза пред БНР Цветан Цветанов, председател на Евроатлантическия център за сигурност. Делото за възобновяването на производството за предсрочното условно освобождаване на Джок Полфрийман беше пренасрочено за 7-и октомври заради високия обществен отзвук на случая и заради невъзможността на Полфрийман да напуска Дома за чужденци в Бусманци. „Всичко, което прави съдът, особено при предсрочното освобождаване, е на база на писмените доказателства, представени от администрацията на затвора. Така че не трябва целият акцент да отива върху агресивните изказвания, които чухме през последните седмици“, допълни Цветанов в предаването „12+3“.Според него случаят „Полфрийман“ може да мине и през призмата на предстоящите избори: „Аз го отдавам на извличане на политически дивиденти от политици, които се заиграват с подобна тема. Но това е много краткосрочно за постигане на политически цели, а в дългосрочен план уронва авторитета на една държава - член на Европейския съюз“. България няма да препъне Северна Македония по пътя към НАТО и към ЕС „Блокиране на започването на преговори за присъединяването на Северна Македония към НАТО и към ЕС ще засити глада на тези специалисти, които се тупат в гърдите и са въодушевени, че искат нещо да направят, за да ограничат този процес“, каза Цветан Цветанов и допълни: „В хода на този преговорен процес, в дискусията с партньорите ни от ЕС, Европа ще разбере какъв е проблемът и ще помогне за разбирането на истината. Ултимативната позиция на България идва в навечерието на посещението на държавния секретар на САЩ Майк Помпейо в региона... Убеден съм, че Северна Македония няма да бъде препъната от България“. Според Цветанов трябва да фокусираме вниманието си върху обединяване на позицията си, за да може Северна Македония да бъде част от силна и обединена Европа и НАТО и в този преговорен процес страната ни да защитава националните интереси. Но всичко това трябва да се случва чрез диалог“. Рестартиране на политическата кариера? Цветан Цветанов нарече „интерпретация“ информацията, че планира да учреди партия и подчерта, че е фокусирал вниманието си върху работата по проектите, които Евроатлантическият център за сигурност вече е стартирал: „Тези интерпретации някой държи под една или друга форма да ги тиражира в обществото“.", "date": "2019.10.02", "title": "Цветанов: Противопоставянето по случая „Полфрийман“ е ненужно"}
{"url": "https://www.24chasa.bg/novini/article/7686432", "text": "Министерството на труда и социалната политика предвижда 500 млн.лв. от Европейския социален фонд в следващия програмен период да бъдат насочени за дигитални обучения. Това съобщи на дискусия със студенти във Великотърновския университет зам.-министърът на труда и социалната политика Зорница Русинова. Тя участва в инициативата на президента на КНСБ Пламен Димитров за предизвикателствата, които поставя дигитализацията пред пазара на труда. \"Преговаряме с ЕК голяма част от средствата от новия програмен период от Европейския социален фонд да бъдат насочени към програми за обучение. Очакванията ни са, че МТСП ще може да договори 4 милиарда и се надяваме една значителна програма, която да е на стойност поне 500 млн. лв., да бъде насочена към мащабни дигитални обучения\", каза Русинова. Тя подчерта, че 40% от работодателите в Европа изпитват затруднения да намерят кадри, а на българския пазар на труда няма работодател, който да няма нужда от достатъчно и добре подготвени хора. Решаването на проблемите на пазара на труда вървят през образователната система, посочи Русинова. \"Скоро ще започнем много сериозно да говорим, че хората, които нямат цифрови или дигитални умения, ще бъдат част от маргиналзираните групи. След не повече от 2 г. данъчна декларация няма да може да се подаде по друг начин, освен по електронен път, както и много други публични услуги\", допълни Русинова. КНСБ и бизнеса настояват за национална програма за базови дигитални умения за всички работещи българи. \"Нашите оценки са, че за това трябват 1 милиард евро, не 500 млн. лв. Всеки един от пазара на труда трябва да получи тези базови дигитални умения, ако искаме въобще България да има шанс. Сега сме на последно място и по този дигитален индекс, който мери ЕК\", заяви шефът на КНСБ. В ИТ сектора възникват нови и нови професии всеки ден и тези умения не са застъпени в програмите на висшето образование, подчерта той. \"В момента масата от работещите в тази сфера, които получават четирицифрени заплати, с 3, 4 и 5 отпред, не са завършили висше образование, а са самородни или са преминали фирмени обучения. Няма вузове, които да им дадат това, което им е нужно\", подчерта Пламен Димитров. Според зам.-министърът на образованието Карина Ангелиева последните анализи показват, че реално университетите трябва да имат по-съществена роля за регионалния икономически растеж.\"Нашият предварителен анализ е, че университетите не си комуникират. За да предлагаме на бизнеса успешни програми, за да правим научни изследвания или да предлагаме на нашите европейски партньори добро сътрудничество, трябва да обвържем тези университети. Преди да станем европейско мобилни, студентите трябва да бъдат вътрешно мобилни\", каза на лекцията MASTЕRCLASS WORK 4.0 Ангелиева.", "date": "2019.10.02", "title": "Зорница Русинова: Предвиждаме поне 500 млн. лeвa от Европа за дигитални обучения"}
{"url": "https://www.24chasa.bg/novini/article/7686440", "text": "Маскирани и тежко въоръжени полицаи от Бургас задържаха беглец от родното правосъдие, който 5 г. се укривал, за да не влезе в затвора. Хасковлията Камен А. е спипан в къща на ул.\"Струма\" в Ахелой, която обитавал. По данни на Областната дирекция на полицията 40-годишният мъж е обявен за общодържавно издирване през декември, 2016 г., във връзка с влязла в сила присъда по наказателно дело от общ характер на районния съд в Хасково. В операцията по издирването и залавянето му са участвали още криминалисти от Бургас и служители от районното в Поморие. Беглецът е предаден на Регионална дирекция \"Охрана\" за изтърпяване на присъдата в Старозагорския затвор.", "date": "2019.10.02", "title": "Задържаха в Ахелой беглец, укривал се 5 г. от правосъдието"}
{"url": "https://www.24chasa.bg/novini/article/7686431", "text": "По време на разкопки в некропол от епохата на викингите в община Хемне в централната част на Норвегия археолози попаднаха на древна морга, съобщи Физ.орг, предава БТА. Сградата е била с размери 5 метра на 3 метра. В ъглите й имало стълби, а за издигането на стените й са били използвани дървени дъски. Сградата се намирала близо до некропола. По-рано специалистите смятаха, че в моргите викингите съхранявали телата на мъртъвци, за да ги погребат следващата пролет. Новите данни обаче разкриват, че тези здания са имали символично, а не функционално значение. Викингите вероятно са вярвали, че душите на мъртъвците продължавали да живеят в некропола и в замяна на дарове осигурявали добра реколта и плодовитост на животните. Разкопките ще продължат през есента т.г. и догодина. Учените се надяват, че нови находки ще допринесат да се опознае по-добре устройството на обществото на викингите.", "date": "2019.10.02", "title": "Археолози откриха морга от епохата на викингите"}
{"url": "https://www.24chasa.bg/novini/article/7686457", "text": "Председателят на Европейската комисия Жан-Клод Юнкер ще проведе разговор с премиера на Обединеното кралство Борис Джонсън, за да обсъди новото му предложение за споразумение за Брекзит, предава AFP. Но говорителят на Юнкер поясни, че Брюксел все още не се е запознал с текста на плана и предупреди, че всяка сделка трябва да отговаря на „всички цели на предпазния механизъм\" за ирландската граница, предназначен да избегне твърда граница между Ирландия и Северна Ирландия, която е част от състава на Обединеното кралство, предава  .", "date": "2019.10.02", "title": "Юнкер ще разговаря с Джонсън относно предложението му за Брекзит"}
{"url": "https://www.24chasa.bg/novini/article/7686459", "text": "Специализираната прокуратура привлече към наказателна отговорност три лица за участие в организирана престъпна група за изнудване и принуда на длъжници на фирма за кредити в Перник, използваща лиценза на кредитна институция със сходно наименование, съобщиха от прокуратурата. Участниците бяха задържани на 1 октомври 2019 г. по време на действия по разследването на Специализираната прокуратура и ТСБОП-Перник. При извършените претърсвания на 7 адреса, 3 автомобила и лични обиски, бяха намерени и иззети записи на заповеди и пълномощни, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност. Доказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход. Тримата „служители“ – всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем. С постановления на прокурор от Специализираната прокуратура на тримата е наложено задържане до 72 часа. В Специализирания наказателен съд ще бъде внесено искане за определяне на мярка за неотклонение „Задържане под стража“ за всеки от тях.", "date": "2019.10.02", "title": "Спецпрокуратура обвини трима за участие в престъпна група за изнудване и принуда в Перник (Снимки)"}
{"url": "https://www.24chasa.bg/novini/article/7686812", "text": "Хърватският президент Колинда Грабар-Китарович днес обяви официално кандидатурата си за втори мандат на поста под мотото \"Защото вярвам в Хърватия\", като заяви, че твърдо вярва, че Хърватия може да задоволи потребностите на своя народ, предаде агенция Хина. \"Служих като президент на републиката заедно с вас, отговорно и гордо. Вашето доверие е моята сила\", каза Грабар-Китарович, предава БТА. Тя подчерта, че е започнала първия си мандат с вяра в големия потенциал на Хърватия като силна и горда страна, която може и трябва да самостоятелно да планира развитието си и да се доближи до по-развитите европейски страни, страна, която може да даде и още по-голям принос за решаването на общите европейски и световни проблеми. \"Сега ви моля за доверието ви за още един мандат\", каза Грабар-Китарович.", "date": "2019.10.02", "title": "Колинда Грабар-Китарович обяви\nофициално кандидатурата си за втори\nмандат"}
{"url": "https://www.24chasa.bg/novini/article/7686540", "text": "При извършване на проверки за кражби на електроенергия в Плевен, ЧЕЗ Разпределение установи незаконно ползване на електроенергия в промишлени количества. Проверката беше проведена на 25 септември. Eкип на дружеството откри незаконно прекъсната електропроводна линия средно напрежение и присъединен трансформаторен пост, скрит в едно от халетата на проверявания обект. Проверката е направена съвместно с представители на МВР, които са извършили процесуално-следствени действия на място. По информация от присъстващи, обектът се използва за производство и пакетиране на готова продукция. За разкриване на нарушението дружеството включи екипи, специализирани в разкриване на кражби, експлоатационни групи и мобилна лаборатория. По предварителни изчисления на ЧЕЗ Разпределение загубите са в размер на 200 000 киловатчаса месечно. Количеството електроенергия е достатъчно за захранването на 1000 средностатистически домакинства. Това е една от най-мащабните кражби от един обект, установявани от дружеството. ЧЕЗ Разпределение използва комплекс от високоефективни методи за установяване на кражби на електроенергия, в резултат на което, при проверка, се постига пълна разкриваемост на незаконното потребление на ток. Въведените наскоро специални стикери върху електромерите, работата с рефлектометри, които дават информация за директни присъединявани под земята, отчитането по райони чрез балансови електромери, лабораторните коли и др. са предпоставка за успеваемост на акциите за разкриване на кражбите. С настъпване на есенно-зимния сезон и увеличаването на консумацията на електроенергия проверките ще зачестят.", "date": "2019.10.02", "title": "ЧЕЗ Разпределение установи рекордна кражба на ток в Плевен"}
{"url": "https://www.24chasa.bg/novini/article/7686803", "text": "Народните представители одобриха на първо гласуване промените в Закона за административните нарушения и наказания, внесени от заместник-председателя на ВМРО и съпредседател на ПГ „Обединени патриоти“ Искрен Веселинов, съобщиха от пресцентъра движението. С тях се предвиждат нови наказания - полагане на безвъзмезден труд в полза на обществото и при нарушаване на обществения ред - задържане в териториалните структури на МВР. В настоящия закон съществуват мерки, които вече са анахронизъм, например порицанието. Не мога да си представя как такава мярка ще бъде приложена за лицето Асан, което краде дърва и трябва да бъде порицано. Та това ще предизвика всеобщо веселие! Друго ще е, ако нарушителят положи 200 часа обществено полезен труд, вместо да му бъде наложена глоба, която никога няма да плати, заяви Искрен Веселинов и допълни, че по-строгите наказания, които се предлагат, са изключително необходими към настоящия момент. Той е категоричен, че те ще те имат дисциплиниращ ефект, особено при повторни нарушения. Предложенията са част от нашата Концепция за промени в политиката за интеграция на циганския етнос, представени са след обширни обществени дискусии. Знаем, че са необходими цялостни промени в наказателните политики и работим в тази посока, но не трябва да се чака и тези изменения да бъдат отлагани, заяви Веселинов. Не е важна процедурата, а целта. Трябва да приемаме закони, които са в полза на обществото, смятат още народните представители от ВМРО.", "date": "2019.10.02", "title": "Парламентът подкрепи идеята на ВМРО за обществено полезен труд за нарушители"}
{"url": "https://www.24chasa.bg/novini/article/7686823", "text": "Австралийският премиер Скот Морисън омаловажи днес значението на телефонен разговор с президента на САЩ Доналд Тръмп. В него американският държавен глава поискал съдействие за събиране на информация, за да се компрометира разследването на специалния прокурор Робърт Мълър за руска намеса в президентските избори през 2016 г., предаде Франс прес, цитирана от БТА. Морисън нарече този разговор \"кратък и обикновен\", като каза, че американският президент просто го помолил да определи \"лице за контакт\" в австралийското правителство във връзка с разследванията, чрез които Тръмп се надяваше да дискредитира обвиненията за намеса на Москва в предизборната му кампания. \"Разговорът беше обикновен\", заяви по телевизия Скай нюз австралийският премиер, който е от десноцентристката Либерална партия. \"Казахме, че сме готови да помогнем и да сътрудничим на това разследване, което не е необичайно. САЩ са важен съюзник, всъщност най-важният ни съюзник, и сме свикнали да споделяме много информация\", посочи Морисън. \"Австралия никога не би направила нищо срещу нашия национален интерес. Честно казано, щеше да е по-изненадващо, ако бяхме избрали да не си сътрудничим\", добави австралийският министър-председател. Няколко часа преди това лидерът на опозицията от Австралийската лейбъристка партия Антъни Албаниз поиска да разбере каква е информацията, която Канбера е предала на Вашингтон. Лейбъристите поискаха пълната стенограма на разговора Морисън-Тръмп, но австралийският външен министър Марис Пейн каза, че американската страна трябва да реши дали това да бъде направено, посочва ДПА. Морисън не разкри каква е информацията, която Австралия вероятно е предоставила на САЩ, като каза, че този процес сега се движи от администрацията. \"Ню Йорк таймс\" разкри в събота, че по време на неотдавнашен телефонен разговор американският президент е поискал от австралийския премиер да помогне на неговия министър на правосъдието Уилям Бар да събере данни, за да дискредитира разследването на Мълър, припомня АФП. В САЩ демократите започнаха разследване за импийчмънт срещу Тръмп. Те осъждат това, че в телефонен разговор преди два месеца той поискал от украинския си колега Володимир Зеленски разследване срещу бившия американски вицепрезидент Джо Байдън, фаворит за кандидат на демократите на следващите президентски избори през 2020 г. Морисън посочи, че Тръмп не е формулирал искането си като \"услуга\" и че не му е оказвал натиск, а молбата е била \"съвсем учтива\", предаде ДПА.", "date": "2019.10.02", "title": "Австралийският премиер за руското разследване: разговорът с Тръмп беше обикновен"}
{"url": "https://www.24chasa.bg/novini/article/7686882", "text": "НКЖИ ще подпише договор за изграждане на железопътната линия Пловдив – Бургас на 3 октомври, съобщиха от пресцентъра на НКЖИ. Предметът на договора е „Проектиране и изграждане на системи за сигнализация и телекомуникации по железопътната линия Пловдив-Бургас“, част от проект „Рехабилитация на железопътната линия Пловдив-Бургас, Фаза 2“ и ще бъде подписан с избрания Изпълнител – Консорциум „Плобур“, състоящ се от фирмите „Джи Пи Груп“ АД, „Мармет“ АД, „Бомбардие Транспортейшън Итали“ АД и „Бомбардие Транспортейшън Полска“ ООД, уточни  . Събитието ще се състои на 3 октомври 2019 г. от 15.30 часа в сградата на НКЖИ в присъствието на инж. Красимир Папукчийски – генерален директор на ДП НКЖИ и инж. Мария Чакърова – директор на Дирекция „Стратегическо развитие и инвестиционни проекти“. Изпълнението на проект „Рехабилитация на железопътната линия Пловдив-Бургас, Фаза 2“ се осъществява със съфинансиране от Кохезионен фонд, чрез ОП „Транспорт и транспортна инфраструктура” 2014-2020 г.", "date": "2019.10.02", "title": "НКЖИ подписва договор за изгражданета на жп линията Пловдив - Бургас на 3 октомври"}
{"url": "https://www.24chasa.bg/novini/article/7686820", "text": "Безценна етиопска корона от 18 век скоро ще бъде върната в Адис Абеба, след като беше укривана от бивш бежанец 21 години, предаде Франс прес. Историята на скъпия артефакт е достойна за полицейски роман. На позлатената корона са изобразени Исус Христос и неговите апостоли. Тя ненадейно се появи на бял свят, след като дълги години беше укривана в малък апартамент в холандския град Ротердам, предава БТА. Етиопският бежанец Сирак Асфав, придобил холандско гражданство, показа ценната вещ на местния арт експерт Артур Бранд. Той е специалист по издирване на откраднати художествени произведения. Бранд веднага установи високата културна стойност на короната и заяви, че в скоро време тя ще бъде предадена на етиопските власти. Сирак Асфав напуснал Етиопия през 70-те години на миналия век по време на \"червения терор\". Той се установил в Холандия и подслонявал свои сънародници, избягали от диктатурата. През април 1998 година случайно открил короната в куфара на един от посетителите си. \"Казах си - артефактът е бил откраднат и не би трябвало да се намира тук. Той принадлежи на Етиопия и един ден ще бъде върнат в родината си!\", обясни г-н Асфав. Той укривал ценната вещ на тайно място в апартамента си 21 години, тъй като не смеел да я върне в Етиопия поради нестабилното положение в страната. Едва след идването на власт миналата година на премиера Абий Ахмед, Асфав решил, че короната може отново да се върне на властите в Адис Абеба, без да бъде открадната. ", "date": "2019.10.02", "title": "Появи се етиопска корона, укривана над 20 години от бежанец"}
{"url": "https://www.24chasa.bg/novini/article/7686916", "text": "Жителите на Рим ще могат да пътуват безплатно в метрото на града, ако рециклират пластмасови бутилки в машини, поставени на няколко станции. По този начин градската управа се надява градът да стане по-екологично чист, пише Ройтерс, цитиранa от bTV. От старта на инициативата през юли са рециклирани 350 хил. бутилки. Машини ще бъдат поставени и на още няколко метростанции, като се очаква програмата да продължи до юли 2020 г. На ден машините обработват 20 хил. бутилки. Средно гражданите носят в себе си между 15 и 20 бутилки. А по-ентусиазираните римляни събраха 3500 бутилки за по-малко от 20 дни – т.е са изкарали около 175 безплатни билета, допълват от градския транспорт в италианската столица. „Ако използваме средства, за да включим хората в рециклирането, дори тези, които нямат навик – ще рециклират”, споделят местните. За да получат билетче за метрото, жителите трябва да изтеглят мобилно приложение и да регистрират кода, който получават от машините. Един билет, който важи 100 минути „струва” 30 пластмастови бутилки. Рим е първата европейска столица, която въвежда подобни екологични мерки. Машини за рециклиране има в Истанбул, Пекин и други големи градове. Подобни машини са широко разпространени в Германия, където за метални кенчета или пластмасови бутилки, гражданите получават определено намаление в хранителните магазини.", "date": "2019.10.02", "title": "В Рим рециклираш пластмасови бутилки и получаваш билетче за метро"}
{"url": "https://www.24chasa.bg/novini/article/7686911", "text": "Продажбите на употребявани коли за първите осем месеца на годината са се увеличили с 3,89% в сравнение със същия период на 2018 г., сочи доклад на Китайската асоциация на търговците на автомобили. В нетно изражение 9,27 милиона коли са променили собствениците си, а обемът на сделките е бил 588 милиарда юана (83 милиарда долара), информира  Пред август, когато традиционно голяма част от хората си взимат отпуски, през основните платформи за търговия, наблюдавани от асоциацията, са били продадени 1,2 милиона стари автомобила, което представлява спад от 1,18% в сравнение с юли, но е с 0,92% по-високо от същия месец на миналата година. Китай е най-големият в света пазар на автомобили, където миналата година са продадени 28,08 бройки. За да насърчи търговията правителството обяви серия мерки, сред които забрана местните власти да ограничават продажбите на коли.", "date": "2019.10.02", "title": "Продажбите на коли втора употреба с ръст за първите осем месеца"}
{"url": "https://www.24chasa.bg/novini/article/7686959", "text": "Изпълнителната агенция \"Медицински надзор\" започва извънредни проверки на всички тъканни банки у нас, които вземат и съхраняват проби от пъпна връв, съобщиха от агенцията. Целта на инспекциите е да бъде проверено дали се спазват изискванията на Закона за трансплантации на органи, тъкани и клетки и Наредба 6 за утвърждаване на Медицинския стандарт за трансплантация на органи, тъкани и клетки - оборудване, квалификация на персонала, донорски досиета, редовно поддържане на изискуемите регистри, отчетност. Проверките са породени и от \"повишения обществен интерес към дейността на тъканните банки\", посочват от агенцията.  Малко преди това пък стана ясно, че на глобално ниво, компанията-майка \"Крио сейв\", собственост на холандското дружество \"Есперайт\", мести всичките над 300 000 проби, които съхранява, от Женева в Полша. Всичко това притесни голяма част от клиентите на фирмата и най-вече българските семейства, които не знаят какво точно се случва с пробите на децата им. За проверка на случая, засегнати от случая български семейства са подали сигнал и до прокуратурата, НАП, здравното министерство и председателя на парламентарната здравна комисия д-р Даниела Дариткова, разказаха някои от тях пред \"24 часа\".   В страната ни 11 тъканни банки извършват дейност по вземане, експертиза и съхранение на стволови клетки от пъпна връв, като шест от тях съхраняват биологичен материал в България, а пет - в страни от Европейския съюз. Крайният срок за извършване на проверките е 8 ноември, като обобщени резултати могат да се очакват в десетдневен срок след тяхното приключване.", "date": "2019.10.02", "title": "\"Медицински надзор\" проверява всички тъканни банки (Обновена)"}
{"url": "https://www.24chasa.bg/novini/article/7686939", "text": "Американските опити да бъде изолиран Иран и да бъде принуден да капитулира са недалновидни, заяви днес руският външен министър Сергей Лавров, цитиран от ТАСС. Лавров каза това на 16-ата годишна сесия на Валдайския дискусионен форум, уточнява БТА. \"За съжаление, Вашингтон си е поставил за цел по всякакъв начин да демонизира и изолира Ислямска република Иран и да я принуди да капитулира. Не мисля, че тази политика е далновидна. Обвиненията, които се отправят към Иран по най-различни поводи не са подкрепени с каквито и да било убедителни факти. Изтеглянето на САЩ от Съвместния всеобхватен план за действие по иранската ядрена програма, разбира се, беше типичен пример за пълно пренебрежение към международното право, към решенията на Съвета за сигурност на ООН. САЩ не само се отказаха да изпълняват тези решения, но и забраняват на всички други държави да изпълняват Съвместния всеобхватен план за действие по иранската ядрена програма, да изпълняват резолюцията на Съвета за сигурност на ООН и заплашват със санкции\", изтъкна руският външен министър. Русия ще приветства евентуални контакти между Иран и САЩ по въпроса с ядрената сделка, каза Лавров. \"Честно казано, не изключвам, че на някакъв етап може да има американско-иранска среща, включително и такава на високо равнище - президентът (на САЩ Доналд) Тръмп говори по този въпрос, президентът (на Иран Хасан) Рохани каза, че е готов, но че първо трябва да бъдат отменени санкциите. В този свят всичко е възможно и, така да се каже, стилът на американското правителство допуска всякакви решения, всякакви контакти - ние ще приветстваме това и само ще се радваме, ако проблемите, възникнали във връзка с иранското ядрено споразумение бъдат разгледани честно и открито\", заяви Сергей Лавров. Концепцията за сигурност в Персийския залив не трябва да бъде насочена срещу когото и да било в региона, категоричен бе Лавров. По думите на руския външен министър САЩ се опитват да създадат организации в сферата на сигурността, които да бъдат насочени срещу Иран. Лавров коментира и политиката на САЩ по отношение на конфликта между Израел и палестинците. \"Убеждават ни, че още малко и ще се появи прословутата \"сделка на века\", която бе обещана на всички нас преди две години. Досега нея все още я няма, но ние добихме обща представа за какво ще стане дума. Ще стане дума за отказ от двудържавното решение\", каза Лавров. Русия вижда \"проблясъци на здрав разум\" в контактите си със САЩ по въпросите на Близкия изток, каза още Лавров. Министърът отбеляза, че Вашингтон, макар и с неохота, е приветствал договореностите, постигнати в астанинския формат между сирийското правителство и сирийската опозиция за създаването на конституционен комитет за Сирия. Лавров бе категоричен, че Русия ще запази военното си присъствие в Сирия, за да може да допринесе за мира и сигурността на тази страна. \"Ние имаме интерес да запазим военното си присъствие в Сирия - ние ще използваме това присъствие само и единствено за запазването на мира в Сирия и в целия регион\", каза Сергей Лавров. Задачата на Русия е да не допусне Близкия изток да се превърне в свърталище на терористи, подчерта той. Руският външен министър заяви, че силите на \"Ислямска държава\", които действат съвместно с други терористични организации на територията на Африка, тероризират половината от африканския континент. Според Лавров в Африка \"Ислямска държава\" действа заедно с организации като \"Боко харам\" и Аш Шабаб.", "date": "2019.10.02", "title": "Лавров: Вашингтон иска да демонизира и изолира Иран, това не е далновидно"}
{"url": "https://www.24chasa.bg/novini/article/7686973", "text": "В сградата на Софийската митрополия днес се състоя среща между българския патриарх Неофит и изпълняващия длъжността посланик на САЩ в България Джъстин Фридман. Това съобщават от Българската патриаршия. Приемът е преминал в дух на приятелство и са били споделени различни мисли около религиозната свобода у нас и в САЩ. В срещата са участвали също Мелнишкият епископ Герасим - главен секретар на Светия синод на БПЦ, Белоградчишкият епископ Поликарп - викарий на патриарха, и архимандрит Василий - протосингел на Софийската митрополия. Патриарх Неофит е споделил, че отношенията между църквата и държавата са добри и това, че БПЦ-БП се старае да има добри контакти с държавните институции. \"Българската православна църква подпомага и подкрепя всички добри инициативи в обществото. Полагаме усилия в обединяването на обществото и подкрепяме важните инициативи, които се провеждат у нас\", е казал патриарх Неофит. Той е обърнал внимание и на сънародниците ни, които живеят в САЩ. Негово светейшество е говорил и за служението на българската епархия в САЩ, Канада и Австралия. На срещата основно внимание е било обърнато и на работата на Църквата с младите хора и подрастващото поколение, както и желанието на БПЦ да бъде въведена задължителната форма на обучение на предмета \"Религия\" в българското училище. Споделени са били и проекти, по които Църквата работи, за да утвърди вярата в младите хора. Срещата е завършила с надежда за съвместна и ползотворна работа.", "date": "2019.10.02", "title": "Патриарх Неофит се срещна с посланика на САЩ в България Джъстин Фридман"}
{"url": "https://www.24chasa.bg/novini/article/7686955", "text": "Акция на ДАНС се провежда в ДАИ-Пловдив. От полицията заявиха, че нямат информация за какво е проверката и не участват в нея. \"От 15 май съм в болнични. Не знам каква е причината за акцията и не мога да предположа. Не съм ходил в службата от 5 месеца\", каза пред \"24 часа\" шефът на ДАИ-Пловдив Иван Въчков. Тъй като е в продължителен болничен, за изпълняващ длъжността е назначена Ана Генова. Тя не бе открита за коментар. Според \"Трафикнюз\" акцията на ДАНС е свързана със сигнал от собственик на транспортна фирма, че му е бил поискан голям рушвет, за да не му се отнеме лицензът за нарушения.  Под наблюдение е бил поставен въпросният корумпиран служител на ДАИ. При операцията днес агентите от ДАНС са претърсвали кабинети и са изземвали документация.  До този момент няма официална информация по случая.", "date": "2019.10.02", "title": "ДАНС влезе в Автомобилната агенция в Пловдив"}
{"url": "https://www.24chasa.bg/novini/article/7687158", "text": "Председателят на румънската Камара на депутатите Марчел Чолаку заяви, че всички парламентарни партии са се споразумели внесеният от опозицията вот на недоверие да бъде прочетен на пленарно заседание утре и да бъде обсъден и гласуван следващия четвъртък, 10 октомври, предаде Медиафакс. Агенцията уточнява, че предстои решението да бъде взето от ръководствата на двете камари на парламента, които според Чолаку ще гласуват единодушно за този график, предав БТА. Според първоначалната програма вотът на недоверие срещу правителството на Социалдемократическата партия (СДП) трябваше да бъде прочетен на пленарно заседание днес и да бъде гласуван в събота. Чолаку призна, че \"от математическа гледна точка СДП е загубила мнозинството си с парламента\", но остава да се види при гласуването дали опозицията ще събере необходимите й 233 гласа, за да бъде приет вотът. Сайтът Зиаре коментира, че планът на социалдемократите да насрочат вота за уикенда е претърпял поражение в парламента, където опозицията е успяла да отложи гласуването за следващата седмица. Представители на опозицията изразиха недоволство от графика по процедурата и обвиниха управляващата партия, че се опитва да увеличи шансовете си за оцеляване чрез насрочване на гласуване в почивните дни. Шест опозиционни партии обвиняват правителството на Виорика Дънчила в некомпетентност, недостатъчни инвестиции и слабо усвояване на еврофондовете. Предложението за вот на недоверие е подписано от 237 народни представители, сред които има и четирима парламентаристи от управляващата Социалдемократическа партия. За да бъде свалено правителството, вотът на недоверие трябва да бъде подкрепен от минимум 233 народни представители.", "date": "2019.10.02", "title": "Гласуват вот на недоверие срещу румънското правителство следващия четвъртък"}
{"url": "https://www.24chasa.bg/novini/article/7687177", "text": "400 млн. лв. инвестирала в България австрийската компания ОМВ, съобщиха от фирмата в сряда по повод 20-одишнината от влизането на нашия пазар. В момента тя има 94 бензиностанции у нас, в които работят повече от 1400 души. За 20 години компанията била създала около 20 000 работни места в собствената си верига и партньорите, с които работи. Като част от корпоративната социална политика компанията инвестирала и около 6 млн. лева в различни инициативи. Постоянно правим иновации и внасяме подобрения, коментира изпълнителният директора на ОМВ за България Дечебал Тудор. Той зае поста през март тази година. Приоритет на компанията е грижата за клиентите, за да превърнем нашите обекти в предпочитано място за среща на съвременното мобилно поколение. Всеки месец обслужваме над 15 милиона клиенти, допълни Тудор.", "date": "2019.10.02", "title": "400 млн. лв. инвестирали в България от ОМВ"}
{"url": "https://www.24chasa.bg/novini/article/7687189", "text": "Акцията на ДАНС в ДАИ-Пловдив е по повод установяване и събиране на доказателства за длъжностни престъпления, съобщиха току-що от прокуратурата. Оттам единствено уточниха, че в разследването освен служители на ДАНС участва и икономическа полиция. Разследването е в активна фаза, извършени са претърсвания и изземания в ДАИ. По неофициална информация става въпрос за сигнал на транспортен бос от Пловдив, в който той твърди, че му е бил поискан голям рушвет от човек на ръковеден пост в ДАИ, за да не му бъде отнет лиценза на компанията за нарушения.", "date": "2019.10.02", "title": "Прокуратурата: ДАНС събира доказателства за длъжностни престъпления в ДАИ-Пловдив"}
{"url": "https://www.24chasa.bg/novini/article/7686942", "text": "Шънджънската технологична компания Transsion дебютира в понеделник на китайската борса за високотехнологични и иновативни фирми (STAR). С трите си марки мобилни телефони – TECNO, itel и Infinix, производителят на интелигентни устройства и услуги за мобилен интернет за нововъзникващи пазари, е сред най-популярните в Африка. При листването си на борсата Transsion пусна 80 милиона акции на цена 35,15 юана всяка (около 5 долара), която в края на деня отбеляза ръст от 64,4%, предава  Според борсовата документация на компанията, към момента тя е пуснала в продажба 124 милиона смартфона в целия свят. Приходите и нетната ѝ печалба за първата половина на 2019 г. са съответно 10,5 милиарда и 820 милиона юана, като 77,3% от тях са генерирани от пазарите в Африка. Според доклад на международната агенция за пазарни проучвания в сферата на високите технологии IDC, Transsion е лидер на пазара на смартфони в Африка. През второто тримесечие на годината нейният дял е бил 37,4%.", "date": "2019.10.02", "title": "Лидерът на пазара на смартфони в Африка Transsion излезе на борсата"}
{"url": "https://www.24chasa.bg/novini/article/7687199", "text": "Собственикът на \"Вашингтон пост\" и основател на Амазон Джеф Безос участва заедно с активисти и приятели на Джамал Kашоги във възпоменателна церемония днес близо до саудитското консулство в Истанбул по повод първата годишнина от ужасяващата смърт на журналиста, убит от саудитски агенти, съобщава Асошиейтед прес, цитирана от БТА. Церемонията започна точно в 13.14 часа - момента, в който преди една година Kашоги влезе в дипломатическата мисия, за да получи документи, нужни му, за да сключи брак с турската си годеница Хатидже Дженгиз, която го чакаше пред сградата. Той никога повече не излезе от тази сграда. На церемонията активисти призоваха за всеобхватно разследване на ООН на убийството на журналиста и за действия, които да гарантират, че извършителите на престъплението няма да останат ненаказани. Безос изказа признателност към годеницата на Kашоги, която в продължение на часове е чакала на улицата пред консулството в очакване годеникът й да излезе от сградата. Вие трябва да знаете, че сте в нашите сърца. Ние сме тук и Вие не сте сама, каза той. Той беше моят най-добър приятел, той беше любовта на моя живот. Аз още го обичам, заяви на церемонията годеницата на Kашоги Хатидже Дженгиз, съобщава ДПА. Миналата година аз стоях тук. Аз бях влюбено момиче и чаках моя годеник да излезе от консулството. Ние искахме да отидем да обядваме. Искахме да поканим приятелите ни на нашата сватба, сподели Дженгиз. Аз искам да знам какво е станало с тялото му. Искам неговите приятели да бъдат освободени от затвора. Искам онези, които са на власт, да бъдат държани отговорни за техните действия, каза още Дженгиз. Тя добави, че \"погледите на целия свят са /насочени/ към /саудитското/ кралство и този въпрос ще ги преследва навсякъде\". По-късно участниците в церемонията откриха мемориал в памет на Kашоги, който остро критикуваше властите в Саудитска Арабия. Редица въпроси остават без отговор една година след убийството на журналиста, включително за това къде е тялото на Kашоги и за евентуалната вина на саудитския престолонаследник принц Мохамед бин Салман. Саудитска Арабия заявява, че съди 11 души да убийството, но за делото се съобщават малко подробности. Саудитският престолонаследник принц Мохамед бин Салман заяви в телевизионно интервю тази седмица, че поема пълната отговорност за убийството на Хашоги, но отрече твърденията, че е дал заповед за него.", "date": "2019.10.02", "title": "Джеф Безос на възпоменателната церемония за Kашоги в Истанбул (Снимки)"}
{"url": "https://www.24chasa.bg/novini/article/7687226", "text": "Руският президент Владимир Путин каза днес, че няма доказателства, че Иран е отговорен за нападенията срещу саудитски петролни съоръжения миналия месец, предадoха Ройтерс и БТА. Путин заяви също така, че САЩ не са представили каквито и да е доказателства, че Иран е замесен в нападенията. По думите му Франция се е опитала да уреди среща между лидерите на Иран и САЩ след нападенията, но не е успяла, защото Техеран иска Вашингтон да вдигне санкциите си срещу Иран. \"Ние осъждаме тези (нападения), но сме против прехвърлянето на вината върху Иран, защото няма доказателства затова\", каза Путин на енергийна конференция в Москва. Той заяви, че иранският президент Хасан Рохани лично му е казал, че Техеран няма нищо общо с нападенията. Путин каза, че е нелепо да се предполага, че Русия би се опитала да се намеси в президентските избори в САЩ догодина. Според него не са представени доказателства за предишни намеси на Москва в избори. По думите му Русия ще е готова да работи с всеки, който бъде избран за президент на САЩ. Путин каза също, че не вижда нищо компрометиращо в телефонния разговор между Доналд Тръмп и украинския президент Володимир Зеленски, заради който Тръмп е заплашен от процедура за импийчмънт, отбелязва Франс прес. Руският президент заяви, че няма нищо против разговорът му с Тръмп да бъде огласен публично и че винаги е знаел, че думите му може да станат обществено достояние.", "date": "2019.10.02", "title": "Путин: Няма доказателства, че Иран е стои зад нападенията срещу саудитските петролни съоръжения"}
{"url": "https://www.24chasa.bg/novini/article/7687227", "text": "Ако един кмет реши да не вземе заеми, това означава да обрече града на липса на развитие, аз такова нещо не бих си позволила. При ясно правило до 15% от собствените приходи да бъдат плащанията на дълга, ние имаме 7,7% .Това каза пред bTV Йорданка Фандъкова, кандидат за кмет на София от коалиция ГЕРБ-СДС \"За мен са важни срещата ми с хората. Те оценяват всичко, което е направено и ми дават конкретни задачи. Аз смятам, че това е начина да обясним на хората какво предстои и да ги чуем и това ми дава спокойствие. Отричат всичко което сме направили или го омаловажавата, за мен няма изненади в тази кампания, дори не ме притеснява популизмът. В София живеят интелигентни хора, които лесно разпознават фалша. Някой от кандидатите обеща, че за 2 г. ще построи детски градини за всяко дете в София. Друг кандидат реши да бъде още по-атрактивен и каза, че ще го направи за 1 г. Това не е възможно - самият процес на отчуждаване трае 1 година. Когато обещаваш всичко, значи не обещаваш нищо\", каза още тя.  \"Разчитам на подкрепата на всички софиянци, които искат развитие на града. Нашата задача е всичко да става по-бързо и затова предвиждам мерки да засилим екипите, да направя структурна промяна в ръководството на общината, да може един екип да има отговорност. Предвиждам и нов зам.-кмет който да отговаря за дигитализацията. Тя носи повече удобство и повече прозрачност. Вече имаме стратегия, вчера я представих с двама млади души от екипа. В София IT сектора се развива изключително бързо и ние се обръщаме към тях да участват в този процес\", добави Фандъкова. \"Няма едно решение за трафика. Подобряването на градския транспорт е много важно. Като последен етап е довеждащия транспорт. Искаме да създадем това удобство на хората. На второ място е довършването на Околовръстния път. Очаквам да започне разширението на южната дъга - имам уверението, че ще започне работа до 1-2 седмици. Много са стъпките преди това\", каза още тя.", "date": "2019.10.02", "title": "Фандъкова: Ако един кмет реши да не вземе заеми, обрича града на липса на развитие"}
{"url": "https://www.24chasa.bg/novini/article/7687239", "text": " Движението по централния столичен булевард „Прага” беше затворено за около 2 часа. Около 5:30 ч. сутринта на столичния булевард Прага, според очевидци, млад мъж се опитвал да спре колите и да се качи в някоя от тях. По думите им, поведението му било странно. Следва произшествие с микробус, при което той умира. Пред камерата на  свидетел разказа, че мъжът се държал видимо неадекватно насред булеварда. Опитвал да се качи в колите. „Събудих се от силен вик от булеварда и когато излязох видях, разправия зад буса – спря кола, шофьор слезе от нея, започна да се разправя с един младеж. Той се е опитвал да спре коли, да се качи в тях”, разказа свидетелят Петър Кърджилов. В столичната Спешна помощ са постъпили 2 сигнала за инцидента. „В 5:40 ч. сутринта в системата на 112 получихме сигнал за мъж, който, качвайки се в бус, е паднал и се е наранил. След 2 минути, в 5:42 ч. получихме втори сигнал за същия мъж, но от друг човек, който каза, че мъжът е бил блъснат от кола и е паднал, и е в безсъзнание. В 5:46 ч. линейката е била на място, но за съжаление това младо момче вече е било починало”, заяви Катя Сунгарска, говорител на ЦСМП-София. От МВР съобщават, че се изясняват обстоятелствата около случая, както и поведението на младия мъж. Образувано е досъдебно производство. По неофициална информация, починалият мъж е френски гражданин.", "date": "2019.10.02", "title": "Загиналият на бул. „Прага” мъж искал да спре кола и да се качи в нея, държал се странно"}
{"url": "https://www.24chasa.bg/novini/article/7687255", "text": "Забраната Джок Полфрийман да напуска страната е отпаднала с приключване на делото срещу него през 2011 г. Това пише в разпореждане от сряда съдия Даниела Талева от Софийския градски съд по молбата на австралиеца да му отменят мярката. Тя е оставена без разглеждане. Адвокатът на Полфрийман внесе молбата в съда след като стана ядсно, че той все още има забрана да напуска страната, наложена му през 2007 г. след убийството на Андрей Монов. \"Целта на мярката за процесуална принуда е била да осигури безпрепятственото протичане на наказателното производство. С приключването му е отпаднала и необходимостта от продължаване на действието й\", пише в разпореждането на съда. Според магистратите забраната на Полфрийман да напуска страната е отпаднала по силата на закона през 2011 г., когато е окончателно осъден и влиза в затвора. Разпореждането е окончателно и не може да се обжалва.", "date": "2019.10.02", "title": "Съдът: Полфрийман няма забрана да напуска страната, мярката е отпаднала през 2011 г."}
{"url": "https://www.24chasa.bg/novini/article/7687260", "text": "Непряко е застрашена националната ни сигурност от лекото увеличение на мигрантския поток от гръцката граница. Това каза в интервю за „ “ експертът по национална сигурност проф. Николай Радулов във връзка с информацията за леко увеличение на мигрантския поток откъм гръцката граница. По думите му сигурността ни е застрашена не така, както би била застрашена, ако мигрантите остават на наша територия. „Те имат други маршрути, други крайни дестинации, но самият факт, че през тази страна сравнително безпрепятствано могат да минават хора, за които ние не знаме кого и какво представляват, дали са наистина мигранти или са хора, които са свързани с престъпни организации или с чужди шпионски централи. Очевидно е, че в най-дребния случай като свободно придвижване на хора, които не би трябвало да се движат от страната, заплашва националната сигурност. Тези хора, минавайки с такава лекота през страната, впоследствие описват как това е възможно да стане и техният опит се споделя не само от други мигранти, а от съответни престъпни организации, които имат за цел да подпомагат мигрантите, печелейки от това“, каза проф. Радулов.", "date": "2019.10.02", "title": "Проф. Радулов: Непряко е застрашена националната ни сигурност от увеличението на мигрантския поток от Гърция"}
{"url": "https://www.24chasa.bg/novini/article/7687248", "text": "Спирането на програма \"Хоризонт\" за 5 часа на 13 септември е безпрецедентно. Очевидно в случая не става дума за техническа профилактика. Две от институциите (прокуратурата и Комисията за регулиране на съобщенията (КРС), които направиха проверки, установиха, че технически проблем не е имало. Продължават да текат проверки и бих се въздържала от коментар. Това заяви председателят на СЕМ София Владимирова в предаването \"Лице в лице\" по Би Ти Ви. \"Ние се срещнахме с редколегията, защото те поискаха среща, и още на 16 септември изслушахме генералния директор на БНР. Но все още нямаме информация защо беше спрян сигнала на \"Хоризонт\" и не знаем кой носи отговорност за това. Не знам кой е решил, че може просто така да спре излъчването\", добави тя. \"Ако генералният директор на БНР Светослав Костов не си подаде оставката до края на тази седмица, следващата седмица ще бъде вкарано решение за предсрочното му освобождаване. Оставката му беше поискана от четирима членове на СЕМ, а за решение за предсрочното освобождаване са необходими най-малко три гласа. Заседанието ще бъде публично\", каза още тя. \"Поздравявам генералния директор на БНТ, че излезе и каза, че той носи отговорност за ситуацията със скандала с Волен Сидеров в предаването \"Референдум\". Такива прояви са недопустими\", завърши Владимирова.", "date": "2019.10.02", "title": "СЕМ: Спирането на сигнала на \"Хоризонт\" е безпрецедентнo, още не знаем защо стана"}
