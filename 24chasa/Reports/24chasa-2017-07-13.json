{"url": "https://www.24chasa.bg/novini/article/6334888", "text": "С цели 10 небостъргача може да се сдобие София в следващите няколко години. Проектите са на различен етап – някои са почти готови, други се строят или имат разрешително, минали са през одобрение от Столичния общински съвет или пък са все още само намерения. Кулите ще стърчат на различни места в столицата – на бул. “Цариградско шосе”, в широкия център, в кварталите “Лозенец”, “Хладилника”, “Борово”, “Младост” и други. Заради множеството искания в последните месеци за изграждане на високи сгради и вратички в закона, които на практика Столичната община подготвя промени в Закона за застрояване и устройство на София. Те вече веднъж стигнаха до парламента, но депутатите не успяха да ги гласуват на второ четене заради разпускането на 43-отото народно събрание. Сега общината ще внесе отново пакета от мерки, с които иска да сложи ред в строителството на небостъргачи.  Истински гигант ще бъде построен до мол “Парадайс”. Проектът беше коригиран след становище на експертния съвет по устройство на територията. Преди няколко месеца СОС одобри изграждането на 215-метровата кула “Парадайс тауър” въпреки възраженията, че закрива гледката към Витоша. Засега Бъдещият 202-метров “Скай форт” вече се строи на бул. “Цариградско шосе” до “Интер експо център”. Офис кулата ще е на 44 етажа. До нея вече се издига “Капитал форт” - 126-метровата сграда, която сега държи първенството, беше открита преди 2 г. Плановете на инвеститорите са проектът “София кепитал сити” да бъде завършен с изграждането на трета кула - “Ийст форт”, която ще е най-ниската - 71 м. На мястото на бившия магазин “Аско Деница” в “Младост” пък ще се появи комплексът от три сгради - “Гранд каньон” на турската компания “Гаранти коза”, който също получи разрешение за строеж в началото на годината. За проекта си компанията е поучила сертификат за инвеститор клас А от държавата. Трите кули носят имената на планините “Рила” - 114 м, “Пирин” - 84 м, и “Витоша” - 73 м. В тях ще има жилища, офиси, хотел, търговски център, болница и голям парк. След няколко обсъждания проектът беше коригиран, за да не скрива гледката към Витоша. В плановете на “Гаранти коза” е и изграждането на още един мегакомплекс с името “Град в града” до “Пирогов”. Проектът предвижда 4 сгради. Първоначалната идея е била най-високата от тях да е над 200 м, но Близкият х-л “Родина” там е 104 метра. Скоро ще бъде открит и 120-метровият “Милениум център” до НДК на НИКМИ, който се строи от десетина години. Комплексът е от 3 сгради, най-високата от които е 34 етажа. В него ще има хотел, офиси и жилища. Компанията има още един проект на бул. “България”, заради който главният архитект на София Здравко Здравков е глобяван всеки месец от съда, че не издава разрешение за строеж. НИКМИ иска да строи 44-етажна сграда в кв. “Стрелбище”. Всъщност – от бившия Петър Диков още през 2011 г. и от настоящия – Здравко Здравков. Причината е, че в общия устройствен план от 2009 г., който не може да се обжалва, теренът е отреден за градинка. Според решението на съда обаче за парцела трябва да бъде изпълнен планът от 2007 г., в който зоната е отредена за обществено обслужване. Отново на бул. “България” - на мястото на магазин “Мартинели” в кв. “Борово”, ще се появи 77-метрова сграда. Миналата седмица СОС одобри проекта, който по думите на Здравков е бил редуциран наполовина. Заради последните два проекта жители на двата квартала бяха насрочили протест за четвъртък вечерта. В експлоатация се очаква да влезе и 74-метровият “Сити тауър” на пл. “Македония” до 99-метровата сграда на КНСБ. 125-метрова сграда може да се появи и на мястото на бившия завод за електрокари на бул. “Н. Мушанов” и “Житница”. Искания за нови високи тела има за сградите на БЧК, хотел “Маринела” и “Енергопроект” в кв. “Лозенец”. Таван на височината на сградите от максимум 125 метра иска да наложи Столичната община с промени в Закона за София, за да спре хаотичното строителство на небостъргачи из целия град. Промените ще бъдат представени от главния архитект на столицата Здравко Здравков другата седмица. Още във вторник столичният кмет Йорданка Фандъкова е запознала депутати от София с подготвените предложения и е настояла за подкрепа и бързото им приемане в парламента, научи “24 часа”. В пакета от предложения се предвижда в районите за смесено многофункционално строителство да се въведе лимит на височината от 75 метра, а в комплексните градски центрове максимумът да е 125 метра. Ограничение се въвежда и за ъгловите имоти, за които сега в закона на практика няма ограничение и там може да строят сгради извън параметрите, заложени в общия устройствен план на града. Идеята е с промените превишаването на нормите за плътност и застрояване да е до 50%. Както “24 часа” първи съобщи, ще се предложат и три места за строителство на сгради над 125 м. Едното е на бул. “Цариградско шосе” до “Интер експо център”, където вече има няколко високи сгради. Другите ще са северните територии зад Централна жп гара и при продължението на бул. “Царица Йоана” с околовръстния път в “Люлин”. Здравков уточни, че последните две трябва да бъдат съгласувани с Главна дирекция “Гражданска въздухоплавателна авиация” заради трасетата на въздушните коридори, които минават оттам. “Искаме да въведем ясен регламент къде да се строят високи сгради и да поправим вратичките в закона, които позволяват сега да няма ограничение. Защото иначе инвеститорите ще се състезават кой ще направи най-високата сграда”, обясни Здравков. С промените ще се въведе и изисквания за транспортно-комуникационния достъп. За всеки бъдещ небостъргач ще трябва задължително да се представя компютърна симулация и анализ на трафика. Това изискване ще важи и за големи търговски центрове, зали и сгради, които предполагат струпване на много хора. В закона ще се регламентира и създаване на нова наредба за градската среда. С нея ще се въведе ред в градското обзавеждане, осветлението, цветовете на фасадите, местата на климатиците, рекламите и др. Предвижда се и намаляване на административната тежест. При намаляване на застрояването в даден имот например няма да се прави нов план, а това ще става само с виза. Разрешава се и изграждането на училища и детски градини не само в зони за обществено обслужване.", "date": "2017.07.13", "title": "София с 10 кули"}
{"url": "https://www.24chasa.bg/novini/article/6335007", "text": "Втора железопътна линия да свързва България и Гърция, договориха в Солун премиерите Бойко Борисов и Алексис Ципрас. Трасето на втората линия ще е Александруполис-Варна-Русе, а оттам ще свързва Егейско море с Централна Европа, обясни гръцкият министър-председател. Към трасето ще са свързани още Солун, Кавала и Бургас и ще имаме мултимодален коридор, обясни той. Това стана след тристранна среща на Борисов с Ципрас и президента на Сърбия Александър Вучич. Общите инфраструктурни проекти бяха основната тема на разговорите, стана ясно от изявленията на тримата. По-късно транспортните министри подписаха меморандум за управлението на проекта за скоростен жп коридор, който да свързва Дунав, Черно и Егейско море. В момента има само една линия от Солун до София. “Всяка една държава от Балканите трябва да има пряк достъп до другите”, обясни премиерът Бойко Борисов. Той даде пример за ползите с увеличението на българските туристи в Северна Гърция заради отварянето на няколко гранични пункта между двете страни. Той обясни, че коридорът от гръцките пристанища до Русе през Дунав ще свърже Егейско море и с Белград. Доволен съм от амбициите на Алексис Ципрас и Александър Вучич, защото е моя мечта да видя транспортните коридори между нашите държави, каза Борисов. Премиерът ни се ангажира инфраструктурните проекти да са част от приоритетите на българското председателство на ЕС. “След нас е Австрия пък с основен фокус Дунавската стратегия”, допълни той. Където има инфраструктура и в изграждането ѝ се наливат пари, там няма войни, обясни още Борисов. “Гърция, България и Сърбия имат огромно значение една за друга. Трябва да сме заедно като Вишеградската група”, каза в изявлението си пък президентът Вучич. Борисов и Ципрас отново повториха ангажимента си да съдействат за европейска перспектива за Сърбия и присъединяване на страната към ЕС. “Балканите са един нестабилен регион. Не трябва да се успокояваме. Амбициите на други държави да имат влияние на Балканите ме притесняват”, каза още Борисов. “Около 20 милиона е населението на Балканите. Великобритания напуска ЕС, имаме редкия шанс да я заместим с най-красивото място на Европа”, каза още по темата Борисов. Подготовката на държавите от Западните Балкани за членство в Европейския съюз ще бъде един от приоритетите на българското правителство, когато в началото на следващата година поеме ротационното председателство на Съвета на ЕС, заяви пък Борисов пред лидерите на страните от Берлинския процес в Триест, Италия, в сряда вечерта. Българският премиер участва по покана на италианския си колега Паоло Джентилони в пленарната вечеря, обобщаваща дискусиите от срещата. “Ние и сега сме силно ангажирани с този процес, защото в Европа не може да остават празни пространства, но ще използваме председателството, за да подпомогнем в по-голяма степен подготовката на страните кандидатки. Надявам се също да помогнем и на държавите членки, и на европейските институции с познанието си за процесите на Балканите”, обясни Борисов. Западните Балкани трябвало да бъдат подпомогнати в най-голяма степен по оста Север - Юг. Борисов напомни важността на коридор №8, а също - на магистралната и жп връзка София - Скопие. Борисов кацна в Триест с военния спартан. Оказа се, че правителственият фалкон е на технически ремонт, а еърбъсът, който е с над 100 места, е с президента Румен Радев и екипа му в Черна гора. ", "date": "2017.07.13", "title": "Договориха втора жп линия между България и Гърция"}
{"url": "https://www.24chasa.bg/novini/article/6335030", "text": "Крис е в шок, затова се крие, заяви майката на 16-годишният Кристиян, който преди дни блъсна група туристи на шосето и избяга, предава   Според майката Кристиян познава много добре местността и докато не реши сам да се появи, няма да успеят да го намерят. „Как бихте постъпили вие на негово място, на 16 години, кажете как бихте постъпили вие? Да останете там, а първичната реакция каква е?! И в момента той е в шок, затова се крие”, казва майката на Кристиян.", "date": "2017.07.13", "title": "Майката на момчето, блъснало туристи в Триград: Той е в шок, затова се крие"}
{"url": "https://www.24chasa.bg/novini/article/6334831", "text": "Плащанията в брой да са разрешени, когато са до 10 000 лв. до 31 декември 2017 г. и до 5000 лв. от 1 януари 2018 г. Такава поправка записаха в Данъчно-осигурителния и процесуален кодекс на второ четене депутатите от бюджетната комисия в четвъртък. Предложението бе на шефката на комисията Менда Стоянова. В одобрения на първо четене вариант плащанията в брой бяха фиксирани до 10 000 лв. до 31 юли 2017 г., до 5000 лв. от 1 август 2017 г. до 31 декември 2017 г., до 3000 лв. от 1 януари 2018 г. и не повече от 1000 лв. от 1 януари 2019 г. Предложението на Менда Стоянова между двете четения бе таваните от 3000 и 1000 лв. да отпаднат изобщо като възможност. От 28 страни в ЕС, в 15 има ограничения, като в 8 от тях кешовите плащания са до 3000 лв., аргументира се при дебатите Стоянова. ", "date": "2017.07.13", "title": "Кешът остава до 5000 лв., а не до 1000 лв."}
{"url": "https://www.24chasa.bg/novini/article/6335042", "text": "Американският президент Доналд Тръмп заяви, че примирието в южна Сирия показва, че разговорите с руския му колега Владимир Путин са дали резултат, предава Франс прес, цитирана от Фокус. „Чрез провеждането на диалог успяхме да стигнем до примирието. То ще продължи още известно време, и честно казано се опитваме да организираме второ примирие в много тежка част на Сирия“, каза президентът Тръмп. „Ако постигнем това, както и още няколко, в един момент в Сирия няма да има изстреляни куршуми. А това е нещо прекрасно“, заяви президентът на САЩ. Президентът на САЩ Доналд Тръмп заяви, че синът му е чудесен човек и не е направил нищо лошо, предаде Франс прес. Тръмп определи като нещо обичайно в политиката срещата на сина му с руска адвокатка по време на президентската кампания, на която Тръмп-младши изглежда е очаквал да получи информация за опонентката на баща му Хилари Клинтън, посочва Ройтерс. \"От практическа гледна точка повечето хора не биха отишли на такава среща\", каза Тръмп на обща пресконференция с Еманюел Макрон след среща с френския си колега. Той уточни, че на срещата на сина си с адвокатката не се е случило абсолютно нищо.", "date": "2017.07.13", "title": "Тръмп: Сирийското примирие показва успеха на преговорите с Путин"}
{"url": "https://www.24chasa.bg/novini/article/6335092", "text": "Бившият американски президент Джими Картър е хоспитализиран в Канада, предава Ройтерс, цитирана от Фокус. Това се е случило вследствие на дехидратация по време на благотворителен строеж на къща в Канада. Джими Картър, който е на 92 години се е почувствал зле на строителния обект, според очевидци. Той е работил повече от час на строежа, когато му е станало лошо. От болницата и организацията „Хабитат за човечеството“, която е организирала мероприятието заявиха, че състоянието му е добро.", "date": "2017.07.13", "title": "Приеха в болница бившия президент на САЩ Джими Картър"}
{"url": "https://www.24chasa.bg/novini/article/6335003", "text": "Най-фрапиращата разлика в качеството на храните у нас и в Германия е в детските пюрета, установи екип на Министерството на земеделието. Проверката целеше да се види дали има двоен стандарт при производството на 31 продукта в пет категории за западните страни от ЕС и у нас. Оказва се, че протеинът в детските пюрета в България е с 33% по-малко, отколкото в Германия, а съдържанието на рапично олио е с 12% по-високо. “Количеството на пълноценната съставка - белтъка, е занижено - казва пред “168 часа” проф. Донка Байкова, национален здравен консултант. - Тоест в единица калорийна стойност имаме намалени съставки, които детският организъм не може да произведе, а чака да си ги набави. Спазили са енергийното съдържание, но за сметка на повече мазнини в нашите пюрета.” Според специалистката продуктите у нас не са отровни и не са опасни за здравето при консумация, но в дългосрочен план те действат отрицателно на организма. “Не трябва да има двоен стандарт”, категорична е д-р Байкова. Проверката установи, че предлаганите в България газирани напитки са по-вредни от тези в Германия. От анализа става ясно, че в най-богатата европейска страна те се приготвят със захар и въглеродна киселина, а у нас - с фруктозо-глюкозен сироп и въглероден диоксид. “Фруктозо-глюкозният сироп е 75% по-сладък от захарта – казва Байкова. – Ако е в малки количества - от 3 до 5%, колкото се съдържа в ябълките или в пчелния мед, няма проблем, но в газираните напитки той е около 30%. Това автоматично го прави изключително вреден за хората.” Според нея производителите го предпочитат, защото е евтин, удължава срока на годност, доста е сладък и много по-бързо се разтваря в напитките за разлика от кристалната захар. “Лошото е, че сиропът се извлича от царевица, която мога да твърдя, че е генномодифициран продукт - твърди специалистката. - Освен това натоварва черния дроб и затруднява работата му. Това се получава в случаите, когато човек поеме по-голямо количество, което организмът не може да преработи и директно се превръща в мазнини.” Според нея подсладителят не натоварва панкреаса и не повишава кръвната захар, но това е за сметка на покачването на нивата на холестерола и триглицеридите в кръвта. “Фруктозата потиска секрецията на хормона лептин, който активизира апетита. Тоест гладът продължава, а ние се пристрастяваме към сладникавия вкус”, споделя докторката. Друга вреда е, че по-високото количество фруктоза в организма блокира усвояването на микроелемента мед. В крайни случаи децата, които пият много газирани напитки, може да развият анемия Следващите продукти, които според д-р Байкова са вредни, са плодовите напитки. Според доклада на министерството тези продукти в Германия се правят 100% от плодове, а в България съотношението е обърнато - 97% сок от концентрат и 3% портокалов пулп. “При нас продуктът е много по-нискокачествен, защото чрез концентрата се губят всички минерали и витамини, които съдържат плодовете”, категорична е Донка Байкова. В останалите 3 изследвани категории – месни, млечни продукти и шоколадови изделия, няма съществени различия, които да показват вреда за българските граждани. Според проф. Байкова разликата е в пълноценността на продуктите, защото при нас са по-нискокачествени. 23% от пробите показват разлики с немските храни. При това само за 31 продукта. Въпросът е какво ще стане, ако бъдат направени 1000 проби?  Недостатъчно развитият надзор на пазара в България е основната причина да има разлики в качеството на храната у нас и в други страни от ЕС, обясняват специалисти. Преди дни от Министерството на земеделието потвърдиха, че е установен двоен стандарт при продукти, продаващи се у нас, и съответните им еквиваленти от Западна Европа.  Все пак специалистите са категорични, че не бива да се прибързва с обобщения, но са необходими нови проверки, тъй като от години съществуват съмнения за второто качество на продуктите, достигащи до нашата страна. Богомил Николов, председател на асоциация “Активни потребители”, подчертава пред “168 часа”: “Изпитани са 30 стоки от 30 хил. на пазара, несъответствие има в 7 от тях, като в някои са съвсем малки. Така че не бива да се правят прибързани обобщения. Но отдавна съществуват съмнения за разлики в качеството. Просто някои компании знаят, че на пазара ни надзорът е по-малък, потребителите са по-малко информирани и че такива практики могат да минат безнаказано. Естествено, че основният стимул при тях винаги е бил цената. Ако в един шоколад има по-малко какао, това се прави, за да падне себестойността му. В същото време обаче това на практика не е незаконно, но е неетично. Ако дадена компания прави един и същи продукт с различни рецепти за различните пазари, това е обидно за потребителя. Затова е важно да има такива проверки. Но не е достатъчно просто да се каже, че има двоен стандарт. Необходимо е да се установи защо е така и как ситуацията да бъде подобрена. В Словакия, Чехия и Унгария публикуваха имената на марките, при чиито продукти е установено нарушение. В Словения се очаква това да стане в близките седмици. От нашето Министерство на земеделието обаче обявиха, че няма да огласят публично марките, позволяващи си да практикуват двоен стандарт. А това е огромна грешка! Като не публикуваме имената на нарушителите, сами потвърждаваме, че няма добър надзор на пазара и даваме картбланш на производителите да правят каквото искат.” Богомил Николов допълва: “Аз, като рационален потребител, искам да съм информиран и като отида в супермаркета, да знам кой прилага двоен стандарт и кой не. Като се запазват анонимни нарушителите, но се съобщава, че има несъответствия в някои западни продукти, се поставят всички производители под общ знаменател. Като потребители имаме право да знаем кои марки какви стандарти прилагат и сами да ги накажем, като спрем да купуваме от тях. Така ще ги накараме да променят практиката си и да започнат да ни предлагат същото високо качество като в Западна Европа. Освен това не бива да се делят компаниите на чужди и български, а да се изискват сериозни тестове на всички продукти на пазара. Всяването на негативизъм към западните продукти сякаш цели да насочи потребителите към българските. От години изследваме българските продукти, да не би при тях всичко да е наред? Да не би нашите производители изведнъж да са спрели да влагат палмови масла в сиренето например? Трябва да има сериозен надзор върху всички.” При проверката 16 от 31 стоки се оказаха в пъти по-скъпи на българския пазар, което също повдигна множество въпроси. “Безумно е да се правят анонимни тестове и да се пренася акцентът върху цените. Необходимо е да се сравняват цените на продуктите, изчистени от данъци”, изтъква обаче Николов. Все пак ДДС за храните в Германия е 7%, а в България е 20%. Да не се окаже, че повечето продукти са по-скъпи заради по-високите данъци. Освен това цените се определят от търсенето и предлагането Когато има конкуренция, се постигат най-ниските цени, но когато няма - всеки има право да слага каквито прецени. Конкретно за детските пюрета няма как да се пренебрегне ефектът от мащаба. Даден производител на детски пюрета в Германия продава например 10 млн. бройки, тук - 15 хил. В Германия този продукт е масов, а тук е в горния клас, затова е скъп. Но всеки скъп продукт отваря възможност за конкуренция. Затова е пазарът - да е разнообразен и различен. Потребителят решава кой производител да подкрепи. Затова информиран потребител и регулярен мониторинг са ключови фактори за съвестни производители.” Предвижда се да бъде предложено изменение в законодателството на ЕС, за да може предлагането на едни и същи продукти с различно съдържание за различните страни да бъде третирано като нелоялна практика. Ще са необходими обаче поне 2-4 години. Според специалисти най-добрият метод за по-бърза промяна е да се направи обмен на информация с другите държави членки и да се изследват повече продукти едновременно в различните страни, а резултатите от тестовете се оповестят.", "date": "2017.07.13", "title": "Българчетата с 33% по-некачествени пюрета"}
{"url": "https://www.24chasa.bg/novini/article/6334883", "text": "Днес изтича срокът, в който СДС трябва доброволно да освободи сградата на ул. “Раковски” 134. Партията дължи на държавата над 270 000 лв. -220 059 лв. за наем и 50 161 лв. - за такса смет, става ясно от отговор на областната управа до “24 часа”. За събиране на дълга, към който се трупат и лихви, е образувано изпълнително дело. Областният управител Николай Пехливанов е провел срещи със СДС и с ДСБ, АБВ и “Движение 21”, които също трябва да освободят централите си. От СДС поискали да запазят малка част от “Раковски” 134 символично. В понеделник за имотите, които не са освободени доброволно, ще бъде издадена заповед за изземване. Въпросът за правото на партиите да разполагат с помещения, в които да извършват дейност, е винаги актуален. С оглед на защитата на политическия плурализъм смятам, че той трябва да се подложи на обществен дебат, за да се намери решение, смята Пехливанов.", "date": "2017.07.13", "title": "СДС дължи 270 хил. за наем, но още е на “Раковски” 134"}
{"url": "https://www.24chasa.bg/novini/article/6335107", "text": "След повече от 4 часа заседание Пловдивският окръжен съд не уважи жалбата на Петър Низамов-Перата и го остави в ареста. Съдия Елена Захова обясни, че има обосновано предложение, според което обвиняемият е извършил хулиганството на публично място и е имало опасност конфликтът да се разрасне.  Данните сочат, че той е заплюл оператора на Би Ти Ви, нарекъл го е \"мърша\" и го е ударил. След като чу решението, Низамов извика : \"Ставам мъченик, вървя по пътя на дедите си!\" Определението е окончателно и не подлежи на обжалване.", "date": "2017.07.13", "title": "Съдът окончателно остави Перата в ареста. Той: Ставам мъченик"}
{"url": "https://www.24chasa.bg/novini/article/6334931", "text": "Спецзвеното “Антикорупция” обвини лидера на партия “Воля” и зам.-шеф на парламента Веселин Марешки в рекет на 7 собственици на аптеки в цялата страна. Бизнесменът и настоящ политик искал да му прехвърлят 50% от собствеността си или да купуват от него по-скъпи лекарства. “Това, от една страна, е начин да държиш някого изкъсо, а от друга - да се отклони вниманието от КТБ, НДК, санирането, летище София”, коментира той обвинението си на влизане в сградата на площад “Св. Неделя” 1. Там се намира звеното “Антикорупция”. Марешки се закани, че през септември ще постави “остро въпроса на управляващите да започнат да работят в интерес на народа, държавата и бизнеса”. “Ако това не се случи, тръгваме на много сериозна атака за сваляне на правителството”, обяви той. Лидерът на “Воля” несе задържа дълго при прокурорите. 15 минути след 10 ч, за когато бе призован, си тръгна. “Повдигнаха ми обвинение за нелоялни търговски практики, агресивно раздаване на листовки и опит да принудя някого да направи нещо. Не можах да прочета много точно”, обясни той. Според него по делото нямало свидетелски показания. “Ако имаше, щяха да ме обвинят много по-рано, нямаше да чакат сега, когато ярко изразяваме позицията на народа”, каза той. “Стъпваме на разпитани свидетели, включително и пред съдия. 7 аптекари сочат, че са били изнудвани”, обяви шефът на спецзвеното и говорител на главния прокурор Румяна Арнаудова. Тя добави, че прокуратурата “не следи политиката на Марешки, а се води от доказателствата по делото”. Според обвинението лидерът на “Воля” рекетирал аптекари от Варна, Добрич, Плевен, София и Видин от есента на 2012 до края на 2015 г. В три от случаите му помагали служителите му и настоящи депутати от “Воля” Пламен Христов и Кръстина Таскова. Двамата ще бъдат обвинени в петък. Целта на бизнесмена била да принуди аптекарите да прехвърлят дялове от техните дружества на фирми, близки до него. Други били заставяни да купуват лекарства от склада на Марешки, където медикаментите се предлагали на по-високи цени. Спрямо тези, които отказвали, той прилагал две хватки. Едната била да им се пращат “тенденциозни проверки от приближени нему служители от Изпълнителната агенция по лекарствата”, казаха от прокуратурата. През 2013 г. шеф на агенцията станал варненският лекар д-р Евелин Благоев, чиято съпруга работела при Марешки. “Той е демонстрирал приятелски отношения с изпълнителния директор”, каза Арнаудова. Другата била да открива наказателни аптеки, до тези, чиито собственици отказвали да му прехвърлят част от дяловете. В тях лекарствата се предлагали на по-ниски цени. Младежи издърпвали на улицата клиентите и ги насочвали към аптеките на Марешки. Целта била чрез “нелоялни търговски практики да доведе до фалит дружествата, казаха от прокуратурата. Разследването започнало на 14 декември 2014 г. Тогава варненските прокурори отделили материали от другото дело срещу Марешки за рекет на общински съветник. То върви в съда във Варна. През юни 2015 г. папките били изпратени на специализираната прокуратура, защото варненската решила, че има организирана група. През февруари т. г. делото отново отишло във Варна, а през май, след като Марешки бе избран за депутат, в спецзвеното. По делото 6 месеца били ползвани СРС-та. Коментарите на Марешки продължиха и в парламента, където той отиде веднага, след като стана обвиняем. Там се оплака от натиск. “Едно от нещата, което ми бе поставено като много тежко условие, е да прекратим до края на май бизнеса с горива”, каза той. Според лидера на “Воля” исканията към него били не само политически, но и икономически. Те идвали от хора, които “мародерстват този бизнес, имат възможност да поставят такива условия”. Заради думите му главният прокурор Сотир Цацаров веднага се самосезира и нареди прокуратурата да провери притискан ли е Марешки. Лидерът на “Воля” е с мярка подписка.", "date": "2017.07.13", "title": "Марешки обвинен за рекет на 7 аптекари. Той се готви да сваля правителството (Обзор)"}
{"url": "https://www.24chasa.bg/novini/article/6334936", "text": "Бившият шеф на столичната “Топлофикация” Валентин Димитров-Топлото, който излежава 3-годишна присъда за безстопанственост, остава в затвора в Казичене. Софийският апелативен съд отказа в четвъртък да го пусне предсрочно на свобода. Той е зад решетките от 20 ноември 2015 г., като до момента е излежал 1 година, 7 месеца и 15 дни. Остават му 10 месеца и 9 дни. Вальо Топлото бе осъден, защото прахосал 320 хил. лв. за синьо сирене, шампанско, минерална вода, ядки, бонбони, соленки, джакузи и др. екстри, докато бил начело на дружеството. Бившият общински шеф поиска да излезе на свобода, защото изтърпял повече от половината от наказанието си. Освен това се поправил, победил в конкурс за великденска картичка, участвал в подготовката на великденското и коледното тържество, работел. Вече бил на 61 г. и искал да обърне внимание на себе си и семейството си. Началникът на затвора и прокуратурата обаче бяха против освобождаването му. “Действително се установява, че наказанието е започнало да дава своя коригиращ ефект, но все още процесът на поправяне и превъзпитание не е завършил”, смятат апелативните съдии. Те отбелязват, че Вальо Топлото има добро поведение, получава награди, съобразява се с правилата в затвора и не е наказван. “Той работи върху себе си и възпитателният ефект е започнал да въздейства върху неговото поведение”, казват съдиите Пламен Дацов, Светла Букова и Атанаска Китипова. В същото време обаче магистратите посочват, че спазването на правилата в затвора не означавало, че процесът на превъзпитание изцяло е завършил.", "date": "2017.07.13", "title": "Втори съд отказа да пусне предсрочно Вальо Топлото от затвора (Обзор)"}
{"url": "https://www.24chasa.bg/novini/article/6335114", "text": "Председателят на Европейския съвет Доналд Туск и председателят на Европейската комисия Жан-Клод Юнкер изразиха в съвместно изявление тъгата си от кончината на китайския нобелов лауреат за мир Лю Сяобо, предаде Ройтерс, цитирана от БТА. Двамата европейски лидери призоваха Пекин да освободи политическите затворници и казаха, че не веднъж са отправяли този призив към китайските власти. \"Призоваваме властите да премахнат всички ограничения върху движението и комуникациите на членовете на семейството на Лю Сяобо\", се казва още в изявлението. Туск и Юнкер призоваха още китайските власти да разрешат на семейството на нобеловия лауреат за мир да го погребе според волята му.", "date": "2017.07.13", "title": "Туск и Юнкер призоваха Пекин да освободи политическите затворници"}
{"url": "https://www.24chasa.bg/novini/article/6335121", "text": "Символът на Париж – Айфеловата кула, беше затворена тази вечер за туристи заради Доналд Тръмп, предава  Френският му колега Еманюел Макрон заяви, че днес ще вечеря с приятел. А Тръмп му върна комплимента с думите, че Франция има супер президент и истински лидер. След дълъг и наситен с много срещи ден, в момента, президентските семейства вечерят в елитния ресторант „Жул Верн”, разположен на втория етаж на символа на Франция. Утре сутрин Доналд и Мелания Тръмп ще присъстват на традиционното дефиле на „Шанз Елизе” по повод националния празник на Франция. ", "date": "2017.07.13", "title": "Затвориха Айфеловата кула, Тръмп и Макрон ще вечерят там"}
{"url": "https://www.24chasa.bg/novini/article/6334925", "text": "Новозеландец бе арестуван вчера на летището в Сараево, докато се опитвал да внесе 24 щика на полет за Дубай, съобщи днес агенция Франс прес, като се позовава на полицейски източник. Босненските гранични власти откриха в чантата на новозеландеца също муниции за тежка картечница и различни военни материали, съобщи полицията, но не уточни дали става въпрос за колекционер, цитира БТА. Пътникът е предаден на правосъдието и е разследван за трафик на оръжие и военни материали. Босна е една от основните точки на трафика на оръжие в Европа. Според информация на ООН от 2013 г., 3,5 милиона жители на Босна притежават 750 000 броя оръжие въпреки няколкото операции по събиране на незаконно оръжие в годините след конфликта от 1992-95 г.", "date": "2017.07.13", "title": "Арестуваха новозеландец на летището в Сараево, опитвал се да внесе 24 щика на полет за Дубай"}
{"url": "https://www.24chasa.bg/novini/article/6334929", "text": "Нападатели нахлуха в дом в централно Мексико, по време на празненство, и убиха 11 души, предава Франс прес, цитирана от Фокус. Властите намериха кървава сцена в жилището, когато отговориха на телефонен сигнал от град Тицаюка след полунощ. Медиите съобщават, че стрелецът е нахлул в жилище, и е разстрелял седем мъже и четири жени. Към момента няма друга информация по случая.", "date": "2017.07.13", "title": "Нападател уби 11 души в Мексико в дома им по време на празненство"}
{"url": "https://www.24chasa.bg/novini/article/6334933", "text": "Турция е изпратила два кораба и подводница, за да следят сондажен кораб в източната част на Средиземно море, съобщи днес турската армия, цитирана от Ройтерс. Агенцията отбелязва, че тази стъпка има вероятност да засили напрежението с Кипър след провала миналата седмица на преговорите за повтороно обединение на острова. Сондажните дейности, договорени между Кипър и френската компания Тотал, започват седмица след провала на преговорите между кипърските гърци и кипърските турци, цитира БТА. Анкара обяви, че ще вземе мерки срещу Кипър заради предприемането от негова страна на проучвания за газ и петрол във водите около острова. Турция заявява, че залежите от въглеводороди край острова трябва да принадлежат и на двете страни. Турската армия съобщи, че е разположила фрегатите и подводница в Източното Средиземноморие, за да \"гарантира сигурността на транспортирането на петрол\". Друга фрегата бе изпратена да следи сондажен кораб край бреговете на Кипър, посочи армията. Министерствата на външните работи и на енергетиката на Турция работят заедно, за да планират стъпки срещу \"едностранните\" стъпки на кипърската гръцка страна, посочи днес турският външен министър Мевлют Чавушоглу. Сондажният кораб \"West Capella\", нает от френската компания Тотал и италианската Ени, се е придвижил вчера на позиция за започване на проучвания за газ във водите край Кипър.", "date": "2017.07.13", "title": "Турция прати 2 кораба и подводница, за да следят сондажен кораб край Кипър"}
{"url": "https://www.24chasa.bg/novini/article/6334893", "text": "Гръцкият премиер Алексис Ципрас заяви днес, че Гърция продължава да смята, че кризата в Кипър трябва да се решава с диалог и се надява страните отново да седнат на масата на преговорите, предаде Танюг, цитирана от БТА. \"Винаги имам на ум една поговорка - че най-опасното куче не е това, което лае, или че не трябва да лаеш, за да бъдеш пазач. Ние не лаем много, но защитаваме нашия суверенитет\", каза Ципрас на пресконференция със сръбския президент Александър Вучич, който е на посещение в Гърция. Ципрас смята, че всички трябва да зачитат международното право, а последното развитие на нещата във връзка с кипърския въпрос е \"нещо, което не ни прави щастливи\". Отговаряйки на въпроси на гръцки журналисти, Ципрас каза, че Гърция е ориентирана към намиране на решение за всички проблеми с диалог и политическа програма. \"Последните събития показват, че онзи, който има план и стратегия, не сменя позицията си, както някой си сменя ризите, а се държи според международното право\", каза Ципрас. Последният кръг от преговорите за обединение на остров Кипър в швейцарския курорт Кран Монтана приключи без резултат. Гърция е една от страните гаранти за сигурността на острова, наред с Турция и Великобритания.", "date": "2017.07.13", "title": "Ципрас: Надяваме се на нови преговори за Кипър"}
{"url": "https://www.24chasa.bg/novini/article/6333551", "text": "\"Не мога да си спомня чий дядо е разстрелял децата от Ястребино? Моля, припомнете ми!\" Това е написала актрисата Виолета Гиндева под коментар на експредседателя на Народното събрание Александър Йорданов във фейсбук, видя \"168 часа\". Намекът е, че бившият депутат от СДС е потомък на нарочения за убиец на деца в Ястребино поручик Йорданов. В отговор, явно припомняйки за филма \"Черните ангели\", в който Гиндева е имала ключово участие, маститият политик я контрира с думите: \"Затова пък аз помня как прекрасно изиграхте ролята на комунистическа терористка убийца. Отвътре ви идваше, все едно бяхте вие.\" Коментарът на Йорданов, който е дал повод за задочната свада, пък е озаглавен \"Абе, наистина, големи престъпници са тия с петолъчките в кратуните!\" и е посветен на злополучния паметник \"1300 години България\". Както е известно, бившият председател на парламента и посланик в Македония освен съвпадението на доста разпространената си фамилия няма нищо общо с убиеца на децата в Ястребино, Затова по-късно по повод на недоброжелателното изказване на известната ни актриса Йорданов е написал и подробен отговор под надслов \"Загрижен съм за Вас, \"другарко\" Гиндева!\": \"Забелязвам, че когато напиша нещо \"по-така\" за комунистическите престъпления или безсрамие, както и за руската агресия срещу нормалния свят, веднага се появяват драскачи – хора ли са, тролове ли са, нямам време да проверявам, които лепват лъжата, че някой от моя род има нещо общо с убийството на т.нар. ястребинчета. Изреждат като ненормални: дядо,чичо, баща... За пореден път ги разочаровам. Няма такова нещо. Това е лъжа, клевета и доказателство на думите ми, че комунистите и тези, които им се водят по акъла, са гадни хора, недостойни. Защото, като не могат по същество да възразят на написаното от мен, те смятат, че ще ме \"унижат\", като разпространят една лъжа и клевета. Но фактите са безспорни: в моя род и по бащина, и по майчина линия няма убийци. Има честни и достойни граждани на България, които не са извършвали престъпления. И целият ми род няма нищо общо с \"престъплението в Ястребино\". Както и с каквото и да е друго престъпление. Това са фактите. Помня, че когато за първи път комунистите пуснаха тази клевета – това бе в началото на 90-те години, все пак се намери един комунист – писателят и драматург Кольо Георгиев, по това време председател на Съюза на българските писатели, който опроверга лъжата. Направи го в качеството си и на народен представител в 7-ото велико народно събрание. Беше се занимавал професионално с \"ястребинската история\". Така за близо 20 години тази лъжа и клевета срещу мен изчезна от хоризонта. Докато не изплува отново в момента, в който започнах ясно и категорично да изразявам своето мнение срещу агресивната политика на Путиновия режим, срещу агресията на Русия спрямо независима Украйна, срещу руската окупация на Крим. И се появи лъжата за \"наследника на убиеца на ястребинчетата\". Какво говори това? На мен ми говори, че наследниците на терористичната българска комунистическа партия от миналото работят само и единствено за защита на руските интереси. Те не са българи. Те са готови да наклеветят всеки българин, ако по някакъв начин, а при мен това е само със слово, засегне интересите на Русия в България. И го правят с хищническо удоволствие и цинизъм. Защото знаят, че лъжат, и въпреки това – лъжат. Ето защо си позволявам понякога да ги наричам негодници. Но се изненадах днес, че една известна наша актриса, която по комунистическо време изигра ролята на комунистическа терористка във филма \"Черните ангели\", а при демокрацията стана член на БСП, ако не ме лъже паметта, прави опит под един мой вчерашен пост да повтори тази лъжа и клевета. Винаги съм мислил, че човекът на изкуството би трябвало да е поне малко по-морален. Да е по-морален, дори и да членува в партия-наследник на бившата и обявена за престъпна със закон още от 2000 г. комунистическа партия. Но явно съм грешил. Негодничеството расте винаги в един и същи дол. Като дренките. И все пак защо Виолета Гиндева? Защо е необходимо да пада толкова ниско? На стари години. Играла е ролята на убийца, на терористка, но нима това не е било само роля? Или \"ролята\" е станала нейна същност? И не може още да излезе от нея? Затова и се обръщам към всички, които свободно пишат коментари под моите скромни текстове. Пишете, но не клеветете! И не разпространявайте лъжи! Защото това погубва само вас. Дори и да не го разбирате сега. Но то ви ерозира, действа невидимо, съсипва ви. Загрижен съм за вас! И за Вас, \"другарко\" Гиндева!\"", "date": "2017.07.13", "title": "\"168 часа\": Скандал: Политик и актриса в дуел заради ястребинчетата"}
{"url": "https://www.24chasa.bg/novini/article/6334915", "text": "Радикални активисти се готвят за протести срещу срещата на Доналд Тръмп и Еманюел Макрон, предава Washington Times, цитиран от Фокус. Една от радикалните групи твърди, че ще създаде „зона забранена за Тръмп“ на Площада на Републиката, който е известно място за събиране на крайно леви демонстратори. В социалните мрежи се разпространява лозунгът „Париж срещу Тръмп“, с цел да се набират хора за протестите, чиято цел според организаторите е „да се покаже нашата опозиция“. Според местни медии, хиляди се готвят да излязат на улиците за да изразят недоволството си срещу президентите на Франция и САЩ, както и съпругите им, които ще участват в тържествата по случай Деня на Бастилията. Днес Доналд Тръмп пристигна в Париж, където бе посрещнат от Еманюел Макрон. Двамата посетиха гробницата на Наполеон. Протестиращите смятат да изразят недоволството си от поканата, която Еманюел Макрон отправи към Тръмп. Освен това те ще протестират и заради оттеглянето на САЩ от Парижкото климатично споразумение, както и срещу забраната за пътуване в САЩ на гражданите на седем мюсюлмански страни.", "date": "2017.07.13", "title": "Активисти готвят протести срещу визитата на Доналд Тръмп в Париж"}
{"url": "https://www.24chasa.bg/novini/article/6334950", "text": "Трябва да търсим баланс в съфинансирането. Икономическите условия вече не позволяват да няма съфинансиране на 1-ви стълб, както е било политическото отстояване през изминалите два програмни периода. Това каза министърът на земеделието, храните и горите Румен Порожанов на среща със земеделския бранш, където бяха представи резултатите от онлайн въпросника на Европейската комисия за бъдещето на Общата селскостопанска политика, съобщават от пресцентъра на Министерството на земеделието, храните и горите. Той посочи, че дебатът тепърва започва, но е важно да се изгради единна позиция, която да бъде представена пред ЕК. Балансът при правилата за съфинансирането е важен, защото различните държави разполагат с различен бюджет, а целта е всички бенефициенти да бъдат подпомагани справедливо. Подпомагането касае вас – представителите на бизнеса и е хубаво, че на база на разговорите ни през последните месеци, става ясно, че нямаме принципни различия. Ние ще използваме вашите становища и препоръки, допълни още министър Порожанов. Проучването за бъдещето на ОСП е проведено в периода от 2 февруари до 2 май 2017 г. на базата на онлайн-въпросник. Изпратени са 322 916 становища (включително от големи обществени компании), 1 423 общи позиции. Онлайн-въпросникът е попълнен 58 520 пъти, от 21 386 земеделски производители (36,5%), 27 893 други граждани (47,7%), 9241 организации (15,8%) Обхващащи частни компании, публични органи, търговски, бизнес или професионални организации, неправителствени организации и платформи, научни и академични среди. В България въпросникът е попълнен 956 пъти, 0,3%, като 141 отговора са на фермери.", "date": "2017.07.13", "title": "Румен Порожанов: Трябва да търсим баланс в съфинансирането"}
{"url": "https://www.24chasa.bg/novini/article/6334934", "text": "От 20 май 2018 г. всички сервизи ще подават информация за това какво е показанието на километража. Единна информационна система ще обедини тези данни. Имам самочувствието, че България може да поиска разполагането на управлението на тази програма да бъде в нашата страна.Това заяви евродепутатът Андрей Новаков в студиото на \"Още от деня\" по  Ние мислим като хора, които могат да го манипулиран и да създадем по-защитен метод. При годишен технически преглед ще се подава информация за показателите на километража, а при манипулиране ще има съответните наказания, каза още Новаков.", "date": "2017.07.13", "title": "Андрей Новаков: От 20 май 2018 г. сервизите ще информират за километражите на колите"}
{"url": "https://www.24chasa.bg/novini/article/6334953", "text": "Руският опозиционен политик Алексей Навални заяви, че съпругата и децата му са следени от руските служби за сигурност. В интервю за Ройтерс той допълни, че не го е страх да отправи предизвикателство към Владимир Путин за президентския пост без значение от рисковете. Навални иска да се яви на президентските избори през март срещу Путин и заяви, че планира да организира нови големи антиправителствени демонстрации. \"Като цяло съм положително настроен\", каза той в интервюто за Ройтерс. \"Разполагам със 125 000 доброволци, хората излизат да демонстрират, задържат ги, изземват се агитационните материали. Виждам (обаче), че хората ни подкрепят\", цитира БТА. Путин все още не е потвърдил дали ще се кандидатира на тези избори за четвърти президентски мандат, но има значителни очаквания той да направи именно това и да победи. \"Постоянно слушам как било невъзможно да се промени нещо, както и за тези 86 процента (които подкрепят Путин). Но аз не виждам тези 86 процента\", каза Навални. \"В авторитарна страна подобни числа нямат значение. Ще има предизборна кампания, хората ще видят алтернатива и тези 86 процента ще рухнат.\" Навални посочва, че програмата му предвижда деполитизация на съдебната система, закрила за свободните медии, насърчаване на принципите на свободния пазар в икономиката, легализиране на притежанието на лично оръжие и въвеждане на визов режим за страните от Централна Азия и Южен Кавказ. По думите му пред Ройтерс той иска да организира \"честен референдум\" в Крим, като заяви още, че начинът, по който Москва го е присъединила, е незаконен.", "date": "2017.07.13", "title": "Навални: Службите за сигурност следят децата ми"}
{"url": "https://www.24chasa.bg/novini/article/6334840", "text": "Магистрати се оплаквали от прокурора Кръстин Кацаров, защото на висок тон им казвал как да решават дела и кого да задържат за 72 ч, понякога и ги ругаел, разказа зам. окръжният прокурор на Стара Загора Емилия Вакарелска по делото срещу колегата си от Казанлък в Софийския градски съд. Кацаров е подсъдим за натиск над прокурори и съдия по дела през 2015 г. Разследването срещу него се проточи 1,5 г. заради 4 психиатрични експертизи. Последната - изготвена от деветима вещи лица, гласи, че Кацаров е вменяем и може да носи наказателна отговорност. Вакарелска разказа пред съда за странности у Кацаров. На семинар за прокурорски шефове той пиел бира и не влизал на лекциите. Когато се появил в конферетната зала, бил по джапанки и потник. “Приберете си лудите от улицата”, това казали полицаи от Казанлък по адрес на Кацаров на психиатърка, която срещнали в кафене в града. Те визирали нощно нахлуване в районното управление, при което прокурорът сипел заплахи за уволнения към униформени. Името на Кацаров нашумя преди 2 г., когато започна разследване срещу журналист заради репортажи за наводнението в Казанлък.", "date": "2017.07.13", "title": "Съдят прокурор, мачкал подчинени"}
{"url": "https://www.24chasa.bg/novini/article/6335028", "text": "Имайте милост към мен, уважаеми съдии, към семейството ми, към невръстното ми дете, към болната ми майка и към самотната ми сестра. Преценете дали да отрежете крилете на една повярвала си птичка, която лети сред кръвожадни орли. Това бяха последните думи на Петър Низамов-Перата пред пловдивския окръжен съд, от който той поиска да му замени мярката с домашен арест. Перата дръпна 40-минутна пледоария, изтъквайки, че е студент по право в Бургарския свободен университет. Той е задържан за хулиганство и нанасяне на лека телесна повреда на тв оператор по време на големия протест в Асеновград. Според обвинението Низамов е набил оператора, хванал го за врата, ударил го в областта на дясното око. \"Законът предвижда по едното обвинение до 2 г. затвор, а по второто до 3 г.\", изтъкна прокурор Мирослав Христев. Той отбеляза, че задържаният е личност с висока степен на обществена опасност. \"Известен е с непристойното си поведение на публични места. Хора са свидетелствали, че на протеста в Асеновград крещял, че всички полицаи са мангали. Асеновградска телевизия заснела нанасянето на удара от Низамов към оператора от БТВ. Съдия Елена Захова уважи искането на Перата при закрити врати да бъде изслушана сестра му Надя Низамова. Тя щяла да разкрие тайни от интимния и корпоративния живот на брат си. След това процесът отново беше отворен за медии. Макар и с двама адвокати, Назимов дръпна емоционална пледоария, като същевременно се нахъсваше от думите си. \"Разследването е абсолютно тенденциозно срещу мен. Моята жалба срещу тв оператора не е заведена отделно и по нея не са извършени съответните действия. Моята страна не е чута, моите доказателства не са взети предвид\", редеше кандидат-юристът. Той твърди, че имало двоен стандарт. Не била направена съдебно-медицинска експертиза на неговите наранявания по време на протеста, а само на оператора от БТВ. Цитираше едно след друго закони, членове, алинеи и най-вече Европейската конвенция за правата на човека. \"Свидетелите не са разпитвани в мое присъствие\", ръкомахаше Перата в съдебната зала. \"Откакто съм в ареста, поддържам 170 кръвно. Толкова високо никога не е било. Майка ми е сама, на 72 г., едва ходи. Да, тя се води собственик на фирмата ми, но аз движа всичко. Ходя в гората за дърва, плащам ДДС. Изградил съм фирма с тези две ръце, нямам родители с пари. Отношенията с жена ми са силно влошени след задържането ми. А храня три семейства - моето, на майка ми и на сестра ми. Престоят в ареста съсипва бизнеса и репутацията ми. А имам партньори в Западна Европа и Близкия изток\", редеше Низамов. В същото време твърди, че жена му получавала 508 лева. Живеели под наем срещу 350 лева. Телефонът му струвал 2000 лева, който тв операторът бутнал на земята по време на протеста. Той обаче се водел на фирмата. \"Баща ми беше най-честният синдикалист. Изравни заплатите от чистачката до директора\", продължи Перата и съдия Елена Захова го помоли да говори по доказателствата. \"Щом учите за юрист, трябва да се придържате към делото\", отбеляза тя. \"Студент съм по право. Досега успехът ми е 5,45. Догодина трябва да се дипломирам. Мисля, че зная много и този труд ще отиде на вятъра, ако не изляза от ареста\", изтъкна Низамов. Определи себе си като \"дисидент в демократично време\". Мачкали го без никакво основание. И завърши с думите: \"Ако някой ден детето ми каже, че съм боклук, тогава за какво съм живял. Арестът е триумф за враговете на нашите деца\".", "date": "2017.07.13", "title": "Перата в съда: Аз съм птичка сред кръвожадни орли"}
{"url": "https://www.24chasa.bg/novini/article/6334967", "text": "261 съвместни проверки извършиха екипите на Регионалните здравни инспекции (РЗИ) и Областните дирекция по безопасност на храните на територията на Черноморието. Това стана ясно на пресконференция дадена от д-р Ангел Кунчев, главният държавен здравен инспектор, заместник-изпълнителният директор на БАБХ доц. д-р Тодорка Янковска-Стефанова и директорите на териториалните структури, съобщиха от пресцентъра на БАБХ. Обект на инспекциите са заведения за обществено хранене, здравословно състояние на работещите там, наличието на здравни книжки, употребата на препарати за дезинфекция и бутилираните води. Под особено наблюдение са детските лагери. „Към момента груби нарушения, които в предходни години, доведоха до епидемични взривове, не са констатирани“, заяви главният държавен здравен инспектор д-р Ангел Кунчев. Заместник-изпълнителният директор на БАБХ доц. д-р Тодорка Янковска-Стефанова съобщи, че в обекти за търговия на дребно, временни, заведения за обществено хранене, както и такива предлагащи услугата „all inclusive” е следено за произход и проследимост на продуктите, сроковете и условия на съхранение, съответствие на сграден фонд и оборудване, дали системите за управление на безопасността на храните са действащи и се прилагат, както и за коректно етикетиране и спазване изискванията за предоставяне на информация за храните на потребителите. „Съставени са 20 акта, които са за нерегламентирана дейност, нередовно водене на системите за управление на безопасността на храните, неспазване на хигиенните норми, липса на проследимост на храните, без или непълна информация за неопакованите храни. Издадени са и 21 предписания: за неспазване на текуща хигиена, наличие на частични замърсявания в хладилни съоръжения, неефективни действия по дезинфекция, необявяване на алергени при неопакованите храни и други“, поясни доц. Янковска. В хода на проверките, инспекторите са конфискували 98 килограма риба и месо с неустановен произход, както и 270 килограма орехи Нарушенията са много по-малко от миналата година, а до момента не са отчетени хранителни взривове.", "date": "2017.07.13", "title": "261 съвместни проверки извършиха екипите на БАБХ и РЗИ"}
{"url": "https://www.24chasa.bg/novini/article/6334988", "text": "Половината загинали на пътя могат да бъдат спасени, ако им се окаже спешна помощ в първите пет минути след катастрофата. Това показват данните от Европа, предава  Оказва се обаче, че едва 18 на сто от хората у нас са преминали някакво обучение за оказване на първа помощ - при това - еднократно. При взимане на книжка, шофьорите се обучават еднократно - само 8 часа. От Българския червен кръст призовават - макар да не е задължително, да опресняваме знанията си през няколко години.  ", "date": "2017.07.13", "title": "Само 18% от българите са минали обучение за първа помощ (Видео)"}
{"url": "https://www.24chasa.bg/novini/article/6334999", "text": "Премиерът на България Бойко Борисов се срещна с председателя на Европейската комисия Жан-Клод Юнкер. Двамата разговаряха в Солун, преди церемонията, на която на Юнкер ще бъде присъдено почетното звание Доктор хонорис кауза на Солунският университет „Аристотел“. По-рано днес Борисов беше на тристранна среща в Солун с гръцкия премиер Алексис Ципрас и президента на Сърбия Александър Вучич.", "date": "2017.07.13", "title": "Борисов се срещна с Юнкер в Солун (Снимки)"}
{"url": "https://www.24chasa.bg/novini/article/6335005", "text": "Френският президент Еманюел Макрон заяви, че „уважава“ решението на американския си колега Доналд Тръмп да изтегли САЩ от Парижкото климатично споразумение, предава Франс прес, цитирана от Фокус. „Уважавам решението на президента Тръмп“, каза Макрон по време на съвместна пресконференция в Париж. „В резултат на това, той ще води нужните мисли и работа, които кореспондират с обещанията от кампанията му. От своя страна, аз оставам ангажиран с Парижкото споразумение“, каза френският президент.", "date": "2017.07.13", "title": "Макрон: Уважавам решението на САЩ да се изтеглят от Парижкото споразумение за климата"}
{"url": "https://www.24chasa.bg/novini/article/6334885", "text": "Дванадесет души бяха ранени при срутването на строящ се мост в Централна Швеция, чиито отломки затиснаха работници, предаде Ройтерс, цитирайки спасителните служби. Инцидентът се случи в град Лудвика, северозападно от Стокхолм. Четирима от пострадалите при срутването са сериозно ранени, съобщиха местните власти. \"Спасителни работници и полицаи работят на мястото, но работата е много трудна заради всичките тези отломки. Трябва да сме много внимателни\", заяви Хенрик Йоларш, говорител на местната полиция, цитира БТА. Местните власти съобщават, че според тях всички работници вече са били извадени изпод останките на моста, преминаващ над железопътна линия в центъра на града. Работата беше поверена на строителната фирма Сканска. \"Приемаме това изключително сериозно. В момента се фокусираме върху пострадалите при инцидента\", заяви Едвард Линд, говорител на Сканска. \"Към мястото на инцидента вече се насочват хора, за да изразят подкрепа и да започнат разследване какво се е случило\", добави той.", "date": "2017.07.13", "title": "Мост се срути в Швеция, 12 са ранени"}
{"url": "https://www.24chasa.bg/novini/article/6334832", "text": "\"Не може между България, Гърция и Сърбия да продължава да няма перспективи. За да може политическата класа да направи максимума, за да осигурят на своите народи просперитет\". Това каза премиерът Бойко Борисов на пресконференция с Ципрас и Вучич след проведената среща в Солун. \"Трябва да има надежда в хората, за да не напускат региона. Видно е, че нашето голяма европейско семейство е отчело факта, че Балканите са един нестабилен регион. Канцлерът на Германия, канцлерът на Автстрия и Макрон застават един до друг в мнението си за Балканите - това ни осигурява стабилност\", коментира още той. \"Трябва всяка една държава от Балканите да има пряк достъп до всяка от другите. В Белград има 50% повече туристи от България. Сега по Халкидики със сигурност се чува повече българска реч от гръцка\", заяви Борисов. \"Изключително съм доволен от амбициите на Ципрас и Вучич, тези жп линии, които да ни свързват са ми мечта\", допълни той. \"Имаме този шанс. Първата стратегия на Австрия е Дунавската стратегия. С тази жп линия през Дунав мост виждаме промени. Трите ни народа заедно са 10 пъти по-силни, така и другите колеги от Западните Балкани ще имат интерес и нещата ще се раздвижат\". \"Борбата с корупцията и контролът трябва да са на изключително ниво, за да може народите ни да усетят колко по-хубаво е в ЕС\", заключи премиерът. Гръцкият премиер Алексис Ципрас също определи днешната тристранна среща като изключително важна за региона, съобщават от Министерски съвет. „Рискът от дестабилизация заради етнически и политически конфронтации, рискът от нарастване на ислямизма, последиците от мигрантските потоци са проблеми и ние всички искаме да работим в диалог за мира и стабилността на Балканите“, подчерта Ципрас. Той изрази подкрепа за европейската перспектива на Сърбия и изтъкна волята на сръбската страна да изпълнява всички условия. Според гръцкия премиер сигурността на Европа минава през Балканите и заяви, че Европейската комисия оценява усилията на сръбската страна в тази посока. Гръцкият министър-председател посочи още, че продължава укрепването на диалога по инфраструктурните и енергийни проекти между трите държави, по чиято реализация се работи активно. Президентът Александър Вучич благодари за подкрепата за Сърбия в европейския й курс. Той изрази готовност страната му да участва в проекти от икономически интерес за региона, така че хората и бизнесът да бъдат улеснени.", "date": "2017.07.13", "title": "Борисов: Не може между България, Гърция и Сърбия да продължава да няма перспективи (Видео)"}
{"url": "https://www.24chasa.bg/novini/article/6334856", "text": "Сръбският президент Александър Вучич заяви днес пред журналисти в Солун, че Сърбия настоява Европейският съюз да представи ясен график за присъединяването й към блока, предаде Асошиейтед прес, цитирана от БТА. Той подчерта, че ЕС досега не е посочил точно кога Сърбия може да се присъедини, като добави: \"Всичко, което искаме, да покажат уважение към нас.\" Вучич каза, че на предстоящата среща с председателя на Съвета на ЕС Доналд Туск утре ще повтори своето искане Сърбия да получи \"рамка за присъединяване към ЕС\", предаде Танюг. Президентът заяви, че по-рано е представил това искане и на върховния представител на ЕС по външната политика и сигурността Федерика Могерини и че \"няма причини да се страхува от някого\", защото не е питал за нещо \"неприлично, неестествено и неприятно\". \"Това е честно и човешко искане и не знам защо много хора се чудат, като че ли питаме кога ще ни заведат на Марс, за да забием там нашето знаме\", каза Вучич. Той посочи също, че ако не се напредва по въпроса за Косово, тогава изведнъж ЕС решава, че от негова гледна точка нещо не е наред. Така е и с отношението на Сърбия към Русия. \"Да играем честно, без ръкавици!\", призова сръбският президент. Сърбия започна официални преговори за членство в ЕС през януари 2014 г. Вучич се срещна в Солун с гръцкия премиер Алексис Ципрас, а по-късно към тях се присъедини и българският премиер Бойко Борисов. Довечера Вучич ще има неофициална среща и с председателя на Европейската комисия Жан-Клод Юнкер, който е в Солун, за да получи титлата \"доктор хонорис кауза\".", "date": "2017.07.13", "title": "Вучич: ЕС трябва да представи ясен график за приемането ни в блока"}
{"url": "https://www.24chasa.bg/novini/article/6334861", "text": "Дъблинското споразумение е дълбоко несправедливо към държавите, които формират външните граници на Европейския съюз, като България, Италия, Гърция и Малта, и затова е необходимо да се работи за нова система, която да отчита спецификата и проблемите на тези страни. Това заяви президентът Румен Радев пред журналисти в Рим, след като проведе среща с президента на Италианската република Серджо Матарела. По покана на своя колега президента Матарела, българският държавен глава е на работно посещение в Италия, съобщиха от пресцентъра на Президентството. България и Италия ще обединят усилията си за формирането на нов подход за справяне с миграционния натиск към Европа, който да отчита необходимостта от съпричастност с държавите по външните граници на ЕС и за промяна на несправедливото решение, което повелява имигрантите да бъдат връщани механично в държавите, в които първо са били регистрирани, стана ясно от думите на президента Радев. Президентът Матарела е изразил пред президента Радев подкрепата си за присъединяването на страната ни към Шенген, както и позицията на Италия за разграничаване на бежанците от военните конфликти от икономическите имигранти. По думите на българския държавен глава нуждата от промяна на Дъблинското споразумение се осъзнава и от редица страни в Централна, Източна и Северна Европа, които се обявяват за солидарност и споделена отговорност в охраната на външните граници на ЕС. По време на срещата президентът Матарела е изразил готовността на Италия да предостави безвъзмездно на България софтуер, с който могат да бъдат проследявани подозрителни финансови операции в страната за предотвратяване на финансови престъпления, както и цялостен модел за неговото прилагане. „Италия е готова до обучи български експерти. В няколко държави е въведен този софтуер и вече се регистрират чувствителни резултати“, посочи президентът Радев. Държавният глава подчерта, че ще предложи на българското правителство и на съдебната власт да бъде създадена в най-скоро време експертна група, която на място да се запознае с италианския опит и с възможността да се въведе този антикорупционен модел и в България. Президентите Радев и Матарела са коментирали и възможностите за облекчаване на административните процедури пред бизнеса и за последващото увеличаване на двустранния стокообмен, който през м.г. се равнява на 4.2 млрд. евро. През последните 20 години Италия е инвестирала над 1.5 млрд. евро в българската икономика. По време на срещата са били обсъдени и диверсификацията на източниците и маршрутите за доставки на енергийни ресурси към Европа, сътрудничеството между България и Италия в сферата на отбраната, културата и други. В отговор на журналистически въпрос дали е застрашено предстоящото Българско председателство на Съвета на ЕС, президентът Радев заяви, че това зависи само от нашите действия или бездействия. „Силно се надявам в оставащото време да бъдат загърбени всички тези скандали, да има ясно и прозрачно решение, ако има някакви отклонения, за да можем да стъпим на чиста основа и да вървим напред“, заяви държавният глава.", "date": "2017.07.13", "title": "България и Италия ще работят за нов подход за справяне с миграционния натиск към ЕС (Снимки)"}
{"url": "https://www.24chasa.bg/novini/article/6334523", "text": "Най-малко 30 албански граждани са били депортирани със специален самолет от Франция, след като френските власти са отхвърлили молбите им за убежище, съобщава МИА, цитирана от БТА.  След тази поредна реадмисия на голяма група албански граждани властите в Тирана призоваха албанците да не се подлъгват да кандидатстват за убежище в страни от Европейския съюз, тъй като шансовете молбите им да бъдат приети са равни на нула, след като Албания е обявена за сигурна страна. През последните няколко години над 100 000 албански граждани са се опитали да получат убежище в страни от ЕС, главно в Германия. ", "date": "2017.07.13", "title": "Франция депортира 30 албански граждани, \nкандидатствали за убежище"}
{"url": "https://www.24chasa.bg/novini/article/6334536", "text": "Тактическо учение с бойни стрелби на формирования за противовъздушна отбрана „SHABLA - 2017“ ще се проведе от 14 до 18 юли на зенитния полигон на Военновъздушните сили „Шабла“. Бойните стрелби са част от най-голямото многонационално учение в Черноморския регион „SABER GUARDIAN - 2017“. Това съобщиха от пресцентъра на Министерството на отбраната. При тяхното провеждане в периода от 8.00 ч. на 14 юли до 19.00 ч. на 18 юли се активират временно опасни зони, намиращи се във въздушното пространство над полигона и прилежащата му акватория и териториалното море – между нос Калиакра, нос Карталборун и линията, отстояща на 100 км успоредно на бреговата ивица.", "date": "2017.07.13", "title": "Временно опасни зони във връзка с провеждането на учението „SHABLA - 2017”"}
{"url": "https://www.24chasa.bg/novini/article/6334535", "text": "Кметът на Плевен Георг Спартански сезира прокуратурата за фалшифициране на подписи, с които беше внесено искане за извънредна сесия на Общинския съвет, съобщава  . На нея съветниците приеха предложението общинското предприятие Център за градска мобилност да се преобразува в еднолично акционерно дружество. Със скандал започна извънредната сесия в Плевен, свикана по искане на 14 съветници с една единствена точка за преобразуване на общинското предприятие Център за градска мобилност в еднолично акционерно дружество. ", "date": "2017.07.13", "title": "Кметът на Плевен сезира прокуратурата за\nфалшифициране на подписи"}
{"url": "https://www.24chasa.bg/novini/article/6334551", "text": "Динко Вълев не изрази съжаление, че се е саморазправил със свой работник и дори се закани, че такава ще бъде съдбата на всеки, който краде. Станалият известен като „ловеца на бежанци” Вълев прекара 24 часа в полицията след побой над негов шофьор, който по думите му крадял нафта, предаде  . „Който краде, ще яде бой. Бил съм го отвлякъл, бил съм го таковал… Малко съм го бил за това. И тебе да те хвана да крадеш, и на теб ще ти прехвърля керемидите”, беше коментарът на Вълев. В спешното отделение мъжът обаче разказал, че не е крал гориво, а го прехвърлял от камион към фадрома.", "date": "2017.07.13", "title": "Динко Вълев за служителя си: Малко съм го бил"}
{"url": "https://www.24chasa.bg/novini/article/6334559", "text": "Тленните останки на художника Салвадор Дали (1904-1989) ще бъдат ексхумирани на 20 юли заради съдебно дело за установяване на бащинство, съобщиха представители на кметството на испанския град Фигерас, цитирани от ТАСС и БТА. Решението беше одобрено от съда във връзка с необходимостта от \"получаване на проби от останките, които ще определят дали той е биологичният баща на жена\", която \"заведе дело, за да я признаят за дъщеря на художника\". Става въпрос за Пилар Абел от град Жирона, която твърди, че Салвадор Дали е неин баща. Тя е родена на 1 февруари 1956 г. От 2007 г. се опитва да получи признание за родствената си връзка с художника. По думите на жената, майка й имала тайна връзка с него. Салвадор Дали е роден на 11 май 1904 г. Той е един от най-известните представители на сюрреализма и е създал стотици художествени произведения. Съпругата му Елена Дяконова (1894-1982), по-известна като Гала, е родена в руския град Казан. Двойката няма деца. Художникът умира на 23 януари 1989 г. във Фигерас. Останките му се намират в Театърът-музей \"Дали\" в града, където е представена по-голямата част от работата му.", "date": "2017.07.13", "title": "Ексхумират тленните останки на Салвадор Дали за тест за бащинство"}
{"url": "https://www.24chasa.bg/novini/article/6334552", "text": "След 15-годишна сага Българската православна църква успя да си върне имотите, на които се намира манастира „Свето Успение Богородично” в село Елешница, предаде  . Със заповед на областния управител на София-област Илиян Тодоров – терените се връщат на светата обител. Игуменът на манастира отец Серафим признава, че заради дългогодишните неуспешни опити, до последно не е вярвал, че земите отново ще бъдат върнати на православната църква. Действията по връщане на имотите на манастира започват още по времето на патриарх Максим. След неговата смърт с това се заема и Негово Светейшество –Неофит. Игуменът на светата обител оцет Серафим разказа за дългата сага с връщането на земите и опитите те да бъдат взети от частни лица. \"Много са причините, много са факторите. Може би винаги българите са давали най-милото и най-драгото за църквата, защото са знаели че това е нещо наистина важно и съществено. И затова повечето църковни имоти са на добри, хубави места, така и с Елешничкия манастир. От 8 месеца процедурата доста се задвижи. Разбира се, спънките и пречките не липсваха.\", обясни отец Серафим. Елешнишкият манастир е основат през 15-и век, а в него и до днес има стенописи от 16 и 17и век.", "date": "2017.07.13", "title": "Българската православна църква успя да си върне имот след 15 години"}
{"url": "https://www.24chasa.bg/novini/article/6334566", "text": "Германският правосъден министър Хайко Маас заяви, че нобеловият лауреат Ля Сяобо е бил „герой“, съобщава AFP, цитирана от “Фокус“.  Това изказване идва след като . „Ненасилствената му съпротива го направи герой в борбата за демокрация и човешки права. Нека почива в мир!“, каза министър Маас. ", "date": "2017.07.13", "title": "Германският правосъден министър Хайко Маас: Лю Сяобо беше герой"}
{"url": "https://www.24chasa.bg/novini/article/6334588", "text": "Белият дом обвини директно властите на Украйна и Демократиечската партия на САЩ в сговор, чиято цел бе да не се допусне победа на Доналд Тръмп на президентските избори миналата година, предаде  . „Смятам, че ако има свидетелство за сговор през 2016 година, то това е между Националния комитет на Демократическата партия (НКДП) и украинското правителство“, заяви на редовен брифинг в Белия дом говорителката на президентската администрация Сара Сандърс. При това тя цитира записа в Туитър на един от кореспондентите на изданието „Ню Йорк таймс“, което води кампания срещу Доналд Тръмп. „Аз не цитирам често „Ню Йорк таймс“, но дори един от неговите репортери туитна защо този пример съдържа доказателство за сговор. „Имаше сътрудничество между длъжностни лице на НКДП и длъжностни лица от украинското правителство, а не просто между някакви симпатизанти. Информацията, предаде от украинските власти на НКДП, директно нанасяше удар по членове от предизборния екип на Тръмп, с цел да го компрометират“, подчерта още Сандърс. По думите й „действията на украинската страна за координиране на усилията с НКДП са били наистина успешни, за разлика от показаното от електронната преписка на Доналд Тръмп-младши. Говорителката имаше предвид преписката за срещата на президентския син Доналд Тръмп-младши с руската адвокатка Наталия Веселницкая. На нея той я попитал разполага ли с документи за неправомерно спонсориране на НКДП, на което тя му отговорила отрицателно.", "date": "2017.07.13", "title": "Белият дом обвини Украйна и демократите в предизборен сговор срещу Тръмп"}
{"url": "https://www.24chasa.bg/novini/article/6334589", "text": "\"По отношение на обществените поръчки контролните органи работят и не моя работа да се изказвам. Направил съм проверка на фактическо състояние на НДК в момента. Аз трябва да се грижа да се случи ремонта качествено и в срок\", заяви министърът на културата Боил Банов пред  . \"Има забавяне спрямо първоначалната договореност, няма да станат ремонтите до 30 септември, но това не мисля, че е фатално.\", коментира той по повод ремонта на НДК и неговото забавяне.  \"17 млн. лв. са дали от правителството миналата година, сега има 5,5 млн. лв. от тях. Аз съм длъжен да се оправя в рамките, които са ни заложени\", обясни Банов за бюджета, отпуснат за НДК. \"Мястото на НДК е в Министерството на културата. Ако всичко е точно, ще върнем Боршош начело\", категоричен бе министърът на културата. \"НДК беше едно страшно мъртвило, бяхме го забравили всички, а в момента е културен център\", завърши той.", "date": "2017.07.13", "title": "Боил Банов: Ако всичко е точно след проверките, ще върнем Боршош начело на НДК"}
{"url": "https://www.24chasa.bg/novini/article/6334600", "text": "Част от вековно дърво от вида „летен дъб“ в парка на Националната художествена галерия в София беше повалена от вятър в сряда, 12. 07. 2017 г. Дъбът е обявен със Заповед №1301 от 05. 05. 1974 г. за защитен природен обект и е вписан в Държавния регистър на вековните дървета под №636. Комисия от представители на МОСВ, РИОСВ – София, Дирекция „Зелена система“ – Столична община, район „Средец“ – Столична община, Лесотехническия университет, Общинската полиция и външен експерт по горско стопанство и растителна защита, оцени физиологичното състояние на дървото. Експертите установиха, че дъбът е паднал вследствие на загниване в основата на ствола, причинено от патогенна гъба, съобщават от пресцентъра на министерството на околната среда и водите.  Дадено е предписание да се предприемат спешни мерки по отстраняване на останалата част от дървото, тъй като представлява заплаха за живота и здравето на гражданите. Дъбът ще бъде заличен от регистъра на вековните дървета. ", "date": "2017.07.13", "title": "Отстраняват повален от вятъра вековен дъб в София"}
{"url": "https://www.24chasa.bg/novini/article/6334599", "text": "Нобеловият комитет заяви, че китайското правителство е отговорно за  , предава AFP , цитира \"Фокус\". Лиу Сяобо, който получи Нобеловата награда за мир през 2010 г., почина след тежка борба срещу рак на белия дроб. „Считаме за изключително притеснително, че Лиу Сяобо не бе преместен в здравно заведение, в което би могъл да получи адекватно медицинско лечение, преди да стане терминално болен“, се казва в изявление на комитета. „Китайското правителство носи тежка отговорност за ненавременната му смърт“, добавят от комитета.", "date": "2017.07.13", "title": "Нобеловият комитет: Китай носи „тежка отговорност“за смъртта на Лю Сяобо"}
{"url": "https://www.24chasa.bg/novini/article/6334604", "text": "Македония и България договориха текста на споразумение за добросъседство, целящо да реши дългогодишни спорове и напрежение, заяви македонският външен министър Никола Димитров в интервю за Ройтерс, цитирано от БТА. \"Ние постигнахме компромис за текста (с България)\", посочи Димитров късно снощи в края на балканска среща в Северна Италия. \"Подписването на споразумението за добросъседство ще повиши доверието в нас, че сме сериозни и че бихме искали да създаваме приятелства в региона\". Ройтерс отбелязва, че сложните отношения между Македония и България затрудняват усилията на Скопие да се присъедини към НАТО и Европейския съюз, въпреки че най-голямата пречка е спорът със съседна Гърция за името на Македония. Българското външно министерство заяви, че е постигната \"база\" за компромис с Македония. Официални представители посочиха по-рано, че се надяват споразумението да бъде подписано на 2 август. Димитров посети Атина в средата на юни, скоро след като встъпи в длъжност след близо десетгодишно управление на консервативния премиер Никола Груевски. Сега новото ляво македонско правителство се опитва да ускори западната интеграция на страната, отбелязва агенцията. Министърът заяви за Ройтерс, че е предложил на Атина да позволи на Македония да се присъедини към НАТО под приетото от ООН име Бивша Югославска Република Македония (БЮРМ). \"Моето послание в Атина беше: ние имаме ново начало в Македония, моля, помислете какви съседи искате да имате на север\", посочи Димитров. \"Ако искате да имате европейска демокрация, ръководена от върховенството на закона, сега е моментът да ни помогнете и може би допускането ни в НАТО под приетото от ООН временно име . . . би било една инвестиция в климат, в който справянето с най-големите проблеми би било възможно\". Димитров обаче предупреди, че не може да се очаква незабавен пробив. \"Не мисля, че можем да направим нещо за едно денонощие. Това ще бъде постепенен процес\". На въпрос дали Македония някога би била отворена към промяна на името си, той каза: \"Това е много сложен въпрос, който включва емоции и идентичност (. . .) За решаването на този въпрос имаме нужда от процес, който ще изгради национална позиция. Определено ще има референдум\".", "date": "2017.07.13", "title": "Македония: С България договорихме текста на договора за добросъседство"}
{"url": "https://www.24chasa.bg/novini/article/6334618", "text": "Над 70 души - пожарникари, горски работници и доброволци гасят пожар над с. Стара Кресна. Огънят тръгнал около 15 ч и е обхванал борова гора в м. Тъмницата, на около 3 км от селото. Няма опасност за жителите на близките населени места. На мястото са три екипа огнеборци от Благоевград, Кресна и Сандански. Вятърът е силен и допълнително разпалва пламъците. Горят около 300 дка борови дървета, на около 40-50 г. В гасенето участват 50 служители на горското стопанство в Кресна, както и 6 специализирани автомобила на Югозападното държавно предприятие. Шефът на Главна дирекция \"Пожарна безопасност и защита на населението\" комисар Николай Николов пътува към мястото на пожара.", "date": "2017.07.13", "title": "Първо в \"24 часа\": Над 70 души гасят горски пожар край Стара Кресна (Обновена)"}
{"url": "https://www.24chasa.bg/novini/article/6334630", "text": "Люксембруг прие първия в Европа закон, разрешаващ добива и използването на космическите ресурси, предаде БТА. \"Люксембург е втората държава в света, след САЩ, която приема подобна юридическа рамка\" - каза министърът на иконономиката Етиен Шнайдер пред Камарата на депутатите. Законът позволява на регистрираните в Люксембург компании да извличат и придобиват космически ресурси, като метали, въглеводороди или вода. Компаниите могат или да ги доставят на Земята, или да ги използват за строеж на бази, откъдето да тръгват мисии към далечния космос. По този начин страната има амбиции да развие индустрия на \"новия космос\", за да стимулира икономическия растеж и да даде нови възможности за усвояването на космоса.", "date": "2017.07.13", "title": "Люксембруг прие закон за добив на космическите ресурси"}
{"url": "https://www.24chasa.bg/novini/article/6334616", "text": "Всеки един проект на територията на България ще е съобразен с европейското законодателство. Този хъб ще представлява една възможност в България да преминава газ по различни маршрути. Това ще е една реална възможност за диверсификация, каза министърът на енергетиката Теменужка Петкова в предаването \"Лице в лице\" по  Миналата година беше изграден и пуснат първия интерконектор между България и Румъния. Сега сме на път да реализираме изключително важен интерконектор с Гърция. Сега предстои в началото на есента да тръгне обществена поръчка за изпълнител на този проект, коментира тя.  Има интерес за АЕЦ \"Белене\". Надяваме се до края на тази година да тръгне процедура за избор на стратегически изпълните. Как ще се развие самата процедура, предстои да разберем. До край на септември очакваме пълното оборудване за проекта да пристигне, то ще се съхранява на площдаката на АЕЦ \"Белене\", допълни Петкова.", "date": "2017.07.13", "title": "Теменужка Петкова: На път сме да направим много важен интерконектор с Гърция"}
{"url": "https://www.24chasa.bg/novini/article/6334621", "text": "Тайни, свързани с интимния живот, здравословното и имотното състояние, наложиха пловдивският окръжен съд да засекрети делото, по което се гледа мярката на Петър Низамов-Перата. Охранителят е с постоянен арест, наложен от Асеновградския районен съд. Низамов е задържан за нападението над оператор на БТВ по време на протестите в града. Той обжалва мярката си в Пловдив. Поддръжници от десетима души, представящи се от “Православна зора“, дойдоха да му окажат подкрепа. Искането за засекретяване на заседанието дойде от самия Низамов. “Призовавам сестра ми Надя Низамова да свидетелства във връзка с имотното ми и здравословно положение, както и да разкрие корпоративни и търговски тайни и неща от интимния ми живот“, поиска Перата. Съдия Елена Захова уважи искането. Мярката все още се гледа в залата. Перата се яви с двама адвокати. Те предоставиха куп удостоверения, сред които акт за раждане, документ от Бургаския свободен университет, че в деня на задържането му е имал изпит, също и удостоверение за брак, договор за наем на жилище и оправдателна присъда от съда от 2016 година по делото “Свински опашки“.     ", "date": "2017.07.13", "title": "Интимни тайни засекретиха делото срещу Петър Низамов-Перата"}
{"url": "https://www.24chasa.bg/novini/article/6334302", "text": "Класовете за прослужено време трябва да отпаднат, каза пред журналисти днес в МС вицепремиерът Валери Симеонов след среща с представители на работодателски организации, предаде БТА. На срещата обсъдихме възможностите за определяне на механизъм за определяне на минималната работна заплата /МРЗ/ съобщи Симеонов. Срещата беше работна, решения не са вземани, готов съм и за разговори със синдикатите по темата, каза още Симеонов. Работодателите отново са поставили темата за отпадане на класовете за стаж от работните заплати. Васил Велев, председател на УС на АИКБ посочи, че целта не e намаление на възнагражденията на работници и служители, а включването на класовете в заплатите. По думите му тези класове са отживели и подобен механизъм няма в страните в ЕС. Те стимулират мързел, а не трудолюбие, подчерта Велев.", "date": "2017.07.13", "title": "Вицепремиерът Симеонов: Класовете за прослужено време трябва да отпаднат"}
{"url": "https://www.24chasa.bg/novini/article/6334299", "text": "Окръжният съд наложи 5 години затвор и глоба от 20 000 лв. на Тасин Бузо, обвинен за разпространение високорискови наркотични вещества. Това съобщиха от пресцентъра на Съдебната палата в Пловдив. Тасин Бузо е признат за виновен в това, че на 24 септември 2016 г. в гр. Пловдив при условията на опасен рецидив, извършил престъпление, след като е бил осъждан повече от два пъти – три пъти, на лишаване от свобода за умишлени престъпления от общ характер, като поне за едно от тях изпълнението на наказанието не е отложено по чл.66 от НК, без надлежно разрешително е държал с цел разпространение високорискови наркотични вещества: марихуана на обща стойност 2 325.74 лв. и амфетамини на стойност 8 231.28 лв. - всички наркотични вещества на обща стойност 10 557.02 лв., поради което му определи наказание от 5 г. лишаване от свобода при първоначален строг режим и наказание глоба в размер на 20 000 лв. Определението е окончателно и не подлежи на обжалване и протест.", "date": "2017.07.13", "title": "5 г. затвор и глоба от 20 000 лв. получи обвинен за разпространение на наркотици"}
{"url": "https://www.24chasa.bg/novini/article/6334334", "text": "Окръжната прокуратура предаде двама мъже на съд за грабеж и побой. Това съобщиха от пресцентъра на Апелативна прокуратура - Велико Търново. Днес ОП - Велико Търново внесе обвинителен акт срещу Илия С. и Станчо С. от гр. Павликени, затова, че на 18 януари 2016 г., около 23.00 часа, в гр. Велико Търново, в съучастие като извършители, като за Станчо С. деянието е при условията на опасен рецидив, отнели чужди движими вещи - сумата от 250 лева от владението на Карамфил Якимов Бижев, с намерението противозаконно да ги присвоят, като след заварване на мястото на престъплението, за да запазят владението на откраднатите вещи, употребили сила - нанасяне на удари с метална щанга в областта на главата на Карамфил Бижев и възпроизвеждане на изстрели с пистолет, срещу Карамфил Бижев от гр. Велико Търново, Айдън Ахмедов Хюсеинов от гр. София и Альоша Сашев Атев от гр. Велико Търново, като деянието е придружено с опит за убийство на Карамфил Бижев, Айдън Ахмедов Хюсеинов и Альоша Сашев Атев. Илия С. е обвинен и за това, че на същата дата и място е държал огнестрелно оръжие - пистолет и пет броя боеприпаси - патрони кал. 9 по 18 мм, без да има за това надлежно разрешение.  Илия С. и Станчо С. са задържани с мярка за неотклонение „задържане под стража“.", "date": "2017.07.13", "title": "Предадоха на съд двама мъже за грабеж и побой"}
{"url": "https://www.24chasa.bg/novini/article/6334312", "text": "Генералният секретар на НАТО Йенс Столтенберг съобщи, че днес Русия е представила на пакта данни за предстоящото военно учение \"Запад\", информира БТА. На заседание на Съвета НАТО-Русия в Брюксел представителят на Москва е съобщил числеността на военнослужещите и техниката, които ще бъдат използвани при учението. В допълнение са били представени данни за участието на Беларус. Насърчен съм, този диалог може да продължи, за да запазим мира и сигурността, заяви Столтенберг. Той определи днешната среща като \"честна и полезна\", а диалога - като \"труден, но съществен\". Столтенберг допълни, че опасните прихващания на самолети над Прибалтика вече са по-скоро изключение. Прихващанията са нещо обичайно, важното е да не бъдат извършвани опасно. Държавите, собственици на самолетите, са отговорни за начина на употреба на машините. Трябва да отчетем постигнатия напредък, отбеляза генералният секретар. Той добави, че Русия и НАТО запазват противоречията си за Украйна. По неговите думи не се наблюдава непосредствена заплаха към никоя държава от НАТО. Столтенберг посочи, че НАТО и Русия имат общ интерес да подкрепят правителството на националното единство в Афганистан. В отговор на въпрос той допълни, че Сирия не е била сред темите на днешните разговори. По думите на Столтенберг няма промяна в отношенията с Украйна - НАТО и Киев продължават по пътя на партньорството. Генералният секретар не се ангажира с отговор докога в Литва ще останат батареите с ракети \"Пейтриът\". Той определи този въпрос като двустранен в отношенията Вилнюс-Вашингтон.", "date": "2017.07.13", "title": "Столтенберг: НАТО и Русия са на различни мнения за Украйна"}
{"url": "https://www.24chasa.bg/novini/article/6334330", "text": "Македония е най-големият получател на средства от вчерашната средства в Триест, предава Македонската информационна агенция, цитира \"Фокус\". \" \", заяви вицепремиерът по икономическите въпроси Кочо Ангушев. Тези пари са отпуснати за изграждането на железопътната линия Беляковци – Крива Паланка. Кочо Ангушев заяви, че през изминалите години всички искания за финансиране на инфраструктурни проекти от страна на Македония към Европейския съюз са били блокирани, докато контактите през изминалия месец и половина са дали връзки. Според него, това е резултат от реформаторските инициативи на новото правителство.", "date": "2017.07.13", "title": "Македония получи 70 млн. евро от ЕС за изграждане на ЖП линия до България"}
{"url": "https://www.24chasa.bg/novini/article/6334350", "text": "На срещата на германското и френското правителства в Париж, една от основните цели ще бъде хармонизирането на данъчните системи на двете страни, предава Reuters, цитира \"Фокус\". Двете страни ще създадат фонд от 1 милиард евро за финансирането на дигитални инвестиции, заяви президентът Еманюел Макрон. Освен това, има и планове за подкрепа за разработването на нанотехнологиите. Най-важният въпрос, който германските и френските министри ще обсъдят, е този за хармонизирането и уеднаквяването на правилата за корпоративните данъци. Франция и Германия отдавна настояват за хармонизирането на начина, по който данъците в Еврозоната се изчисляват.", "date": "2017.07.13", "title": "Германия и Франция искат да хармонизират данъчните си системи"}
{"url": "https://www.24chasa.bg/novini/article/6334358", "text": "3 години лишаване от свобода при първоначален строг режим получи мъж, обвинен за изготвяне на фалшиви банкноти. Това съобщиха от пресцентъра на Апелативна прокуратура - Бургас. Димитър Янев Георгиев прие да изтърпи 3г. лишаване от свобода при първоначален „строг“ режим в Затвора гр. Бургас за това, че в периода ноември 2016 г. до 20 декември 2016 г. в гр. Бургас изготвил неистински парични знаци с курс в страната, а именно 22 бр. банкноти с номинал от 20лв. всяка с един и същ сериен номер. В ОДМВР - Бургас е била получена оперативна информация, че обв. Димитър Янев Георгиев (на 53 г.) с прякор „Цъцара” изготвя и разпространява неистински парични знаци на територията на Бургас. На 20 декември 2016 г. същият бил задържан на автогара „Запад” в Бургас, където му е било извършено претърсване, при което са намерени и иззети 22 бр. банкноти с еднакъв номинал от двадесет лева, с един и същ сериен номер БЗ8235759. Видно от заключението на назначената по делото техническа експертиза, същите са неистински. Под наблюдението на Окръжна прокуратура - Бургас, на същата дата е било извършено претърсване и изземване в квартира, представляваща едноетажна постройка във вътрешния двор в гр. Бургас на ул. „Васил Левски“, ползвана от Димитър Георгиев. Там са били намерени и иззети: милтифункционално устройство марка „Cannon“ със заряден кабел, макетен нож, клещи, резак, девет броя празни листи формат А4, послужили за изготвянето на банкнотите. Подсъдимият Георгиев е приел всички факти и обстоятелства по делото, признал е вината си и е приел Окръжен съд гр. Бургас да му наложи ефективно наказание в размер на 3 г., което да изтърпи при първоначален „строг“ режим. Одобреното от съда споразумение има силата на влязла в законна сила осъдителна присъда и не подлежи на обжалване.", "date": "2017.07.13", "title": "Фалшификатор на банкноти получи 3 години затвор в Бургас"}
{"url": "https://www.24chasa.bg/novini/article/6334359", "text": "Поне 18 души са загинали в последните няколко дена, а още 30 са ранени, след проливните дъждове в различни части на Пакистан, съобщава Anadolu Agency, цитирана от “Фокус“. Според представител на властите, за последните две седмици смъртните случаи са поне 61. Най-много смъртни случаи има в провинция Белуджистан, където седем души загинаха, каза говорителят на органите за управление и реакция при бедствия и аварии, Хибер Пахтунква. В североизточната част на Пенджаб са загинали шест души. Около 30 граждани, включително жени и деца, са ранени. Пакистанските власти предупредиха, че има опасност от големи наводнения след тежките мусонни дъждове. Освен това, метеоролозите казаха, че се очакват още дъждове в следващите 24 часа.", "date": "2017.07.13", "title": "18 души загинаха в след проливните дъждове в Пакистан"}
{"url": "https://www.24chasa.bg/novini/article/6334368", "text": "Все по-честите горещини и покачващите се температури заради глобалното затопляне ще направят невъзможно излитането на една трета от самолетите в света в най-топлите дни през следващите десетилетия, съобщиха учени от Колумбийския университет, предаде БТА. Засегнати ще са летища в градове като Ню Йорк, Дубай, Лондон и Париж. В горещините авиолиниите ще трябва да намаляват броя на пътниците и количеството на багажа и горивото, за да могат самолетите да излитат безопасно. Топлият въздух не е толкова плътен. В разредения въздух крилата на самолетите не могат да се справят със същия товар като в плътния. Миналия месец заради горещините в Аризона бяха отменени около 40 полета. Според учените от Колумбийския университет максималните дневни температури на някои летища могат да се покачат с 4 до 8 градуса Целзий до 2080 г. В най-горещите часове от деня от 10 до 30 процента от самолетите ще трябва да намалят товара си, за да могат да излетят. Това може да принуди авиоиндустрията да се примири с по-малки печалби. Забавените или отменени полети ще се отразят и на други сектори от икономиката.", "date": "2017.07.13", "title": "Учени: Самолетите ще излитат по-трудно заради глобалното затопляне"}
{"url": "https://www.24chasa.bg/novini/article/6334297", "text": "Окръжна прокуратура Велико Търново внесе обвинителен акт срещу близнаците Илия  и Станчо Славчеви от гр. Павликени, известни като Червеите, затова, че на 18.01.2016г, около 23.00ч. в гр. Велико Търново, в съучастие като извършители, като за Станчо деянието е при условията на опасен рецидив, отнели чужди движими вещи - сумата от 250 лева от владението на Карамфил Бижев, като след заварване на мястото на престъплението, за да запазят владението на откраднатите вещи, употребили сила -нанасяне на удари с метална щанга в областта на главата на Карамфил Бижев и възпроизвеждане на изстрели с пистолет срещу Карамфил, Айдън Хюсеинов от гр. София и Альоша Атев от гр. Велико Търново, като деянието е придружено с опит за убийство на тримата. След стрелбата в офиса на криминално проявения Айдън в центъра на града, той беше ранен, а аверът му Карамфил едва оцеля и дълго бе лекуван в Пирогов. Илия С. е обвинен и за това, че на същата дата и място е държал огнестрелно оръжие - пистолет и пет броя боеприпаси - патрони кал. 9 по 18 мм, без да има за това надлежно разрешение. Червеите са задържани с мярка за неотклонение „задържане под стража“.", "date": "2017.07.13", "title": "Съдят Червеите от Павликени за стрелбата срещу Айдън и авера му в Търново"}
{"url": "https://www.24chasa.bg/novini/article/6334397", "text": "От полицията откриха Найден Данаилов Димитров на 29 години от Русе. Това съобщиха от ОДМВР - Русе. Той бе в неизвестност от 4 юли 2017 г. Тази сутрин служители на РУ - Бяла са установили Найден в района на гара в Бяла. Той е доведен в Русе. Отпадат основанията за издирването му. ", "date": "2017.07.13", "title": "Откриха обявения за издирване Найден Данаилов Димитров"}
{"url": "https://www.24chasa.bg/novini/article/6334371", "text": "По данни на турското министерство на правосъдието към момента общо 169 013 души са били разследвани по подозрение за участие в осуетения опит за преврат преди една година, предаде БТА. Задържани са 50 510 души, от които 169 генерали от турската армия, 7098 висши офицери, 24 валии, 116 околийски управители, 8815 полицейски служители. Издирват се още 8087 души, от които 152-ма военни. В системата на съдопроизводството са задържани 2280 съдии и републикански прокурори, а също и 41 членове на Държавния съвет, двама членове на Конституциония съд и трима членове на Висшия съвет на съдиите и прокурорите.", "date": "2017.07.13", "title": "50 510 души са задържани в Турция \nза участие в опита за преврат"}
{"url": "https://www.24chasa.bg/novini/article/6334425", "text": "Европейският съюз твърдо подкрепя териториалната цялост на Украйна, заяви днес председателят на Европейския съвет Доналд Туск, предаде ДПА. \"Стоим непоколебимо зад Украйна\", каза той в Киев на съвместна пресконференция с украинския президент Петро Порошенко и председателя на Европейската комисия Жан-Клод Юнкер. \"Не приемаме незаконното анексиране на Крим\", подчерта Туск и констатира, че Украйна е \"много силна\" и че \"не е победена от външния враг\". Порошенко изрази надежда, че конфликтът в Източна Украйна ще приключи догодина, и че следващата среща на върха ЕС-Украйна може да се състои в анексирания Крим или в окупирания от проруски сепаратисти Донецк, цитира БТА. През последните три години украинските сили за сигурност се сражават с проруските бунтовници в областите по източната граница на Украйна. Досега около 10 хиляди човека са загинали в конфликта, започнал след свалянето на проруския президент Виктор Янукович чрез масови протести, на които демонстрантите настояваха за сближаване на Украйна със Запада. \"Украйна трябва да бъде горда с постигнатото\", каза Юнкер на днешната пресконференция. Той добави, че корупцията е била главна пречка за благосъстоянието на Украйна. Туск отбеляза, че ако украинците \"издържат бремето на реформите и не се откажат\", ще постигнат своите мечти и цели, предаде ДПА. ТАСС цитира призива на Туск към всички страни и особено към Русия да изпълняват Минските споразумения. В съобщението си от Киев руската агенция посочва, че председателят на Европейската комисия е казал, че ЕС подкрепя Украйна и не признава \"незаконната анексия на Крим\".", "date": "2017.07.13", "title": "ЕС подкрепя териториалната цялост на Украйна"}
{"url": "https://www.24chasa.bg/novini/article/6334432", "text": "Жертвите на големите наводнения в Югозападна Япония, причинени от проливни дъждове, станаха 30, заявиха днес властите, цитирани от ТАСС и БТА. Двайсетина човека са в неизвестност в резултат на наводненията на остров Кюшу, засегнали най-сериозно префектурите Фукуока и Оита. Спасителните екипи продължават да търсят оцелели хора, а периодично постъпват съобщения за още намерени тела на загинали. Стотици хора остават в евакуационни центрове и не могат да се върнат по домовете си. Стихията е разрушила напълно или частично около 700 домове и е повредила инфраструктурни обекти като пътища и мостове. Властите обмислят планове за строителство на жилищни комплекси за хората, останали без дом заради наводненията.", "date": "2017.07.13", "title": "Жертвите на наводненията в Япония вече са 30"}
{"url": "https://www.24chasa.bg/novini/article/6334422", "text": "Временно е отклонен трафикът по автомагистрала „Тракия“, край Карнобат, заради горящи стърнища и намалена видимост. Това съобщиха от пресцентъра на МВР. Временната организация на движението е организирана в района на 311 километър на АМ „Тракия“. Причината е намалена видимост в двете посоки на магистралата заради горяща ниска растителност край пътя. Предприети са действия за погасяване на възникналия пожар в стърнището. Пътна полиция въведе временно отклоняване на трафика, както следва: В посока към Бургас – през Ямбол и Средец; В посока към Пловдив – през Карнобат и Петолъчката.", "date": "2017.07.13", "title": "Временно е отклонен трафикът по магистрала „Тракия“, заради горящи стърнища"}
{"url": "https://www.24chasa.bg/novini/article/6328438", "text": "18 юли е денят, който повечето историци сочат като рождения ден на Васил Левски. Апостолът на свободата е роден на тази дата през 1837 година под името Васил Иванов Кунчев. Точно преди 180 години. Покрай отбелязването на гибелта на Васил Левски през февруари неговото рождение остава в сянка. Тази година обаче от “24 часа” решихме да насърчим читателите си да участват в патриотично състезание. Всеки ден от 10 до 16 юли включително в един от текстовете във вестника и на сайта www.24chasa.bg ще има закодирана фраза. Избрахме емблематичното “Народе????” от тефтерчето на Левски. Това е вероятно най-енигматичната дума, написана от Апостола. Читателите ни трябва да открият фразата. И да ни съобщят в кой текст е била скрита за съответната дата на електронната поща 24action@24chasa.bg. Като във всяко едно състезание има и награди. Петима от участниците, намерили най-много пъти закодираната фраза “Народе????”, ще получат най-новото издание на тефтерчето на Левски от КК “Труд”. За още петима ще има и пъзел с картината “Залавянето на Левски”.", "date": "2017.07.13", "title": "Участвайте в патриотичното състезание на \"24 часа\": Народе????"}
{"url": "https://www.24chasa.bg/novini/article/6333905", "text": "Европейската комисия предприе днес втората стъпка от  Законът нарушава правото на ЕС и международното законодателство, и Унгария разполага със срок от един месец, за да приеме необходимите поправки, се посочва в съобщение на комисията, предаде БТА. Според ЕК приетите през април законови промени от парламента в Будапеща са в разрез със свободата за разкриване на бизнес, с правото на образование и с акамедичната свобода. Законодателните промени бяха възприети като заплаха за съществуването на Централноевропейския университет, основан и финансиран от американския милиардер от унгарски произход Джордж Сорос.", "date": "2017.07.13", "title": "ЕК дава на Унгария месец да поправи закона за висшето образование"}
{"url": "https://www.24chasa.bg/novini/article/6333930", "text": "Четирима от девет мъже, обвинени, че са пребили до смърт 22-годишен американски турист пред бар на гръцки остров, се явиха в съда за да дадат показания, ден след като другите петима заподозрени бяха оставени в ареста в очакване на процес по обвинение в убийство, съобщи Асошиейтед прес, цитирана от БТА.  Четиримата, всички сръбски граждани, бяха разпитани в четвъртък във връзка със смъртта на 7 юли на Бакари Хендерсън. Туристът от Остин, щата Тексас, бе нападнат пред бар на остров Закинтос в туристическия район Лагана. Общо девет мъже - един грък, седем сърби и един британски гражданин от сръбски произход, са обвинени в предумишлено убийство. Петимата заподозрени, които дадоха показания в сряда, се очаква да бъдат преместени от полицейския арест в затвор до края на седмицата.", "date": "2017.07.13", "title": "Четирима дават показания в гръцки съд за смъртта на американски турист"}
{"url": "https://www.24chasa.bg/novini/article/6333931", "text": "Депутатите приеха предложенията на партия ГЕРБ и \"Обединени патриоти\" за промени в Закона за развитие на академичния състав със общо 110 гласа за, 9 против и 68 въздържали се. Предложеният от БСП проект за промени в същия закон не успяха да влезнат. Приетите промени предвиждат създаване на национална общовалидна рамка за участие в процедурите за придобиване на научни степени и заемане на академични длъжности и въвеждане на минимални национални изисквания. Членове на научното жури ще бъдат само хабилитирани лица, отговарящи на изискванията. Чрез измененията ще бъдат уредени и правилата за установяване на плагиатство в научните трудове.", "date": "2017.07.13", "title": "Депутатите приеха промени в Закона за развитие на академичния състав"}
{"url": "https://www.24chasa.bg/novini/article/6333842", "text": "За българските предприемачи е по-лесно да регистрират фирма във Варна, в сравнение с други български градове. Ако страната ни беше представена от морската столица, а не от София в индекса „правене на бизнес“, България щеше да бъде с 25 позиции по-нагоре в доклада на Световната банка. Това сочат данните на световната класация \"Правене на бизнес в Европейския съюз 2017 г. България, Унгария и Румъния\". Докладът на Световната банка оценява регулаторната среда за бизнеса и нейното въздействие върху местни предприемачи в шест града - Бургас, Плевен, Пловдив, Русе, София и Варна. Документът отчита регулаторните пречки в зависимост от мястото, в което те установяват своята дейност. Прилагането на бизнес регламентите, както и ефективността на публичните институции не са еднородни в страната. Големи различия има при изискванията за регистрация на фирми, получаването на разрешителни за строеж, присъединяването към електро преносната мрежа и изпълнението на договори. Така например регистрирането на фирма във Варна отнемало 14 дни, докато в София - 21 дни. Издаването на разрешително за строеж в София отнема 97 дни, докато в Русе с десет седмици повече. Има разлики и в размера на заплащането на една и съща услуга. П този повод вицепремиерът Томислав Дончев заяви: \"В голямата част от случаите говорим за местните власти. Не може обаче мерките да се ограничават на национално ниво, както правим, трябва да се работи на ниво местни власти“. Той каза още, че вероятно в рамките на този месец ще има национално съвещание на всички областни управители. Фокусът му ще са съществуващите режими. Дончев бе категоричен, че водещ е принципът от хартията към електронните услуги. Така сега народните представители ще трябва да променят 70 закона, за да сработи административната мярка по отношение на свидетелствата за съдимост. По време на форума Томислав Дончев отбеляза, че излишната административна тежест губи време на гражданите. Затова по същественият въпрос е какъв е ефектът по отношение на бизнеса? \"Ако някой може да получи услуга или документ за 20 дни, а го получава за 50 - това означава допълнителни разходи, време, в което предприемачът вместо да прави бизнес и да се опитва да се наложи на пазара, да бъде конкурентен, се занимава с друго - с администрацията\", заключи той.", "date": "2017.07.13", "title": "Варна – супер град за правене на бизнес (Обновена)"}
{"url": "https://www.24chasa.bg/novini/article/6333936", "text": "ЕС взе решение да съди Полша заради сеч в Беловежката пуща – вековна гора, включена в списъка на световното културно и природно наследство на ЮНЕСКО в Европа, съобщава Radio Poland, цитирана от “Фокус“. Брюксел смята, че сечта в гората е срещу правилата на Съюза. „Европейската комисия също така поиска от Съда приемането на временни мерки, изискващи Полша да спре незабавно изсичането на дървета\", пише в официално заявление на ЕК. Решението на съда може да застави Полша да плати тежка глоба. ЕК иска Полша да се изправи пред съда на ЕСК, въпреки че правителството на страната твърди, че дърветата се секат, за да се спре разпространяването на бръмбар смърчов корояд. По-рано министерството на околната среда на Полша заяви, че борбата срещу заразата цели „връщането на гората в състоянието ѝ от миналото, когато тя е дивяла с приказа и красотата си“. ЕК смята полското обяснение за недостатъчно и иска съда да определи дали Варшава нарушава директивите на ЕС.", "date": "2017.07.13", "title": "ЕС ще съди Полша за сеч в Беловежката гора"}
{"url": "https://www.24chasa.bg/novini/article/6333945", "text": "Естония официално стартира кампанията за кандидатстване за поста непостоянен член на Съвета за сигурност на ООН в периода между 2020 и 2021 г., съобщава ТАСС, цитирана от БТА. „Членството в Съвета за сигурност би ни позволило да играем голяма роля в решаването на важните въпроси в сферата на сигурността. Това би ни позволило пряко да участваме в обсъждането на засягащите и Естония глобални въпроси, защото този орган на ООН разглежда световните проблеми и определя основните направления при решаването им“, заяви координаторът на кампанията Маргус Колга. Постоянното представителство на Естония в ООН ще проведе в четвъртък прием в чест на началото на кампанията. В мероприятието ще участват намиращият се в момента в САЩ президент на Естония Керсти Калюлайд.", "date": "2017.07.13", "title": "Естония започва кампания за влизане в Съвета за сигурност на ООН"}
{"url": "https://www.24chasa.bg/novini/article/6334016", "text": "Терористите от „Ислямска държава“ обявиха иракския град Тел Афар в провинцията Нейнава за държава, независима от т.нар. „халифат“ на организацията, съобщава РИА Новости, цитирана от “Фокус“. „Главатарите на „Ислямска държава“ в Тел Афар в кратно заявление провъзгласиха града за държава, независимо от това, което наричат „Халифат“ и заплашиха с жестоки наказания, тези които слушат неговите заповеди“, съобщава запознат източник от провинцията. Той добави, че Тел Афар в момента се намира в ръцете на чуждестранни терористи, а местните главатари не играят никаква роля в управлението, защото са останали без сили след серия от публични екзекуции, които са били извършени през изминалите седмици. ", "date": "2017.07.13", "title": "„Ислямска държава“ обяви иракския град Тел Афар за независима държава"}
{"url": "https://www.24chasa.bg/novini/article/6334011", "text": "С обвинителен акт на Окръжната прокуратура във Варна на съд е предаден 41-годишният Атанас Л., направил опит да убие мъж, като деянието останало недовършено по независещи от волята на подсъдимия причини. Това съобщиха от пресцентъра на Апелативна прокуратура - Варна. На 14 юни 2014 г. около 22.00 часа в кафенето пристигнали петима пийнали мъже, сред които и подсъдимият Атанас Л. Започнала разправия със Станимир, като петимата му отправяли заплахи за саморазправа и се опитвали да го издърпат пред бара. Посетителка в заведението подала сигнал и поискала съдействие от полицията. Тогава мъжете напуснали с джипа на един от компанията. Върнали се отново след полунощ. За да избегне повторен инцидент пред клиентите си, Станимир Ст. излязъл навън. Приближил до петимата мъже, които започнали да го бият. Подсъдимият Атанас Л. извадил сгъваем нож и нанесъл 5 удара по тялото на жертвата. Свидетел се опитал да помогне на намушкания, но получил от Атанас удар с ножа в областта на лявото рамо. След саморазправата подсъдимият укрил ножа. Съдебномедицинската експертиза, назначена по делото, е категорична, че ако не било предприето хирургическо лечение, развитието на перитонит, причинен от прободното нараняване в коремната област на Станимир, би довело до смъртен резултат. Предстои делото срещу Атанас Л. да бъде насрочено за разглеждане във Варненския окръжен съд. Ако бъде признат за виновен, той може да получи наказание лишаване от свобода от 10 до 20 години.", "date": "2017.07.13", "title": "Съдят мъж, наръгал с нож наемател на кафе край Варна"}
{"url": "https://www.24chasa.bg/novini/article/6333946", "text": "Двама испанци бяха намушкани, а други шестима бегачи получиха наранявания по време на днешното седмо бягане пред бикове в рамките на фестивала Сан Фермин в Памплона, предаде БТА. Осмината пострадали - седем мъже и жена, са постъпили в болница в Навара. Животът на нито един от тях не е застрашен. Двамата испанци са намушкани в краката, докато други двама бегачи са получили контузии в главата. Последният ден от многовековния фестивал, който е известен най-вече с 875-метвото бягане пред бикове, е утре. Днешното бягане продължи 2 минути и 40 секунди и включваше животни от ранчото Нунес дел Кувийо.", "date": "2017.07.13", "title": "Още пролята кръв при бягането пред бикове в Памплона (Снимки+Видео)"}
{"url": "https://www.24chasa.bg/novini/article/6334043", "text": "\"Софийска вода\" временно ще прекъсне водоснабдяването в някои части на столицата утре, съобщиха от дружеството. Във връзка с подмяна на сградно водопроводно отклонение на ул. \"Стоил войвода\", кв. \"Подуене\" се налага спиране на водоподаването от 10.00 до 17.00 ч. в района на ул. \"Георги Обретенов\" и ул. \"Зора\". Заради подмяна на пожарен хидрант на ул. \"Иван Багрянов\", ж.к. \"Студентски град\" се налага спиране на водоподаването от 10.00 до 19.00 ч. в района на ул. \"Иван Багрянов\", по ул. \"Проф. Георги Брадистилов\" от ул. \"Иван Багрянов\" до ул. \"Проф. Боян Каменов\", \"Минстрой Холдинг\" АД. Във връзка с превключване на нов уличен водопровод на ул. \"Сочи\", кв. \"Вердикал\", гр. Банкя се налага спиране на водоподаването от 9.00 до 21.00 ч. в района на ул. \"Александър Стамболийски\", ул. \"Варна\", ул. \"Христо Смирненски\", ул. \"Стефан Стамболов\". Заради подмяна на сградно водопроводно отклонение на ул. \"Любен Каравелов\", с. Казичене се налага спиране на водоподаването от 9.00 до 16.00 ч. в района на ул. \"Любен Каравелов\", ул. \"Мито Войнишки\", ул. \"Никола Петков\", ул. \"Кръстю Пастухов\".", "date": "2017.07.13", "title": "Вижте в кои части на София спират водата утре"}
{"url": "https://www.24chasa.bg/novini/article/6334062", "text": "Ислямистки екстремист уби четирима полицаи в пакистанския град Куета, съобщава Ройтерс, цитирана от “Фокус“.  Високопоставен офицер от пакистанската полиция бе убит на път за офиса си, когато четирима мъже на мотори нападнаха превозното му средство, заяви представителят на полицията Мухамад Султан. „Главата и горните части на четирите жертви са били на прицел“, заяви полицаят, добавяйки, че още един служител на реда е тежко ранен. Групата „Джамат ал Ахрар“, която е свързана с пакистанските талибани, пое отговорност за нападението. „Ислямска държава“ също заяви, че атентатът срещу високопоставения полицаи, е тяхно дело. Това е втората подобна атака за тази седмица в провинция Белуджистан. ", "date": "2017.07.13", "title": "Екстремисти убиха четирима полицаи в Пакистан"}
{"url": "https://www.24chasa.bg/novini/article/6334058", "text": "Бургаският апелативен съд не уважи молбата за изменение на мярката за неотклонение на   Това съобщиха от пресцентъра на Апелативен съд - Бургас. В представения от страна на руските власти съдебен акт за арест е посочено, че Митрадеванда Свами се издирва като лидер на криминална група, създадена с цел набиране на жени от Русия, Украйна и Беларус през интернет, които са принуждавани да участват в сексуални отношения и да проституират на територията на Европа, САЩ и Мексико. Разследването за убийство, което беше посочено в искането за временно задържане на руския гражданин е частично прекратено, стана ясно по време на днешното заседание. Въпреки това останалите престъпления посочени в официалната молба на руските власти имат аналог в българското национално право, а блудството се квалифицира като тежко умишлено престъпление, посочи представителят на Апелативна прокуратура и пледира за потвърждаване на мярката за неотклонение. Адвокатът на задържания изтъкна аргументи, че руската страна не е изпратила всички необходими документи, за да бъде законово задържано лицето повече от 45 дни под стража и настоя за домашен арест. Пред съда Свами заяви, че неговата група съмишленици по религия и начин на живот са преследвани от официалните руски власти по политически причини и повтори, че всички обвинения срещу него са фалшиви. Въззивният състав не намери основания за промяна на мярката за процесуална принуда и потвърди определението на ОС – Бургас като правилно и обосновано. Втората инстанция прие изводите на решаващия съд, че са налице всички законови предпоставки за вземане на постоянна мярка за неотклонение задържане под стража на исканото лице с цел осигуряване участието му в предстоящо производство по екстрадиция, инициирано от Русия. Митрадеванда Свами няма постоянен адрес и не е отпаднала опасността той да се опита да се укрие от правосъдието, се казва още в постановения съдебен акт. Определението е окончателно и не подлежи на обжалване.", "date": "2017.07.13", "title": "Руският секс гуру остава в ареста до делото за екстрадиция"}
{"url": "https://www.24chasa.bg/novini/article/6334069", "text": "610 литра етилов алкохол от различни видове задържаха митнически служители от митническа мобилна група, съвместно със служители на ОД на МВР - Варна. Това съобщиха от пресцентъра на Агенция \"Митници\". На 12 юли е извършена проверка в частен имот, собственост на две физически лица, в град Бяла, област Варна. При проверката, на територията на имота служителите открили различни алкохолни напитки - ракия, джин, мастика, мента, в туби по 10 литра, с общо количество 610 литра, без документи по смисъла на ЗАДС. Взети са проби от задържания етилов алкохол. След излизане на лабораторните експертизи ще бъде образувано административно-наказателно производство. ", "date": "2017.07.13", "title": "Задържаха 610 литра етилов алкохол без документи при митническа проверка в Бяла"}
{"url": "https://www.24chasa.bg/novini/article/6334082", "text": "САЩ са достигнали лимита от 50 хиляди кандидати за убежище, определен от администрацията на Доналд Тръмп за настоящата фискална година. Това не означава, че през следващите месеци в страната няма да бъдат допускани повече бежанци, но за тях ще важат по-строги стандарти, съобщава Асошиейтед прес, цитирана от БТА.  Миналия месец Върховният съд постанови, че правителството трябва да приема кандидати за убежище над бройката 50 хиляди, ако те могат да докажат \"bona fide\" отношение с личност или институция в Съединените щати. От началото на бюджетната година през октомври м.г. досега в САЩ са пристигнали 50 086 кандидат-бежанци. Всички трябва да преминат през процедура на подробна преценка. Лицата над лимита ще трябва да доказват, че имат близки роднини в САЩ, осигурена работа или че са приети в колеж или университет.", "date": "2017.07.13", "title": "САЩ достигна годишния си лимит от 50 000 кандидат-бежанци"}
{"url": "https://www.24chasa.bg/novini/article/6334079", "text": "Двама осъдени на смърт бяха екзекутирани в Япония, с което броят на екзекуциите в страната след връщането на власт на консервативния премиер Шиндзо Абе достигна 19, предаде БТА. \"Става дума за два изкючително жестоки случая, при които животът на жертвите е бил отнет по напълно егоистични причини\", заяви на пресконференция министърът на правосъдието Кацутоши Канеда. \"Разпоредих извършването на тези екзекуции след зрял размисъл\", добави министърът. Той разреши и предишната екзекуция, извършена през ноември миналата година. \"Амнести интернешънъл\" определи смъртното наказание като \"пълно пренебрежение към правото на живот\". \"Смъртната присъда никога не дава правосъдие, това е най-тежкото наказание по своята жестокост и безчовечност\", заяви Хирока Шоджи, специалист по Източна Азия в организацията. САЩ и Япония са единствените индустриализирани демократични страни, които налагат смъртни присъди. Международните организации за защита на човешките права се обявяват и против жестоката според тях японска система, при която осъдените могат да чакат с години в изолация. Предупреждават ги за момента на екзекуцията само няколко часа по-рано. В момента 124 затворници очакват изпълнението на смъртните си присъди. 91 от тях са поискали повторен процес, според агенция Джиджи прес.", "date": "2017.07.13", "title": "Двама осъдени на смърт бяха екзекутирани\nв Япония"}
{"url": "https://www.24chasa.bg/novini/article/6334097", "text": "Шест награди само за седмица получи иновативната българска ФинТек компания Credissimo. Дружеството беше удостоено с най-престижната награда на потребителите, за най-любима „Финансова институция“ в България, в единствената потребителска класация у нас – „Любимите марки”. Седмица по-рано, на годишните награди на b2b Media, Credissimo спечели голямата награда на конкурса – „Иновация на годината“ за въвеждането на първия финансов чатбот в света – SIMO. Компанията получи и две първи места в категориите „Технологична иновация“ и „Иновация в маркетинга и ПР сферата“. „Получените отличия са ясен знак от нашите клиенти и от експертите, че положените от нас през годините усилия за предоставяне на все по-адекватни и изпреварващи потребителските очаквания, услуги, са били в правилната посока и дори са надскочили техните изисквания. Благодарни сме им за високата оценка, която дават на старанието ни да им предоставяме най-доброто обслужване. Първото място, на което ни поставиха българските потребители в своите предпочитания е изключителна чест, но и отговорност. Отговорност да продължим да им предоставяме решения, които да изпреварват техните очаквания, именно затова и продължаваме да създаваме и внедряваме иновации в сектора, така, че те да получават най-доброто от световните тенденции, което само водеща ФинТек компания на световно ниво може да им даде” – заяви Георги Карпузов, изпълнителен директор на компанията. Признанията от потребителите и професионалната общност, които Credissimo получи са в резултат на дългогодишната и устойчива политика на компанията за постигане на потребителска удовлетвореност чрез иновации. Още от основаването си през 2007 година, дружеството е първата компания в България, предлагаща редица революционни решения за сферата на бързите кредити в световен мащаб. За последните десет години от своето създаване, Credissimo успява да се наложи като пионер в интегрирането на иновации и технологични решения, и да стане символ на ФинТек индустрията в страната. Компанията се разграничава от конкурентите си, като първа въвежда изцяло автоматизиран и онлайн базиран процес по заявяване и усвояване на кредит, нов метод за валидиране на банкова сметка, нямащ аналог в България. Големите отличия на компанията се дължат и на създаването и внедряването на първия финансов чатбот в света за заявяване на кредит – SIMO, който предоставя автоматизирано разглеждане на молби за  . Това позволява на клиентите да получат желаната от тях сума в рамките на минута. От Credissimo споделят, че SIMO се възприема изключително добре от потребителите, като само в рамките на няколко месеца вече е обработил над 20 000 заявления. Наред с тези иновации, Credissimo е и първата ФинТек компанията в България, предложила на своите клиенти допълнителна възможност за плащане, чрез най-популярната криптовалута – Bitcoin. Новото официално разплащателно средство цели по-бързо и по-ефективно обслужване на клиентите на дружеството, като им предлага редица предимства. Иновативните решения донесоха на компанията и покана за участие в един от най-известните конкурси за иновации в света – Distribution and Marketing Innovation Awards. Екипът на Credissimo непрестанно работи по внедряването на разработки базирани на изкуствен интелект в различните процеси, с цел съкращаване на времето за обработка на молби и подобряване качеството на предоставените услуги. В бъдеще компанията планира да подхожда още по-персонално към всеки клиент, като дори ще адаптира съдържанието на сайта с помощта на самообучаващ се робот на база поведението, демографията и интересите на потребителя. Благодарение на своите иновативни идеи и постоянно развиване на услугите и процесите през последните десет години, Credissimo отстоява лидерските си позиции и е №1 в онлайн кредитирането на българския пазар, като бележи постоянен ръст на нови и лоялни клиенти. Компанията успешно се отличи и превърна в лидер и на Македонския пазар, където дружеството оперира и развива своята успешна дейност почти година. Очаква се съвсем скоро и експанзия в Полша и Румъния.", "date": "2017.07.13", "title": "Credissimo – любима марка на България"}
{"url": "https://www.24chasa.bg/novini/article/6334101", "text": "Три френски самолета специализирани в гасенето на пожари са на път за Италия,  , съобщава EU Reporter, цитиран от “Фокус“. Комисарят на Европейския съюз за хуманитарна помощ и кризисен мениджмънт Кристос Стилианидес заяви: „Европейският механизъм за гражданска защита е силен пример за солидарност в действие. Той показва как Европа може да защитава гражданите си, използвайки ресурсите на различни държави. Благодарен съм на Франция, че веднага предостави помощ в това време на голяма нужда. Искам да уверя нашите италиански приятели, че Европа е готова да предостави още помощ, ако е нужно.“ Освен това, от ЕС изпратиха експерт, който да координира действията срещу пожара. От Европейския съюз са готови да предоставят и сателитно картографиране „Коперник“, ако се наложи.", "date": "2017.07.13", "title": "ЕС предоставя помощ на Италия за пожарите, вилнеещи около Везувий"}
{"url": "https://www.24chasa.bg/novini/article/6334136", "text": "Британското министерство за излизане от Европейския съюз публикува позициите на Великобритания за Брекзит преговорите, по въпросите касаещи Европейската общност за атомна енергия Евратом, както и ролята на Европейския съд, предава The Guardian, цитира \"Фокус\". Британското правителство отхвърли призивите на консервативни депутати за преосмисляне на излизането от Евратом, заявявайки, че според Брюксел страната не може да излезе от ЕС, и да остане в Евратом. Една от ключовите причини за излизането от Евратом е, че оставането би дало юрисдикция на Европейския съд над Обединеното кралство. „Напускаме ЕС, но не искаме да напуснем Европа, и желаем да продължим сътрудничеството с нашите приятели и съседи по въпросите, касаещи взаимните ни интереси, включително ядрената безопасност. Излизайки от юрисдикцията на Европейския съд, британските съдилища отново ще имат върховенство“, заяви министърът за Брекзит Дейвид Дейвис.", "date": "2017.07.13", "title": "Великобритания изложи позицията си за оставането в \"Евратом\""}
{"url": "https://www.24chasa.bg/novini/article/6334141", "text": "Жена на 47 години почина днес в Скопие от последиците от горещото време, съобщават медиите в Македония, предава БТА.  Според лекарите причина за смъртта й е температурен шок - тя излязла от климатизирано помещение на улицата, където повикала такси, но докато чакала й прилошало, тя паднала и починала. Семейството й съобщи, че по-рано тя не е имала здравословни проблеми. Медиите съобщиха, че още двама души са колабирали поради високите температури на въздуха, както и че са станали автомобилни катастрофи поради намаляване на концентрацията на шофьорите заради голямата горещина. Температурите в Македония през последните дни са около 40 градуса. ", "date": "2017.07.13", "title": "Горещините погубиха жена в Скопие"}
{"url": "https://www.24chasa.bg/novini/article/6334166", "text": "Председателят на Европейската комисия Жан-Клод Юнкер призова Украйна да засили борбата срещу корупцията, съобщава ТАСС, цитирана от “Фокус“. „Украйна постигна огромен прогрес за последните години, но остава още много работа. Смятаме, че борбата срещу корупцията е най-важното нещо, по което трябва да се работи“, каза Юнкер по време на откриването на срещата Украйна-ЕС в Киев. В обръщение към украинския президент Петро Порошенко, Юнкер подчерта, че „ с корупцията трябва да се води интензивна борба“. Председателят на Европейския съвет Доналд Туск призова украинските политици да избягват вътрешните противоречия. Според него именно те, са основната заплаха за Украйна.", "date": "2017.07.13", "title": "Юнкер призова Украйна да увеличи усилията си в борбата срещу корупцията"}
{"url": "https://www.24chasa.bg/novini/article/6334184", "text": "През последните 17 години 906 000 българи в трудоспособна възраст са напуснали страната трайно. Положението става катастрофално, заяви в Русе президентът на КНСБ Пламен Димитров. По думите му катастрофата може да бъде овладяна само със спешни мерки за увеличение на доходите. Димитров заяви, че КНСБ иска въвеждането на специализирана отделна минимална заплата за висшисти, които работят по специалността си, като тя да бъде в размер на 700 лева. \"Трябва да е ясно, че образованието струва пари и то трябва да се цени\", заяви президентът на КНСБ. Той даде пример и с Румъния. През първото тримесечие на тази година средната заплата там е била 703 евро, а у нас - 514 евро. По думите му в производството на текстил и изделия от текстил в България средното възнаграждение е 380 евро, а в Румъния е 557 евро. В сферата на образованието средната заплата е 471 евро у нас, а 714 евро е от другата страна на река Дунав. Подобна е ситуацията и в здравеопазването - в България средното възнаграждение е 522 евро, а 822 евро е в Румъния.", "date": "2017.07.13", "title": "За 17 години 906 000 трудоспособни българи са напуснали страната"}
{"url": "https://www.24chasa.bg/novini/article/6334203", "text": "Върховната административна прокуратура се самосезира по медийни публикации за открити множество мъртви делфини по родното Черноморие от защитените видове - \"моткур\", \"афала\" и \"обикновен делфин\". Това съобщиха от пресцентъра на прокуратурата. Държавното обвинение е сезирало Министерството на околната среда и водите, което по закон може да проверява, установява и предприема действия при наличието на случаи на необичайна масова смъртност на китоподобни. Целта на проверката е да бъдат установени всички случаи на масово измиране на такива видове на територията на българското Черноморие, както и причините довели до тях, а също и дали има нарушения на закона, който защитава тези морски бозайници.", "date": "2017.07.13", "title": "Прокуратурата се самосезира по сигнали за мъртви делфини по Черноморието"}
{"url": "https://www.24chasa.bg/novini/article/6334245", "text": "Известният перничанини Стоян Кръстев - Драгановеца и съучастникът му от Добрич Димитър Димитров-Малкия Котарак застават пред съда в Перник за незаконно държане и разпространение на наркотици в особено големи размери. Окръжната прокуратура е внесла в съда обвинителен акт срещу двамата. Предметът на престъплението бил открит на 26 ноември 2012 г., в тайник зад задна облегалка на лек автомобил \"Фолксваген\" в Перник. Близо 35 кг хероин бил разпределен в 70 пакета. Общата стойност на високорисковото наркотично вещество възлиза на 3 101 045 лв. По отношение на единия от извършителите престъплението е извършено в условията на опасен рецидив, след като бил осъждан многократно. Криминално проявеният Кръстев,без надлежно разрешително, притежавал и боеприпаси. Петдесет бойни патрони калибър 22 LR, българско производство, били открити в къща, намираща се в двора на селскостопанска постройка в с. Лесковец, община Перник. Предстои съдът да насрочи първото заседание по делото. Наскоро Драгановеца бе преместен от германски затвор в Бобов дол, за което \"24 часа\" първи писа. Съдът в Гьотинген миналата година му даде 8 г. затвор за 4 кг хероин. Кръстев е прехвърлен тук да доизлежи присъдата си. Преди време той излежа 3 г. отново за наркотици и излезе от затвора през януари 2011 г. През май 2013 бе арестуван по искане на немските власти и оттогава е в германски затвор. Върнали го наскоро и заради неприключилото тук дело за 35-те кг хероин.", "date": "2017.07.13", "title": "Прехвърлиха Драгановеца от немски затвор в Бобов дол, сега отива на съд за 35 кг хероин заедно с Котарака"}
{"url": "https://www.24chasa.bg/novini/article/6334238", "text": "Чужди инвеститори, които се установяват в икономическите зони, управлявани от “Национална компания индустриални зони” ЕАД (НКИЗ) ще могат да наемат работни кадри директно от наши университети. Това съобщиха от пресцентъра на „Национална компания индустриални зони“, предаде \"Фокус\". Идеята заляга в основата на нов проект на компанията под надслов “Fast-tracking Success”. В партньорство с редица университети НКИЗ ще работи за трайно разрешаване на един от най-наболелите проблеми пред чуждестранните инвеститори и бизнеса като цяло у нас – недостига на квалифицирани работни кадри. Компанията вече е подписала и първи меморандум за сътрудничество по проекта с Нов Български Университет (НБУ). Предстои подписването на такива споразумения с Технически университет – София, Минно-геоложки университет „Св. Иван Рилски“ – София, Лесотехнически университет – София и УНСС. Проектът “Fast-tracking Success” цели осигуряване на условия за ускорено професионално изграждане на младите специалисти, които излизат от университетите чрез предоставяне на възможности за стажове и постоянна заетост в чуждестранни компании в зоните от портфолиото на „Национална компания индустриални зони“. Компанията развива 9 проекта на територията на страната, шест от които са действащи – три свободни зони във Видин, Русе и Свиленград, Икономическа зона София – Божурище, Индустриален и логистичен парк – Бургас и Транзитна зона – Варна. Инициативата ще допринесе за изграждането на висококвалифицирани кадри – младите специалисти ще работят в условията на високи стандарти, каквито би очаквала една чуждестранна компания. По този начин те ще изградят ценни професионални умения, които ще отговарят на нуждите на съответната компания. „Това е инвестиция в човешки капитал, която в дългосрочен план ще повиши значително нивото на българските специалисти“, посочва изпълнителният директор на НКИЗ Антоанета Барес. Параметрите на сътрудничество между компанията и първия включил се в инициативата университет предвиждат двустранен обмен на информация в подкрепа на процеса по осигуряване на необходимите на инвеститора кадри. От една страна университетът ще предоставя актуална информация за подготвяните кадри от всички специалности, а компаниите ще имат възможност чрез НКИЗ да правят „заявки“ към университетите за специалистите, които търсят. „Подобно взаимодействие ще изгради една реална представа за търсенето и предлагането на кадри, както и ще позволи на университетите да планират по-ефективно своите програми“, пояснява Антоанета Барес. В проекта е заложено и предоставянето на директен достъп на компаниите до кариерните центрове на университетите, както и осъществяване на активен диалог с държавната власт, гражданското общество, национални и международни организации, които работят в това направление за трайно намаляване на структурната безработица сред младежите.", "date": "2017.07.13", "title": "Чужди инвеститори ще наемат наши студенти директно от университетите"}
{"url": "https://www.24chasa.bg/novini/article/6334252", "text": "ондон започна с тежката задача да преработи правния си ред навреме за Брекзит, като високопоставен служител предупреди, че правителството е неподготвено за излизането си от Европейския съюз, предава Законопроектът за „развода” ще преформатира съществуващото право на Европейския съюз в британско право, така че законите ще останат същите, когато Великобритания напусне блока. Хилядите законодателни актове могат да бъдат изменени или отменени от британските законодатели. Министърът на въпросите на Брекзит Дейвид Дейвис заяви, че новият закон ще гарантира \"напълно функционираща правна система\" при напускането на ЕС. \"Този документ означава, че ще можем да излезем от съюза с максимална сигурност, приемственост и контрол\", каза той в изявление. Въпреки това преработването на повече от 40-годишно законодателство чрез отмяна на Закона за европейските общности от 1972 г. не е малка задача, а опозиционните партии планират промени. \"Имаме много сериозни проблеми с подхода на правителството и то не се заеме с нашите въпроси, няма да подкрепим законопроекта\", заяви говорителят на основната опозиция за Брекзит Кейр Стармър пред в. \"Гардиън\". Лидерът на либералните демократи Тим Фарън заяви: \"Това ще бъде ад,\" като се позова на парламентарния дебат, който стартира процедурата на Брекзит. Опозиционните партии са особено разтревожени от предложението на правителството да използва специален изпълнителен орган - наречен \"правомощията на Хенри VIII\" - да прокара закони без пълен парламентарен контрол. Подкрепена със сделка с 10-те депутати от Северна Ирландия, консервативното правителство на министър-председателя Тереза Мей има работно мнозинство от само 13 от 650-членната Камара на общините. Правителството вече публикува и документи по други важни въпроси, след като беше призовано от преговарящия на Брюксел Мишел Барние да направи това преди по-нататъшните преговори за излизане следващата седмица. \"Трябва да знаем по кои точки сме съгласни и по кои точки не сме съгласни, за да можем да преговаряме сериозно\", заяви Барние в белгийската столица. ", "date": "2017.07.13", "title": "Великобритания преработва правната уредба на Брекзит"}
{"url": "https://www.24chasa.bg/novini/article/6334260", "text": "Обръщението \"дами и господа\" ще бъде премахнато от предварително записаните гласови съобщения и инструкции в метрото в Лондон. Това съобщи Би Би Си, като се позова общинската служба, която управлява обществения транспорт в британската столица, предава  . Служителите в метрото също са били инструктирани да използват \"здравейте, всички\" вместо \"дами и господа\", като идеята е обръщенията да бъде по-неутрално спрямо половете. Целта е всички пътници да се чувстват \"добре дошли\", уточняват от общинската служба. Организацията за защита на правата на хората с различна сексуална ориентация и транссексуалните хора \"Стоунуол\" приветства решението. То беше подкрепено и от кмета на Лондон Садик Хан още миналия месец. ", "date": "2017.07.13", "title": "Махат обръщението \"дами и господа\" в метрото в Лондон"}
{"url": "https://www.24chasa.bg/novini/article/6334284", "text": "И апелативният съд отказа да пусне предсрочно от затвора бившия началник на столичната \"Топлофикация\" Валентин Димитров, съобщава БТА.  Той е осъден на 3 години затвор за безстопанственост. До момента той е излежал една година и седем месеца. Димитров поиска да бъде пуснат от градския съд преди няколко дни, но първата инстанция му отказа. Сега апелативните съдии потвърдиха това решение.", "date": "2017.07.13", "title": "Съдът отказа да пусне окончателно Вальо Топлото от затвора"}
{"url": "https://www.24chasa.bg/novini/article/6334290", "text": "Трафикантите на бежанци се ориентират към контрабанда на акцизни стоки, сочи анализ на МВР, предсатен от главния секретар Младен Маринов на оперативно съвещание в Гранична полиция. Продължава тенденцията бежанският натиск към България да намалява. Затова бандитите, които превеждали мигранти започнали да контрабандират цигари, алкохол, горива през граничните райони. Полицията ще насочи усилия към борба с контрабандата. Маринов е поставил задачи на директора на Гранична полиция Светлан Кичиков и шефовете на регионалните дирекции в страната. Съвещанието с Гранична полиция е след участието на главния секретар на МВР в среща с ръководителите на полицията в Естония и Австрия, където е обсъдена сигурността на границите в ЕС.", "date": "2017.07.13", "title": "МВР: Трафикантите на хора стават контрабандисти"}
{"url": "https://www.24chasa.bg/novini/article/6334446", "text": "Германският канцлер Ангела Меркел заяви, че иска да внесе нов живот в отношенията между Берлин и Париж. \"Вярвам, че показахме скоро след сформирането на новото правителство, че сме готови да активираме френско-германските отношения с нов импулс.\", посочи Меркел на пресконференция в Париж с френския президент Еманюел Макрон. Канцлерът говори след общо заседание на френския и германския кабинет в Париж и отново подчерта, че Европа трябва да вземе съдбата си в собствените си ръце. Ангела Меркел заяви също, че е отворена към идеята за създаването на финансов министър и бюджет на еврозоната, предложени от Еманюел Макрон. \"Нямам нищо против бюджет на еврозоната, можем да поговорим за създаването на европейски финансов министър.\", каза тя.", "date": "2017.07.13", "title": "Меркел подкрепя идеята за бюджет на еврозоната"}
{"url": "https://www.24chasa.bg/novini/article/6334452", "text": "Европейската комисия изпрати до България и Кипър официално предупредително писмо за започване на наказателна процедура за констатирани пропуски в прилагането на изискванията на директива 91/271 за пречистване на градските отпадъчни води, съобщават от пресцентъра на министерството на околната среда и водите. Според комисията страната ни не е осигурила необходимото качество на пречистване в 96 градски агломерации. Констатациите се базират на данни към 2014 г. Междувременно в последните 10 години България полага системни усилия за решаването на констатираните в писмото проблеми. Пречистването на отпадъчните води е приоритет в работата на Министерство на околната среда и водите. Над 2,3 млрд лв. от Оперативна програма „Околна среда“ 2014-2020 са насочени към изграждане на ВиК инфраструктура в агломерации с над 10 хил. жители, за които се отнася писмото. В предходния програмен период успешно са изпълнени 221 проекта в сектор „Води“ с усвоена безвъзмездна финансова помощ в размер на над 2,4 млрд.лв. Изградени/реконструирани са 50 пречиствателни станции за отпадъчни води (ПСОВ). В сегашния програмен период към момента са обявени 11 процедури на обща стойност 881 209 959 лв. (38% от ресурса на ОПОС в сектор „Води“). Договорени са средства в размер на 602 826 493 лв. (26% от ресурса по оста). Работи се активно върху реализирането на проектите с бенефициенти общините: Асеновград, Плевен – Долна Митрополия, Добрич, Приморско, Елхово, Айтос, Враца, Банско, Варна – Златни пясъци, Видин, Тервел и Ямбол. Вече приключиха първите два фазирани проекта –- пречиствателните станции на Шумен и Раднево. До края на годината ще бъде обявен и останалия ресурс по оста на база на резултатите от регионалните прединвестиционни проучвания, които са възложени от Министерството на регионалното развитие и благоустройството. В проучванията се идентифицират приоритетните инвестиции във ВиК инфраструктура в агломерации над 10 000 е.ж. на територията на 16 консолидирани ВиК оператора. В предния програмен период със средства от ОПОС са изградени/реконструирани 50 пречиствателни станции за отпадъчни води – Благоевград, Бургас, Бяла Слатина, Варна, Вършец, Габрово, Етрополе, Казанлък, Карлово, Кнежа, Козлодуй, Костинброд, Кричим, Кубрат, Кърджали, Ловеч, Лозница, Луковит, Мездра, Момчилград, Монтана, Несебър, Нови пазар, Павликени, Панагюрище, Пещера, Пирдоп, Поморие, Провадия, Първомай, Раковски, Руен, Свиленград, Свищов, Септември, Созопол, Сопот, Стамболийски, Трявна, Троян, Тунджа, Хисаря, Червен бряг, Ябланица, Бяла-Русе, Бургас (Банево), Силистра, Исперих, Ботевград, Белене. От подобрените условия във ВиК сектора се ползват над 889 594 жители.", "date": "2017.07.13", "title": "Пречистването на отпадъчни води е приоритет на МОСВ"}
{"url": "https://www.24chasa.bg/novini/article/6334484", "text": "Как се справят българите с жегата? на този въпрос отговарят фоторепортерите на \"24 часа\" със слайдшоу от снимки от цялата страна. Гледайте!                                                                                                                                                                                                                                                                                                                       ", "date": "2017.07.13", "title": "Вижте как българите се справят с жегите (Слайдшоу)"}
{"url": "https://www.24chasa.bg/novini/article/6334474", "text": "Окръжна прокуратура – Перник внесе обвинение срещу две лица с инициали С. К. и Д. Д. за незаконно държане и разпространение на наркотици в особено големи размери. Това съобщиха от пресцентъра на Апелативна прокуратура - София. Предметът на престъплението бил открит на 26 ноември 2012 г., в „тайник“ зад задна облегалка на лек автомобил „Фолксваген“ в гр. Перник. Близо 35 кг хероин, със съдържание на активен компонент „диацетилморфин“, бил разпределен в 70 пакета. Общата стойност на високорисковото наркотично вещество възлиза на 3 101 045.40 лв. По отношение на единия от извършителите престъплението е извършено в условията на опасен рецидив, след като бил осъждан многократно. Криминално проявеният С. К., без надлежно разрешително, притежавал и боеприпаси. Петдесет бойни патрони калибър 22 LR, българско производство, били открити в къща, намираща се в двора на селскостопанска постройка в с. Лесковец, общ. Перник. Предстои съдът да насрочи първото заседание по делото.", "date": "2017.07.13", "title": "Дадоха на съд наркодилъри, държали хероин за над 3 млн. лева"}
{"url": "https://www.24chasa.bg/novini/article/6334492", "text": "Европейската комисия предприе следващи стъпки срещу България по 4 процедури за нарушение на европейските закони. България рискува завеждането на дела в Европейския съд, защото не е привела законодателството си съгласно европейските изисквания в сферата на конкуренцията, данъчното облагане и морското пространствено планиране, съобщи  . Властите в София още не са уведомили Брюксел как и дали юридически са изпълнили Директивата относно исковете за обезщетение при нарушения на антитръстовото законодателство. Тя помага на гражданите и предприятията да търсят финансова компенсация, когато са жертва на картели или злоупотреби с господстващо положение на пазара. Правителството има 2 месеца да изпълни изискванията, преди Еврокомисията да поиска от Съда в Люксембург да санкционира страната ни.", "date": "2017.07.13", "title": "ЕК продължава работата си срещу България по 4 процедури за нарушения на европейските закони"}
{"url": "https://www.24chasa.bg/novini/article/6334479", "text": "Китайският нобелист и десидент Лю Сяобо е починал, предават съдебните власти в град Шънян, където беше под Сяобо беше под наблюдение в клиника, пише \"Билд\". 61-годишният Лю Сяобо беше осъден на 11 години затвор. Той беше приет в болница в средата на юни тази година с финален стадий на рак на белия дроб. Китайските власти заявиха, че опитите за спасяването му са били напразни.                                                                                                                                                                                                                                                                                                                       ", "date": "2017.07.13", "title": "Почина китайският нобелист Лю Сяобо"}
{"url": "https://www.24chasa.bg/novini/article/6334495", "text": "Сърбия и Гърция подписаха днес в Солун 6 междудържавни споразумения в присъствието на сръбския президент Александър Вучич и гръцкия премиер Алексис Ципрас, предаде БТА. Подписаните споразумения се отнасят за сътрудничество в областта на културата в периода от 2017 до 2021 г., сътрудничество в дипломатическото обучение, развитие на железопътния транспорт, социално осигуряване, сътрудничество в туризма и взаимно признаване на шофьорските книжки. В Солун днес бе свикано първото заседание на Висшия съвет за сътрудничество между Гърция и Сърбия. Заедно с Вучич и Ципрас в него участваха министрите на външните работи, на търговията, на икономиката, на енергетиката и на отбраната. Заседанието бе договорено при посещението на Ципрас в Белград в началото на годината с цел традиционното приятелство и икономическите интереси да се обвържат в по-осезаема форма на сътрудничество, съвместни инвестиции и проекти с оглед на общото бъдеще на двете страни в Европейския съюз. След пристигането си в Солун Вучич разговаря с Ципрас на четири очи.", "date": "2017.07.13", "title": "Гърция и Сърбия подписаха шест споразумения"}
{"url": "https://www.24chasa.bg/novini/article/6334508", "text": "Окръжната прокуратура във Варна внесе искане във Варненския окръжен съд за вземане на мярка за неотклонение „Задържане под стража“ на Велико Й., което бе уважено днес, 13 юли 2017 г. Това съобщиха от Апелативна прокуратура – Варна. 35-годишният варненец бил обявен за международно издирване от съдебните власти във ФРГ въз основа на Европейска заповед за арест, издадена от Прокуратурата в град Вуппертал на 19 юни 2017 г. Причина за издирването на Велико Й. е извършена взломна кражба през периода 2 – 9 юли 2014 г. 35-годишният варненец бил задържан на 12 юли тази година на територията на Трето РУ на МВР във Варна. Определението на Варненския окръжен съд подлежи на обжалване пред Апелативния съд. ", "date": "2017.07.13", "title": "Задържаха за постоянно варненец, обявен за международно издирване"}
{"url": "https://www.24chasa.bg/novini/article/6334501", "text": "Франция и Германия се съгласиха да разработят ново поколение европейски изтребител, който да смени настоящите им въздушни флотилии, предава Reuters, цитира \"Фокус\". Това е част от мерките за задълбочаване на сътрудничеството в сферите на отбраната и сигурността, на които се съгласиха двете страни след среща на германското и френското правителства в Париж. Правителствата на Германия и Франция се съгласиха да изработят рамка за сътрудничество за следващия модел нападателни хеликоптери „Тигър“, както и за ракети „въздух-земя“. Берлин и Париж ще работят и за създаването на съвместни наземни системи, включително тежки танкове и артилерия. Преди 2019 г. ще бъде подписан договор за проекта, чиято цел е създаването на европейски дронове.", "date": "2017.07.13", "title": "Франция и Германия ще разработват съвместно нови европейски изтребители"}
{"url": "https://www.24chasa.bg/novini/article/6334509", "text": "Главният прокурор Сотир Цацаров се е самосезирал и е разпоредил на Софийска градска прокуратура   Това съобщиха от пресцентъра на държавното обвинение. Става дума за изказването на депутата, че му е било поставено условие \"да прекратим до края на май бизнеса с горива\". Според Марешки исканията към него били не само политически, но и икономически, и идвали от хора, които \"мародерстват този бизнес, имат възможност да поставят такива условия\", е другото твърдение, което ще се провери от прокурорите. Днес, на Марешки беше повдигнато обвинение за нелоялни търговски практики и опит за оказване на принуда. Според обвинението той е изкупувал аптечен бизнес чрез натиск върху аптекари, а прокуратурата обясни и, че има свидетелски показания на седем лица, пострадали от действия на Марешки. Според лидера на \"Воля\", срещу него има политическа репресия, а обвинението му е \"начин да държиш някого изкъсо, и да се опитваш да го шантажираш\", както и да се отклони вниманието от казусите с КТБ, НДК, санирането и летище \"София\". Той не обясни кой според него стои зад тази репресия.", "date": "2017.07.13", "title": "Цацаров се самосезира, ще проверява твърденията за натиск срещу Марешки"}
{"url": "https://www.24chasa.bg/novini/article/6334510", "text": "Полицията залови мъжа, който е ритнал 38-годишен по стълбите на метрото в Берлин, пише немското издание \"Билд\". Хулиганската проява е била извършена от руснака Игор Б. По информация на \"Билд\" задържаният е лежал няколко пъти в психиатрично заведение.  Игор е бил заловен от полицията на място, където нощували бездомници в Шарлотенбург, Берлин. От там съобщават, че престъпникът е под медицински контрол в психиатрична клиника. ", "date": "2017.07.13", "title": "Хванаха мъжа, ритнал 38-годишен по стълбите на метрото в Берлин (Видео)"}
{"url": "https://www.24chasa.bg/novini/article/6334644", "text": "Русия призова Германия, Франция и САЩ да окажат влияние на Украйна за реализирането на минските договорености, предава ТАСС, цитирана от БТА. Това заяви министърът на външните работи на Русия Сергей Лавров. „Намаляването на напрежението на нашия общ континент, би могло да спомогне за разрешаването на вътрешно украинската криза чрез пълно, последователно и честно изпълнение на минският пакет от мерки. Способността на Киев да изпълни своя дял от споразумението, е съмнителна“, каза Лавров.", "date": "2017.07.13", "title": "Лавров: Германия, Франция и САЩ да помогнат за споразуменията от Минск"}
{"url": "https://www.24chasa.bg/novini/article/6334645", "text": "Босна и Херцеговина е единствената страна от Западните Балкани, която на вчерашната среща на високо равнище ЕС-Западни Балкани в Триест не подписа договора за транспортен съюз на страните от региона, съобщава босненският портал Кликс, предаде БТА. Четири одобрени босненски проекта са блокирани, което означава, че Босна и Херцеговина губи достъпа до средствата от европейските фондове, предназначени за тях. По информация на Кликс еврокомисарят за транспорта Виолета Булц ясно е заявила пред босненските представители, че страната няма да получи средствата за проектите, които са на обща стойност близо половин милиард конвертируеми марки, или около 250 000 евро, докато Сараево не подпише договора. Причина за оставането на Босна и Херцеговина извън транспортния съюз на Западните Балкани е несъгласието на властите в босненската Република Сръбска с условията на договора. Европейската комисия отхвърли възраженията на Република Сръбска като неприемливи.", "date": "2017.07.13", "title": "ЕС блокира проекти за 250 000 евро заради\nбойкот на Република Сръбска"}
{"url": "https://www.24chasa.bg/novini/article/6334810", "text": "Летателна техника на ВВС ще се включи в гасенето на пожара над с. Стара Кресна. Огънят тръгнал около 15 ч и вече е обхванал 300 дка 50-годишна борова гора. Пожарът е върхов. В гасенето участват 50 горски работници, 6 специализирани автомобили на ЮЗДП и 6 пожарни екипа от Благоевград, Сандански. Включили са се и доброволци от съседните села. Няма опасност за живеещите в близките населени места. ", "date": "2017.07.13", "title": "Летателна техника на ВВС ще гаси пожара край Стара Кресна"}
{"url": "https://www.24chasa.bg/novini/article/6334796", "text": "Премиерът на България Бойко Борисов се срещна с гръцкия си колега Алексис Ципрас в Солун. На тристранна среща между Ципрас, Борисов и Вучич се очаква да бъдат подписани договори и споразумения. В Солун са и външните министри на България, Сърбия и Гърция - Екатерина Захариева, Никос Кодзиас и Ивица Дачич.          ", "date": "2017.07.13", "title": "Бойко Борисов се срещна с Ципрас и Вучич в Солун (Снимки и видео)"}
{"url": "https://www.24chasa.bg/novini/article/6334816", "text": "Американският президент Доналд Тръмп и съпругата му Мелания бяха посрещнати от френския държавен глава Еманюел Макрон и съпругата му Брижит в мемориалния военен комплекс Дом на инвалидите в Париж, предава БТА. Церемонията по посрещането на Тръмп и съпругата му от френската президентска двойка се състоя в двора на сградата. Двамата президенти се ръкуваха сърдечно, после френски военен оркестър изпълни химните на Франция и САЩ. След това Макрон и съпругата му отведоха Тръмп и съпругата му в църквата Сен Луи, която е част от комплекса и там в подножието й се спряха пред саркофага, в който са тленните останки на Наполеон. После те се спряха и пред гроба на маршал Фош, един от най-големите военни командири през Първата световна война. След церемонията по официалното посрещане, в посолството на САЩ в Париж Тръмп почете американски ветерани от Втората световна война. Във видеозапис от събитието, качен в профила му в Туитър, той посочва, че връзките между САЩ и Франция \"са изковани в пламъците на войната\". На събитието Тръмп беше придружаван от трима американски ветерани, участвали в Десанта в Нормандия през юни 1944 г. Американският президент ги нарече \"истински герои\", които са се \"били се за свобода\". Предстои официалният разговор на Тръмп с Макрон в Елисейския дворец, после двамата ще дадат обща пресконференция. Тази вечер Макрон и съпругата му дават вечеря в чест на Тръмп и Мелания в изискания ресторант \"Жул Верн\", който е на втория етаж на Айфеловата кула.", "date": "2017.07.13", "title": "Макрон посрещна Тръмп на първото му официално посещение във Франция"}
{"url": "https://www.24chasa.bg/novini/article/6334820", "text": "Брюксел започва наказателна процедура срещу Унгария заради действията на управляващите спрямо чуждестранните неправителствени организации. Става въпрос за приетия закон, за който се твърди, че атакува фондацията \"Отворено общество“ на Джордж Сорос. Той предвижда високи санкции, ако дадена неправителствена организация, която се финансира отвън, не се регистрира като \"организация, подкрепяна от чужбина“. Унгарското правителство въвежда критерии, които са дискриминационни, заяви говорителят на Европейската комисия Кристиан Виганд.", "date": "2017.07.13", "title": "Брюксел започва наказателна процедура срещу Унгария"}
{"url": "https://www.24chasa.bg/novini/article/6334867", "text": "Германският канцлер Ангела Меркел почете паметта на китайския нобелов лауреат Лиу Сяобо, предава Франс прес, цитирана от Фокус. Тя го нарече „смел борец“ за човешки права, след като научи за смъртта му. „Скърбя за Лиу Сяобо, смелият борец за човешки права и свобода на словото“, написа в социалните мрежи говорителят на Меркел Щефен Зайберт от името на канцлера. „Най-дълбоките ми съболезнования на семейството му“, каза Меркел.", "date": "2017.07.13", "title": "Меркел: Лю Сяобо беше смел борец за човешки права"}
{"url": "https://www.24chasa.bg/novini/article/6334877", "text": "Разследванията за организирани от Русия хакерски атаки, чрез които да се повлияе на американските президентски избори, не установиха никакви факти. Това заяви руският министър на външните работи Сергей Лавров, цитиран от Ройтерс и БТА. На събитие, организирано от германския аналитичен център Фонд \"Курт Кербер\", Лавров заяви, че САЩ са представили единствено недоказани твърдения. Ако Москва наистина имаше силата да влияе на избори, нейните съседи щяха да имат много по-близки отношения с Русия и нямаше да я има украинската криза, каза още той. Лавров също така заяви, че изказванията, че Русия се опитва да всее разделение в ЕС, са абсурдни, предаде ТАСС. По думите му изявленията за неделимост на действията в областта на сигурността са се оказали за Запада просто \"красив лозунг\" и никой там не възнамерява да действа съгласно този принцип. Лавров заяви още, че Русия и Западът имат огромен потенциал за съвместна борба с международния тероризъм. В изказването си министърът също така призова Берлин, Париж и Вашингтон да въздействат на Киев за изпълнение на Минските споразумения. Той каза и че Русия не оказва подкрепа на сирийския президент Башар Асад, а предотвратява в Сирия това, което се е случило в Ирак. Лавров пожела и скорошно оздравяване на германския си колега Зигмар Габриел. Двамата имаха планирани разговори за днес в Берлин, но Габриел не можа да участва в тях поради здравословни проблеми.", "date": "2017.07.13", "title": "Лавров: Разследванията в САЩ за хакерските атаки не установиха нищо"}
