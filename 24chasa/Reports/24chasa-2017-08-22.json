{"url": "https://www.24chasa.bg/novini/article/6403475", "text": "64-годишният търговец на хранителни добавки Венцислав Василев, който в петък разстреля 22 г. по-младата си съпруга Елена в столичния кв. “Лагера”, отказвал да говори пред полицаите. “Не се разкайва за стореното, държи се спокойно, не общува”, казаха разследващи. Венцислав от години тормозел психически жена си и ѝ посягал. Въпреки че от 2 г. не били заедно, той я дебнел постоянно и ѝ вдигал скандали. Заканвал се, че ще я убие. Заради постоянния тормоз преди 6 месеца на Венцислав било забранено от съда да преближава на 100 м жена си, но това не го спирало. Елена е подала 2 жалби в прокуратурата и два сигнала в полицията. Последният бил в четвъртък вечерта. Тогава Венцислав я преследвал с колата си. В петък той обаче 5 пъти стрелял срещу Елена с друго оръжие. Улучил я 4 куршума – в главата, гърдите и 2 пъти в корема. Линейката дошла след 20 минути, а полицаите – след 4. Те опитали да помогнат, но Елена издъхнала в страшна агония 35 минути след разстрела. Венцислав пък се качил на трамвая №5 и сам се предал в 6-о РУ. Той има две деца от Елена – на 5 и 11 години. След раздялата Елена взела децата. След 2 месеца обаче ги оставила при майка си.                                                                                                                                                                                                                                                                                                                      ", "date": "2017.08.22", "title": "Ето го Венцислав, убил жена си в столичния квартал \"Лагера\""}
{"url": "https://www.24chasa.bg/novini/article/6403367", "text": " При закрити врата ще се гледа днес в 14:30 часа мярката за неотклонение на 15-годишния Иван И., който е обвинен, че е убил по особено жесток начин 11-годишната Никол Йончева.  Журналисти няма да бъдат допуснати в залата поради факта извършителят е непълнолетен, така се процедура в някои случаи по усмотрение на съда, обясниха магистрати.  Петокласничката от Бургас бе заклана в асансьор на жилищен блок в бургаския комплекс \"Меден рудник\" на 20 август. На следващия ден бе задържан Иван И., с когото момиченцето се запознало във фейсбук, две седмици преди трагедията. Момчето е направило частични самопризнания като е обяснило, че двамата с Никол се скарали дали да пушат наргиле.  По последна информация Иван И. също не живее в комплекс \"Меден рудник\", където станал кървавият инцидент. ", "date": "2017.08.22", "title": "Гледат при закрити врата мярката на обвинения в убийството на 11-годишната Никол"}
{"url": "https://www.24chasa.bg/novini/article/6403365", "text": " и агресивният тон на сръбските медии към македонското правителство са изненада, макар че подходът на правителството и на таблоидите от месеци да бе агресивно насочен срещу новото македонско правителство, заяви за агенция МИА Флориан Бибер, експерт по Балканите и професор от университета в Грац, цитирано от БТА. \"Този подход загатва, че Сърбия не е много заинтересувана да има добри дипломатически отношения със съседите си и показва колко празни са твърденията й, че има проевропейско, реформаторско правителство. Сръбското правителство се страхува от новия \"македонски модел\" и се обвърза с предишнвото македонско правителство. С тези стъпки, за съжаление, Сърбия не се държи като регионален реформаторски лидер, както иска да се представи, а като слон в стъкларски магазин\", отговори Бибер на въпрос на МИА за най-новите събития в отношенията между Белград и Скопие.", "date": "2017.08.22", "title": "Австрийски експерт: Агресивният тон на Белград към Скопие е изненада"}
{"url": "https://www.24chasa.bg/novini/article/6403368", "text": "Тежка катастрофа затруднява движението по пътя Варна – София преди с. Шереметя.   И в момента на мястото са екипи на „Пътна полиция“, които регулират трафика в участъка.  Самото движение не е спряно, но се извършва в едната лента, а в платното посока Варна се е образувала огромна тапа. По предварителна информация заради навлизане в насрещното челно са се сблъскали два автомобила - със софийска и с варненска регистрации. Пътуващите в колите са ранени. Те са откарани в болницата в Търново за изясняване на състоянието им.", "date": "2017.08.22", "title": "Катастрофа затапи трафика към \nморето край Велико Търново"}
{"url": "https://www.24chasa.bg/novini/article/6403372", "text": "Гард от охранителната фирма на несебърския наркобос Митьо Очите - \"Аркус\", беше заловен от командировани полицаи от Главна дирекция \"Национална полиция\" да продава дрога пред дискотека в Слънчев бряг. Той бил заловен пред клуб \"Баунс\", но веднага хукнал да бяга. Полицаите го подгонили, а дилърът изял един от пакетите с наркотици. При задържането му се оказало, че в него има още дози. ", "date": "2017.08.22", "title": "Командировани полицаи хванаха гард на Митьо Очите с дрога, той изяде едно пакетче"}
{"url": "https://www.24chasa.bg/novini/article/6400465", "text": "Девет банки са обявили интерес да финансират проекти по новата он-лендинг програма на Българската банка за развитие (ББР) по плана “Юнкер”, стана ясно миналата седмица. Това са “Алианц Банк България”, Българо-американската кредитна банка, Банка “Пиреос България”, Инвестбанк, Общинска банка, Първа инвестиционна банка, Търговска банка Д, “Юробанк България” и участващите с обща заявка ОББ и СИБАНК. Ако бъде одобрена, всяка от тях може да получи целеви финансов ресурс до 50 млн. евро. С него тя ще финансира по своите вътрешни правила за кредитиране само малки и средни български фирми. Българската банка за развитие поема до 100% от риска по тези заеми към българските фирми и така банките, които са ѝ партньори, ще работят при нулев риск. Програмата се радва на повишен интерес от финансовите институции, смятат от ББР. Според експертите на държавната банка това дава основание да се очаква, че предвиденият бюджет от 300 млн. евро по Инвестиционния план за Европа ще бъде усвоен изцяло в договорените срокове. Новата он-лендинг програма на Българската банка за развитие бе представена през юли тази година. Тя е ориентирана изцяло към малки и средни български фирми с персонал до 3000 души. Компаниите, които могат да получат финансиране, трябва да са клиенти на търговските банки, обявили интерес към партньорство с банката за развитие. Според общите правила на тази програма одобрените от ББР кредитни институции ще отпускат ново инвестиционно, проектно и свързано със съответните инвестиции или проекти оборотно финансиране. Основните критерии, по които ще бъдат одобрявани търговските банки, са два - финансова стабилност и качество на кредитния портфейл Направени от съответната банка предложения за по-нисък гаранционен процент от страна на ББР ще им дават предимство пред останалите конкуренти. Включването на конкретна търговска банка в програмата ще се извършва с индивидуални споразумения между ББР и нея. Размерът на всеки подзаем, отпускан от одобрените кредитни институции, е от 3 до 24 млн. лв. във включени в програмата сектори на икономиката. Това означава, че бенефициентите на средствата ще се ползват от възможността за дългосрочен достъп до финансиране при максимален краен срок за погасяване до 2032 г. Приложимият лихвен процент ще се формира от база 6-месечен EURIBOR + надбавка от 2 до 4%. Това означава, че по предоставен в момента заем лихвата няма да надхвърля 3,7% за година Максималният краен лихвен процент по редовна главница на всеки от заемите се превежда на ББР след приспадане на 1 процентен пункт от него в полза на търговските банки партньори. Според правилата на програмата лихвеният процент при просрочие или друго неизпълнение по отпуснатите заеми не може да надвишава размера на законната лихва. Всички такси и комисиони се определят от банките на база техните действащи правила и тарифи и остават в тяхна полза. Размерът на програмното финансиране е до 50 млн. евро, а срокът за отпускането е до 15 години. За обезпечения по заемите може да се учреди залог на вземанията, съгласие за директен дебит или друга форма на гаранция, договорена със съответната търговска банка. Всяка от банките трябва да цедира вземанията по всеки заем в полза на ББР. Малките и средните фирми могат да усвояват отпуснатите пари еднократно или на траншове. Крайният срок за усвояване на общия ресурс от 300 млн. евро е 10 октомври 2019 г. Заемите, отпускани на компании с до 3000 наети, могат да бъдат инвестиционни, проектни и оборотни. За подкрепа на инвестиции или проекти максималният размер е до 48 895 хил. лв. или тяхната равностойност в евро. Изискването е инвестицията или проектът да се реализира за не повече от 3 години Забранено е да се допуска рефинансиране на действащи кредитни сделки, гласят правилата на програмата. Валутата, в която се отпуска финансирането, е левове или евро в зависимост от предпочитанията на получателя. С цел минимизиране на риска има ограничение за максимална експозиция към един кредотополучател и свързани с него лица- до 24 млн. лв. Това е деветата он-лендинг програма на ББР. Досега банката е реализирала общо осем програми за индиректно финансиране чрез 20 търговски банки и шест небанкови финансови институции в страната, с които са сключвани договори за финансиране на обща стойност над 820 млн. лева. По програмите са подкрепени над 7000 български малки и средни предприятия, като общият размер на ползваното от тях финансиране надхвърля 1,3 млрд. лв. Правилата на всички европрограми забраняват пряко или косвено финансиране по тях на незаконни икономически дейности според законовите правила на съответната държава. Списъкът със забрани лишава от възможността да получат заеми дейности по клониране на хора за репродуктивни цели, независимо от това дали е незаконно в съответната държава, или не е. Компании за производство, преработка и търговия с тютюн и дестилирани алкохолни напитки също попадат в списъка на изключените от финансиране по европейските фондове. Аналогично на тях достъп до еврофинансиране чрез тези програми има и производство и търговия на оръжия и боеприпаси от всякакъв вид. От това ограничение има едно изключение - то не се прилага, ако тези дейности са част или допълват изрични политики на Европейския съюз. В игнорираните от тези програми попадат и казината, както и предприятия с еквивалентна дейност. В списъка със забрани най-подробно са разписани ограниченията пред сектора на информационните технологии. В него попадат изследване, развитие или технически приложения, свързани с програми или приложения, които целят поддържането на дейности, които влизат в забранителния списък. На второ място забрана има пред интернет залагания и онлайн казина или порнография, както и влизането в мрежи с електронни данни и тяхното изтегляне. Пълна забрана за кредитиране има и пред компании, които имат предмет на дейност генномодифицирани организми. При всеки договор за финансиране Европейският инвестиционен фонд изисква от ББР конкретни уверения за това, че контролира недопускането на забранени дейности като бенефициент на финансиране. ", "date": "2017.08.22", "title": "Заеми  до 24 млн. лв. за малки фирми отпускат  ББР и 9 търговски банки"}
{"url": "https://www.24chasa.bg/novini/article/6403451", "text": "Иракските сили, подкрепени от водената от САЩ международна коалиция, обявиха във вторник, че са превзели от „Ислямска държава“ два квартала на град Тал Афар, джихадистки бастион на терористичната групировка в северната част на страната, предава AFP, цитиран от БТА.  Съгласно разпространената информация, иракската армия, полицията и паравоенна коалиция са установили „пълен контрол“ над кварталите, превзети от екстремистите през 2014 г.", "date": "2017.08.22", "title": "Иракските сили превзеха първите два квартала на Тал Афар"}
{"url": "https://www.24chasa.bg/novini/article/6403277", "text": "\"Всичко в тази държава е такова, оставете ме, не мога да говоря\", промълви пред репортер на \"24 часа\" майката на 11-годишната Никол, зверски убита от 15-годишно момче в бургаския к-с \"Меден рудник\". Съсипаната Мария Ставрева отказа да говори повече. Около 13 ч. тя напусна жилището си на ул.\"Д-р Нидев\" в центъра на Бургас, подкрепяна от свой близък. Утре жената ще погребе най-любимото си същество, намерило смъртта си едва на 11 г. От Лондон към България вече пътува бащата на Никол Любомир Йончев. Родителите на детето са разведени от години, а от няколко месеца бащата има втора съпруга, с която живее във Великобритания. Очаква се по-късно днес в Бургаския окръжен съд да бъде внесено искане за гледане на мярката за неотклонение на убиеца. Това е 15-годишно момче от Бургас, чиято самоличност разследването упорито крие заради факта, че извършителят е малолетен. По данни на Апелативната прокуратура момчето е направило частични самопризнания. 11-годишната Никол е умъртвена с дълбока  прорезна рана с нож в областта на шията. Дълбочината на прореза е 3 см., което говори за нанасяне на удара със сила и целенасоченост, коментира зам.апелативният прокурор на Бургас Йовита Григорова.", "date": "2017.08.22", "title": "Майката на убитата Никол: Всичко в тази държава е такова (Снимки)"}
{"url": "https://www.24chasa.bg/novini/article/6403284", "text": "Варненският апелативен съд остави в ареста румънската гражданка Елена Апостол, обвинена за пране на пари, съобщиха днес от пресслужбата на съда. Жената е задържана на 10 август, докато правела опит да изтегли 3 500 евро от сметка, разкрита под чужда самоличност. Арестът е извършен във Варна. В колата на Апостол полицаите открили шест различни документа за самоличност, издадени от няколко държави с нейна снимка и с вписани различни лични данни. С фалшивите паспорти и лични карти през юли тази година жената разкрила сметки в български банки. В тях постъпвали пари от други държави. За част от преведените средства от чужди банки пристигнали съобщения с искане за връщането им, тъй като били придобити от престъпна дейност. Според Апелативния съд от събраните до момента материали по делото може да се направи обосновано предположение, че Апостол е извършител на престъплението, за което е обвинена. Освен това, ако е на свобода румънката, може да се укрие. Определението на Апелативния съд не подлежи на обжалване.", "date": "2017.08.22", "title": "Апелативният съд във Варна остави в ареста румънка за пране на пари"}
{"url": "https://www.24chasa.bg/novini/article/6403311", "text": "Германският министър на външните работи Зигмар Габриел заяви, че Берлин и останалата част от Европа трябва да подкрепят мнозинството турци с демократично мислене, които не подкрепят президента Реджеп Тайип Ердоган, предаде БТА. Коментарите му на проява в рамките на предизборната кампания на Социалдемократическата партия бяха направени на фона на острото влошаване на отношенията между двете съюзнички в НАТО, особено след като Ердоган призова турците в Германия да не гласуват на предстоящите избори за трите основни партии, отбелязва агенцията. Над половината население в страната е с демократично мислене. Те не го подкрепят, каза вчера Габриел пред ДПА. Вярвам, че мнозина в Турция разчитат на Европа и Германия да подкрепят турската демокрация, посочи той. Забележките му, направени след като Ердоган му каза \"да си знае мястото\" и окачестви трите основни германски партии като \"врагове на Турция\", вероятно ще разгневят Турция, посочва Ройтерс. По време на изказването си обаче Габриел бе предпазлив относно евентуални санкции спрямо Турция и турски представители, като посочи, че Германия не иска да засегне \"собствениците на малки ресторанти и сервитьорите на западния бряг\". Германският външен министър посочи, че нападките на Ердоган срещу него са насърчили някои хора да отправят заплахи срещу съпругата му на местоработата й. Подходът на Ердоган несъмнено мотивира някои хора да опитат да заплашват и тормозят съпругата ми, каза той.", "date": "2017.08.22", "title": "Зигмар Габриел: Европа трябва да подкрепи \nмнозинството турци с демократично мислене"}
{"url": "https://www.24chasa.bg/novini/article/6403285", "text": "\"Панорама\" ще се излъчва в събота или в неделя - това е една от най-революционните идеи в концепцията на Константин Каменаров, който я представи пред Съвета за електронни медии в конкурса за генерален директор на БНТ.  Другата му революционна идея е да има само две двойки водещи на централната емисия \"По света и у нас\". Те или ще се сменят през седмица, или единият екип ще води от понеделник до петък, а другият - през уикенда.  И до тук с революциите. \"Не харесвам революционната дейност. Откакто съм бил ученик, все съм бил в експериментални паралелки, все нещо се променя кардинално. Затова концепцията ни е построена върху реални постижими идеи с консервативно финансиране\", каза Каменаров. Според него БНТ е доказан лидер в новините и в публицистичните предавания. За да не останат обаче те самотен остров най-важно е да се развива цялостната й програма. Каменаров цитира своя учител в телевизията проф. Хачо Бояджиев, който обичал да казва, че телевизията - това е нейната програма.  По думите на Каменаров БНТ няма нужда да се конкурира ненужно с големите търговски телевизии, тъй като тя е реална алтернатива на комерса. Има предимството да произвежда продукти, които не са комерсиални.  \"Не съм съгласен, че БНТ не трябва да търси рейтинг. В съвременния свят рейтингът показва дали си гледан. Това не значи, че не може да се постигне рейтинг в некомерсиални предавания, въпреки че е много трудно\", каза кандидатът за генерален директор.  Каменаров няма да създава нови канали. БНТ1 ще остане централната политематична телевизия, а останалите три съществуващи ще са букет от профилирани канали. Единствената по-голяма промяна ще претърпи БНТ2, която ще бъде форматирана като канал за култура и образование. Според Каменаров трябва да се промени философията на производството на програма. Заради това той е готов да напише, заедно с експерти от всяка област, Библия на телевизията, която ще се съдържа златните стандарти кое как трябва да се произвежда.  \"Това ще е общественият договор, който БНТ ще сключи със себе си.\" Според него трите императива на телевизията са програмна, финансова и технологична дисциплина.  Една от мечтите на Каменаров е да създаде \"БНТ академия\", която да е с контакт с всички университети, където се обучават журналисти, фотографи, оператори. Техните продукти и съдържание може да са в порталите на БНТ.  На въпрос на Мария Стоянова от СЕМ Каменаров отговори, че от 2013 година извършва консултантска и лобистка дейност, без да е на трудов договор за компанията \"Ърнст анд янг\". Каменаров беше вторият кандидат за директор на БНТ, изслушан от СЕМ. Конкурсният ден завършва със събеседване с Емил Кошлуков.", "date": "2017.08.22", "title": "Константин Каменаров: \"Панорама\" ще се излъчва през уикенда"}
{"url": "https://www.24chasa.bg/novini/article/6403327", "text": "Непълнолетно момче е било засечено с наркотици и задържано от служители от Седмо РУ. На 18 август, около 18.30 часа, полицаи спрели в ж.к. \"Студентски град\" младеж със съмнително поведение, предаде БТА. В хода на проверката била установена самоличността му - 16-годишен жител на столицата. При последвалия личен обиск у него били намерени 11 пликчета с растителна маса и седем - с вещество на бучки и прах. Изготвената впоследствие експертна справка показала, че иззетите наркотични вещества са съответно 6.87 г марихуана и 4.8 г амфетамин. Младежът бил отведен в районното управление с полицейска мярка до 24 часа. След доклад в Софийската градска прокуратура на материалите, събрани по образуваното досъдебно производство, тийнеджърът е привлечен като обвиняем за престъпление по чл. 354 а от НК. Наложена му е мярка за неотклонение \"надзор на инспектор от Детска педагогическа стая\".", "date": "2017.08.22", "title": "Задържаха непълнолетен с наркотици в \"Студенски град\""}
{"url": "https://www.24chasa.bg/novini/article/6403319", "text": "Полицията задържа мъж и иззе музикална уредба при проверки на сигнали за силна музика, съобщиха Областната дирекция на МВР – Сливен. През изминалата седмица служители на Районно управление „Полиция” – Сливен за посетили 44 сигнала за нарушаване на тишина, като 23 от тях са в квартал „Надежда”. Съставени са 3 акта, 4 протокола за предупреждения, иззета е 1 уредба и един е задържан за неизпълнение на полицейско разпореждане. 20 са сигналите, посетени от служители на група „Охрана на обществения ред” към Районно управление „Полиция” – Сливен в останалите жилищни райони на града. Сигналите са предимно в кварталите „Комлука”, „Дружба” и „Сини камъни”. Съставени са 4 акта и 8 протокола за предупреждение. Полицията в Сливен контролира използването на пиротехническите изделия. Всички фирми и граждани, които използват пиротехнически изделия от категория 2 и 3, определени в ЗОБВВПИ, за тържества, уведомяват началника на Районно управление „Полиция” – Сливен, като се задължават да ги използват съгласно реда, определен в ЗОБВВПИ и НОбС. Препоръчителният час е до 22,30 часа. Полицейските служителите в Сливен използват всички законови сили и средства, както и наличния ресурс, за да се осигури спокойствието на гражданите и спазването на Наредба за обществения ред на територията на община Сливен. ", "date": "2017.08.22", "title": "Задържаха мъж при проверки на сигнали за силна музика в Сливен, иззеха му и уредбата"}
{"url": "https://www.24chasa.bg/novini/article/6403339", "text": "Коментар на Джули Пейс и Кен Томас от Асошиейтед прес, цитиран от БТА. Президентът Доналд Тръмп обещава да спечели една наглед невъзможна за спечелване война. Как той планира да направи това все още не е ясно въпреки водените от месеци вътрешни дебати, които в крайна сметка го убедиха да се придържа към конфликт, на който дълго се противопоставяше. В 26-минутно обръщение към нацията в понеделник Тръмп намекна, че в Афганистан ще бъдат разположени още американски войски, но отказа да уточни колко. Той каза, че победата ще бъде несъмнена, но не посочи как точно ще се стигне до унищожаването на Ал Каида и как ще се попречи на талибаните да завладеят Афганистан. Той каза, че САЩ няма да предлагат \"празен чек\" на Афганистан, но не представи конкретен график за края на американския ангажимент, който продължава вече 16 години. Вместо това Тръмп прояви превърналата се в отличителна черта на неговото президентство самоувереност. \"Накрая ще спечелим\", каза той за най-дългата война на Америка. Победата в Афганистан убягваше на предшествениците на Тръмп - президента Джордж У. Буш, който започна войната след нападенията на 11 септември 2001 г., и президента Барак Обама, който увеличи войските на САЩ до 100 000, но в крайна сметка не изпълни обещанието си да приключи конфликта, преди да напусне поста. Сега Тръмп на свой ред поема ръководството и е изправен пред много от същите предизвикателства, които тормозеха тези предишни президенти и накараха някои американски служители да се съмняват дали победата наистина е възможна. Афганистан остава една от най-бедните страни в света, а корупцията е дълбоко вкоренена в неговата политика. Талибаните се възраждат. А афганистанските сили продължават да са твърде слаби, за да гарантират сигурността без американска помощ. \"Когато имахме 100 000 американски войници в Афганистан, не можехме да гарантираме сигурността в цялата страна\", каза Бен Роудс, който беше заместник-съветник по националната сигурност при Обама. Тръмп предложи много от същите решения, изпробвани от неговите предшественици. Той обеща да проявява твърдост към съседен Пакистан, да настоява за реформи в Афганистан и да укротява амбициите. САЩ няма да затънат в тресавището на изграждането на демокрация в чужбина, каза той и обеща, че решенията му ще се ръководят от \"принципен реализъм\", съсредоточен само върху интересите на САЩ. Обама обещаваше до голяма степен същото. Планът на Тръмп представлява победа за военните, които все повече изпълват близкото му обкръжение, и болезнено поражение за националистическите поддръжници, които виждаха в Тръмп човек, който споделя техния скептицизъм към намесата на САЩ в дълги и скъпи конфликти в чужбина. Главен сред тях е уволненият съветник Стив Банън, чийто уебсайт \"Брайтбарт нюз\" гръмко разкритикува подхода на върхушката към воденето на войната. След речта на Тръмп едно от заглавията на уебсайта гласеше: \"БЕЗКРАЙНА ВОЙНА.\" Друго гласеше: \"Как изглежда победата в Афганистан? Вашингтон не знае.\" Сега Тръмп ръководи Вашингтон и на него се пада да отговори на този въпрос. Като кандидат той вдъхнови милиони уморени от войната избиратели с мантрата \"Америка на първо място\" и сега се сблъсква с предизвикателствата да обясни как това послание се отнася към участието на САЩ във война на другия край на света, която вероятно ще продължи още години. Тръмп прояви необичайно публично самонаблюдение, като призна, че позицията му към Афганистан се е променила, откакто е встъпил в длъжност, и се опита да окаже влияние върху своите поддръжници, които по традиция са против продължаване на войната. \"Първоначалният ми инстинкт беше за изтегляне\", каза Тръмп. \"Но цял живот съм чувал, че решенията са доста по-различни, когато седиш зад бюрото в Овалния кабинет - с други думи, когато си президент на Съединените щати.\" Тръмп изтъкна \"три основополагащи заключения\" за интересите на САЩ в Афганистан, като всички те предизвикват патриотизъм и националистическа гордост. Президентът каза, че е необходимо страната да се стреми към \"почтен и траен резултат, достоен за огромните жертви\", направени от войниците на САЩ. Това изказване напомняше на обещанията, дадени от Ричард Никсън по време на кампанията през 1968 г. да сложи \"почтен край\" на войната във Виетнам. Тръмп също така предупреди, че едно бързо напускане би създало вакуум, който може да бъде запълнен от терористи като групировката \"Ислямска държава\" и Ал Каида, което да доведе до условия като тези преди нападенията на 11 септември 2001 г. Президентът отбеляза, че заплахите за сигурността в Афганистан са огромни, и настоя, че това е от ключово значение за защитата на САЩ. В момента САЩ имат около 8400 войници в Афганистан. Служители на Пентагона предложиха планове за изпращане на още почти 4000, за да засилят обучението на афганистанските сили и антитерористичните операции срещу талибаните и клона на групировката \"Ислямска държава\", който се опитва да спечели позиции в страната. На тези американски военнослужещи Тръмп обеща победа. \"Мъжете и жените, които служат на нашата страна в бой, заслужават план за победа\", каза той. \"Те заслужават инструментите, от които имат нужда, и доверието, което са спечелили, за да се бият и да победят.\"", "date": "2017.08.22", "title": "АП: Тръмп обещава да спечели наглед невъзможна за спечелване война"}
{"url": "https://www.24chasa.bg/novini/article/6403355", "text": "Тялото на мъж е открито в коритото на река Черна в смолянския квартал Райково . Кузман Горанов е намерен случайно в реката до помпената станция и е подаден сигнал до тел.112. Той е пенсиониран военен. Няма следи от насилие при първоначалния оглед върху намерения мъж.Вероятно става въпрос за нещастен случай, потвърди директорът на ОДП -Смолян старши комисар Николай Димов. По случая е образувано досъдебно производство.", "date": "2017.08.22", "title": "Пенсиониран военен е открит мъртъв в река Черна (Снимка)"}
{"url": "https://www.24chasa.bg/novini/article/6403346", "text": "Министерството на околната среда и водите ще изгради онлайн система за оповестяване на резултатите от замерванията на въздуха, която ще разпространява данните в реално време. Това съобщи на пресконференция днес министърът на околната среда и водите Нено Димов. В същото време обаче министерството ще обжалва пред по-висша съдебна инстанция решението на Административен съд София, според което Изпълнителната агенция по околната среда е осъдена да даде на неправителствена организация данните от замерванията на въздуха за стар период от време. От Нова година ще бъдат затворени 113 стари общински депа за отпадъци, казаха още от министерство, представайки приоритетите си. Очаквайте подробности", "date": "2017.08.22", "title": "Правят онлайн система за чистотата на въздуха"}
{"url": "https://www.24chasa.bg/novini/article/6403138", "text": "Извършител на опит за грабеж е привлечен към наказателна отговорност, съобщиха от полицията в Търново.  На 21.08.2017г около 00:30ч в с. Пчелище С.С. на 31 години се продмъкнал в жилището на 60-годишна жена и направил опит да отнеме движими вещи, като употребил за това сила. Той започнал да я души и да я удря по лицето, но стопанката се развикала и нападателят избягал.  С.С. е от същото село, осъждан е за кражба. Мъжът е задържан за срок до 24 часа в РУ Велико Търново. На 21.08.2017г С.С. е привлечен като обвиняем за извършено престъпление по чл.198, ал.1, пр.1, вр. с чл. 18, ал. 1 от НК. Наложена му е мярка за неотклонение “Подписка\"", "date": "2017.08.22", "title": "Разкриха нагъл грабител, нападнал\nи душил жена в съня й в Търновско"}
{"url": "https://www.24chasa.bg/novini/article/6403193", "text": "Полицията залови сериен 33-годишен крадец, нападал и обирал жени в Русе. На базата на обстоен анали,з проведен в секторите „Криминална полиция“ и заповед на директора на ОДМВР – Русе в събота за периода от 09.00 до 21.00 часа била проведена специализирана полицейска операция. Целта на акцията била е да се установи и задържи извършителят на серия улични грабежи, извършени на територията на гр. Русе в периода от 22 май до 13 август 2017г. След обстоен анализ на престъпния почерк и местата, където се извършват деянията, били предприети конкретни оперативно издирвателни мероприятия в района на кв. „Дружба 1“ в гр. Русе. В 10.25 часа в събота в тревна площ, намираща си близо до бул. „Гоце Делчев“, полицаите забелязали лице със съмнително поведение, отговарящо на даденото от жертвите описание. Служителите на реда задържали Ю.М. на 33 години от гр. Русе, криминално проявен, осъждан. След ареста били извършени действия по документиране на престъпните посегателства, за които той признал, че е извършил. При всички случаи, жертвите са били подбирани на случаен принцип. Действията са били насочени към жени над средна възраст, които се движат сами в междублокови пространства. Приближавайки се откъм гръб на потърпевшите, Ю.М. отнемал от ръцете им чантите, които в повечето случаи са били найлонови торбички, след което бързо се отдалечавал на бегом. Няма причинени телесни повреди на пострадалите, а щетите са от материален характер. Под ръководството на Районна прокуратура Русе продължават действия по документиране на престъпните посегателства на Ю.М.", "date": "2017.08.22", "title": "Полицията залови сериен крадец, нападал жени в  Русе"}
{"url": "https://www.24chasa.bg/novini/article/6403200", "text": "Италиански спасителни екипи извадиха живи две от трите братчета, затрупани под отломките на къща, рухнала на италианския остров Иския след земетресението с магнитуд 4, станало тази нощ, предаде ДПА, цитирано от БТА. Третото братче е локализирано и спасителните екипи са стигнали до него.  Досега се съобщава за двама загинали при труса, предаде ДПА. Най-малко 39 души са били ранени, допълва Асошиейтед прес.", "date": "2017.08.22", "title": "Спасиха и трите деца, затрупани под къща след труса в Иския"}
{"url": "https://www.24chasa.bg/novini/article/6403211", "text": "Финландски съд постанови, че нападателят от град Турку, убил две жени и ранил осем души, трябва да бъде задържан под стража по подозрения в убийство, извършено по терористични подбуди, и опит за убийство, предаде БТА. Нападателят е в болница, след като бе прострелян от полицията след нападението. Той чу решението на съда чрез видеоконферентна връзка от болницата. Вчера стана ясно, че заподозреният се казва Абдул Рахман Мешках. Той е на 18 години и е кандидат за убежище от Мароко. Мешках пристигнал във Финландия миналата година. В края на 2015 г. и началото на 2016 г. бил в Германия, но според германското вътрешно министерство не е кандидатствал за убежище там. Освен 18-годишния кандидат за убежище полицията задържа още четирима мароканци, заподозрени за атаките, в които отричат да са замесени. Вчера финландската служба за разузнаване Супо съобщи, че в началото на годината местната полиция и тя самата са получили сигнал за Мешках, че се е радикализирал и се интересува от екстремистки идеологии. Не е имало обаче информация, че той може да извърши атентат.", "date": "2017.08.22", "title": "Съд постанови нападателят от Турку да бъде задържан под стража"}
{"url": "https://www.24chasa.bg/novini/article/6402878", "text": "Влак се блъсна в друг влак в предградие на американския град Филаделфия, при което бяха ранени 42-ма пътници, предадоха световните агенции, съобщи БТА. Сблъсъкът станал между влизащ в гарата високоскоростен влак от Нористаун и спрял на същата линия празен влак. Причините за катастрофата се разследват. Ранените са откарани в болници. Четирима от тях са в тежко състояние.", "date": "2017.08.22", "title": "42-ма ранени при сблъсък на два влака във \nФиладелфия (Обновена)"}
{"url": "https://www.24chasa.bg/novini/article/6403203", "text": "Митнически служители задържаха над 2000 литра алкохол за два дни при проверки по Черноморието. Това съобщиха от пресцентъра на митницата в Бургас. От това количество над 1 500 литра са етилов алкохол с характеристики на ракия, 323 литра течност с характеристики на вино и 200 литра са характеристики на бира. Алкохолът, търгуван и съхраняван в нарушение на Закона за акцизите и данъчните складове, е открит при три отделни проверки в хотел в Китен, хотелски комплекс в Слънчев бряг и частен имот на територията на Варна. В Китен алкохолът е бил 1 039 литра с характеристики на ракия в бидони от по 120 литра. Не са представени данъчни документи за него. Взети са проби, за да се установи точно какво съдържат бидоните. В хотелски комплекс в Слънчев бряг пък са открити туби с течност и мирис на вино. Цялото количество е било в туби и метални съдове /кега/. За него също не са представени надлежни документи за произход и платен акциз. При друга проверка в имот в село Господиново, община Бяла, област Варна, където е регистрирана дестилационна, са открити 467 литра алкохол без документи и платен акциз. Взети са проби за експертиза на течността.", "date": "2017.08.22", "title": "Масови проверки и над 2000 литра задържан алкохол за два дни по Черноморието"}
{"url": "https://www.24chasa.bg/novini/article/6402802", "text": "Един човек е загинал, а близо 60 души са пострадали в големия пожар в Ростов на Дон. Девет от тях са приети за лечение в болници, предаде БТА.  Руски медии цитират местни жители, които твърдят, че пожарът може да е умишлен, тъй като предприемачи в сферата на недвижимите имоти искат да се сдобият със земя в центъра на града. Регионалният губернатор и прокуратурата обещаха да разследват тези твърдения. Полицията е възбудила наказателно дело за умишлено унищожаване или повреждане на чуждо имущество, което предвижда наказание до 5 години затвор. Според органите на реда пожарът може да е причинен от възпламеняване на битова техника в къща в града, а после пламъците се прехвърлили на съседните сгради. С огъня се бориха около 2000 пожарникари с 212 единици специализирана техника. Заради пожара бяха евакуирани временно 650 души, а газоснабдяването и електроподаването в засегнатия район бяха спрени превантивно. На всички, на които пожарът е нанесъл тежки здравословни вреди, ще бъдат изплатени по 400 000 рубли, предаде ТАСС, като се позова на представител на местните власти.", "date": "2017.08.22", "title": "1 човек е загинал, а близо 60 са пострадали в големия пожар в Ростов на Дон (Обновена)"}
{"url": "https://www.24chasa.bg/novini/article/6403229", "text": "\"По-малко от 5% от общия брой дървета в Борисовата градина ще бъдат премахнати\", каза Мартин Борисов, лесовъд и преподавател в Лесотехническия университет при старта на инициативата по маркиране на опасни, сухи и гнили дървета в Борисовата градина, предаде  „Фокус“. Той уточни, че това показва, че няма да има интензивна човешка намеса. „Проверката на дърветата обаче не трябва да бъде единична, а да се случва ежегодно. Изготвен е много хубав план за инвентаризация на цялата лесопаркова територия, който дава порядъкът за намеси със санитарен характер“, каза още Борисов. Той обясни, че най-лесният начин да се определи едно дърво за опасно е то да е изцяло сухо – тогава безусловно трябва да се премахне. „Но има белези като например засъхващи водещи клони от короната и върха на короната или резки, останали от някакви наранявания – всичко това е индикатор, че в дървото протичат процеси по гниене“, каза Борисов. „Ако видите отбелязани дървета, докато се разхождате в Борисовата градина, трябва да знаете, че в периметъра има някаква опасност. Защото маркирането е сега, но премахването може да се случи да бъде някъде напред във времето“, посъветва Борисов.", "date": "2017.08.22", "title": "Ще бъдат премахнати по-малко от 5% от общия брой дървета в Борисовата градина"}
{"url": "https://www.24chasa.bg/novini/article/6403234", "text": "Български пилот на частен самолет, пътуващ от Ибиса за Крит, го приземи извънредно в Ламеция Терме, Калабрия, след като пътуващата на него звезда от шоубизнеса Белен Родригес отказала да загаси цигарата си. Случилото се с българския пилот разбуни духовете в медиите, тъй като Белен, която е от аржентински произход, е най-популярната и коментирана звезда от модата и телевизията в Италия. Белен твърди, че цигарата била електронна и че ще заведе дело срещу пилота, тъй като преживяла истински кошмар, мислейки, че самолетът й е отвлечен. Белен пътувала с гаджетo си Андреа Яноне, известният пилот от Moto GP. Според в.”Кориере дела сера” самолетът бил командван от 45-годишния пилот Деян Тончев, пилотиращ самолет на частната компания Топ Джетс ЕООД. От справка в интернет се вижда, че компанията е регистрирана в София и че е „авиационен оператор,установен в Република България, извършващ предимно международни рейсове”. Случилото се с най-популярната звезда от шоубизнеса в Италия беше предадено обаче в различни версии от главните герои в него. Илзизащият в Калабрия в.”Куотидиано дел суд” пише, че българският командир на самолета поискал извънредно приземяване там в сряда срещу четвъртък миналата седмица заради запалена цигара на Белен. Пилотът поискал разрешение от Командната кула на най-близкото летище в Ламеция Терме след включена аларма на самолета заради дима от запалена цигара. След приземяването на борда на самолета се качили представители на Наионалната служба за гражданска авиация и на полицията, както предвижда протоколът. Белен признала, че запалила електронна цигара при полета и че после повторила жеста си заради атака на паника от включилите се алармени светлини на борда. Пилотът направил забележка на двамата пътници за незакопчани колани и ги предупредил, че както предвижда протоколът в този случай, ще се приземи на най-близкото летище. Белен твърди обаче, че не била предупредена навреме. На летището в Ламеция Терме българинът и Белен имали оживена дискусия и пилотът отказал да продължи към Крит. Така аржентинката и Андрея Яноне чакали 5 часа, докато пристигне друг пилот и друг самолет, който да ги отведе до Крит. Пред в.”Кориере дела сера” обаче аржентинката твърди, че никога не е палила цигара в самолета и напротив, че изживяла истински кошмар, тъй като в продължение на час не знаела какво става. „В един момент се включиха алармените светлини и пилотът спря да комуникира с нас, включвайки сигнала да не го безпокоим. Приятелят ми се опита да комуникира с него, чукаше на вратата му, повтаряше му “please”, но нищо. Самолетът се снижаваше и не знаехме накъде летим. Така започнах да пращам съобщения на майка ми и на приятели, тъй като когато самолетът лети ниско, сигналът се хваща. Мислех си, че ме отвличат”, разказва Белен. Командната кула на летището в Ламеция Терме получила първото искане от Деян Тончев да се приземи в 19,40 миналата сряда, тъй като пътниците му отказвали да спрат да пушат. Пилотът по мотоциклетизъм Яноне също твърди, че пушили електронни цигари. „На състезанията по мотоциклетизъм се рискува винаги страшно много, но никога не ме е било толкова страх, както онази вечер в самолета, изглеждаше ми така, сякаш ни отвличат”, разказва Андреа Яноне. Според него в крайна сметка компанията, с която летял от години, му поискала извинение и дори му написала писмо, с което се разграничавала от действията на командира на самолета. Според Яноне срещу двамата с Белен било направено оплакване в полицията, че заплашват сигурността на транспорта, но когато ги видели, полицаите започнали да се смеят. Яноне твърди, че и полицаите се уверили в липсата на цигари на борда. Белен казва, че не знае дали пилотът е разпознал нея и Яноне, като се има предвид че и двамата са много известни, и дали е направил всичко това заради реклама. „На края пилотът каа, че му миришело на изгоряло, за да оправдае решението си, но електронните цигари не миришат. Мисля, че това беше начин да оправдае поведението си”, казва Белен пред в.”Кориере дела сера”.", "date": "2017.08.22", "title": "Известна шоузвезда пали цигара в самолет, българският пилот го приземява в Италия"}
{"url": "https://www.24chasa.bg/novini/article/6403266", "text": "Главният прокурор ме уведоми, че нямам общо с проекта „Цанков камък“ – всички, позволили си да свържат името ми с проекта и с корупция, отиват на съд. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде „Фокус“. По думите на Нинова обвинения за връзка между БСП и „Цанков камък“ са с цел да се омаловажат усилията на партията за справяне с паралелната държава. „Да ни се отнеме правото да претендираме, че автентично и истински искаме да се справим с нея“, каза Нинова. Тя посочи, че е изпратила писмо до главния прокурор, в което пита във връзка с всички направени досега предварителни проверки за „Цанков камък“, досъдебни производства, експертизи на документи, разпити на свидетели, по какъвто и да е повод, по какъвто и да е начин, някъде дали излиза нейното име. „Получих отговор от главния прокурор, за което му благодаря“, каза Нинова. По думите ѝ в него той обяснява, че тя няма нищо общо с тази работа. „Затова пристъпвам към второто действия, сега всички, които си позволиха да свържат моето име с корупция и „Цанкъв камък“ отиват на съд“, каза Нинова и подчерта, че това се отнася за всички от министър-председател до подгряващите го говорители. Утре внасям писмо до Специализирания наказателен съд да бъдат огласени политиците, финансирани от КТБ, добави лидерът на БСП. „Ако си спомняте Иван Гешев обяви, че има политици, които са взимали пари. Ние поискахме официално от прокуратурата да дадат този списък, да го огласят. Искаме публичност, прозрачност и политиците да си понесат отговорността. По този въпрос получих отговор също от Специализираната прокуратура – да имам предвид, че досъдебното дело е изпратено на Специализирания наказателен съд, поради което всички искания следва да бъдат адресирани до разглеждащия делото съд“, каза Нинова. На въпрос дали президентът е надхвърлил правомощията си, след като е обещал закрила на Цветан Василев, Нинова коментира, че по-интересно около случая КТБ е кой политик е финансиран от банката. „Случаят КТБ е много по-интересен за нас и за мен от тази гледна точка, отколкото позицията на президента за Цветан Василев“, посочи Нинова. На въпрос дали държавният глава не е надхвърлил правомощията си с коментара за това какви самолети трябва да закупи България, , Нинова отговори: „Да припомня за първия КСНС, което е в правомощията на президента. Да припомня записите там, където пише в срокове, които отдавна изтекоха, че правителството ще представи план за закупуване на самолети, кой тип - откъде“, каза Нинова. Според нея държавният глава се придържа към протокола на КСНС.", "date": "2017.08.22", "title": "Нинова: Главният прокурор ме уведоми, че нямам общо с „Цанков камък“ (Видео)"}
{"url": "https://www.24chasa.bg/novini/article/6403329", "text": "Венцеслав Василев (60 г.), който разстреля публично жена си в кафене на столичния кв. „Лагера“, е болен от рак на простатата, научи „24 часа“.  На 18 август посред бял ден мъжът ликвидира при съпругата си Елена с 6 куршума в главата и тялото. През това време жената е била на среща с приятелки. След кръвопролитието той се качил в колата си и се предал в 6-о РПУ. Пред полицаите признал за убийството. Заболяването му било открито в началото на т.г. Според близки до Василев той вече е започнал лечение. Заедно с Елена имат две невръстни деца. През юни т.г. Софийският районен съд е издал заповед Василев да не припарва до жена си на по-малко от 100 м за срок от 1 г. В решението на съда се казва още, че ако мъжът наруши разпореждането, МВР трябва веднага да го задържи и да го предаде на прокуратурата. Днес Софийската градска прокуратура ще иска Василев да бъде задържан за постоянно в ареста. Той е обвинен в умишлено убийство, за което най-тежкото наказание е доживотен затвор без право на замяна. Те датирали от началото на 2017 г.", "date": "2017.08.22", "title": "Мъжът, разстрелял публично жена си в „Лагера“, с рак на простатата"}
{"url": "https://www.24chasa.bg/novini/article/6403366", "text": "Автомобил е задържан при проверки на горските стражари за нарушения в обхвата на държавното горско стопанство „Смядово” – съобщиха от Североизточното предприятие. Служителите на стопанството са съставили два акта за незаконната сеч на 6 куб. м дърва за огрев. Два акта са съставени и при обход на територията на държавното горско стопанство „Нови Пазар”. От нарушителите са конфискувани 2 куб. м незаконно добита дървесина.Три от 9-те акта за изминалата седмица са съставени в обхвата на държавното ловно стопанство„Балчик”, където при проверките на горските стражари са задържани 0,06 кг недървесни продукти. Други два акта и констативен протокол са съставени на нарушители, хванати на територията на държавното горско стопанство „Омуртаг”.Констативен протокол по Закона за горите отчитат и служителите на стопанството в Суворово. Общо 682 проверки са извършени през изминалата седмица на територията на Североизточно държавно предприятие, което стопанисва държавните гори в четирите области Варна, Добрич, Търговище и Шумен. 162 от проверките са на обекти за добив на дървесина, 266 – на превозни средства, 167 – на ловци и още 87 - на физически лица.", "date": "2017.08.22", "title": "Задържаха автомобил при проверки за нарушения в горите"}
{"url": "https://www.24chasa.bg/novini/article/6403166", "text": "Дъщерята на Цветан Василев обжалва заповедта за ареста си. Това потвърдиха от Софийския градски съд,  Там все още се чакат материалите по разследването за пране на пари срещу Радосвета Василева. Когато пристигнат, ще бъде насрочено дело. Дъщерята на бившия банкер се издирва с Европейска заповед за арест. Според държавното обинение през 2013-а тя се е сдобила с апартамент. Парите за него били дарени от баща й и според прокуратурата имали престъпен произход. Сумата е близо 2 милиона и 700 хиляди лева.", "date": "2017.08.22", "title": "Дъщерята на Цветан Василев обжалва заповедта за ареста си"}
{"url": "https://www.24chasa.bg/novini/article/6403150", "text": "През есента на 2015 година ЕС взе решение за преразпределянето на 160 000 бежанци от бежанските лагери в Италия и Гърция, припомня  . В началото, подобно на страните от Вишеградската четворка, и Румъния се противопостави на квотния принцип за разпределяне на бежанци. Според европейската схема, Румъния трябваше да приеме 6300 търсещи убежище мигранти. После се заговори за 4000, а ето че сега от \"горещите точки\" в Италия и Гърция към Румъния трябва да бъдат насочени едва 2000 бежанци. Това заяви румънският външен министър Теодор Мелешкану в телевизионно интервю. Той допълни, че освен това неговата страна ще предостави 5,3 милиона евро за хуманитарна помощ за сирийските бежанци в съседните на Сирия страни. Румъния, която активно участва в мисията на Фронтекс, досега е приела 710 мигранти, повечето от които от Сирия, Ирак и Йемен. Страната не е сред предпочитаните цели на бежанците и досега оставаше встрани от основните миграционни маршрути към Западна Европа. Скоро обаче това положение може да се промени. Сигнал са не само изявленията на външния министър. В неделя срещу понеделник румънската брегова охрана прехвана моторница с над 50 сирийски бежанци. Седмица преди това друго корабче, управлявано от един българин и един кипърец, се опита да прекара 69 души, сред които и 29 непълнолетни. Бежанците стигнаха до брега и впоследствие бяха настанени в бежански приют в Галац. И това не е първият случай, в който мигранти се опитват през Черно море да достигнат до Румъния, а по този начин и да влязат на територията на ЕС. Още през септември 2014 година граничната полиция залови рибарски кораб със 132 бежанци на борда. Година по-късно 68 бежанци се опитаха по същия начин да влязат нелегално в Румъния. Зачестиха случаите на пристигащи в Румъния бежанци. Дали през Черно море не възниква нов маршрут? Какви са позициите на Румъния и как ще реагира България?", "date": "2017.08.22", "title": "Ще тръгнат ли мигрантите и през Черно море?"}
{"url": "https://www.24chasa.bg/novini/article/6403057", "text": "Служители от ГПУ – Петрич проведоха специализирана полицейска операция за противодействие на контрабандата и незаконното разпространение на акцизни стоки. В землището на село Кърналово, община Петрич, в района на бившето селскостопанско летище, граничните полицаи са открили палети с кашони, съдържащи пакети със ситно нарязан тютюн. Теглото на цялото количество тютюн е над 2, 5 тона. Акцизната стока е без бандеролен знак. Уведомена е районната прокуратура, образувано е досъдебно производство в ГПУ – Петрич. Работата по случая продължава. По неофициална информация тютюнът е бил приготвен за контрабанден износ в чужбина. Издирват се трафикантите, които са организирали схемата.", "date": "2017.08.22", "title": "2,5 тона нарязан тютюн, приготвен за износ, откриха гранични полицаи край Петрич"}
{"url": "https://www.24chasa.bg/novini/article/6403038", "text": "Генерелният секретар на НАТО Йенс Столтенберг приветства решението на американския президент Доналд Тръмп за изпращането на допълнителни сили в Афганистан, уверявайки, че Алиансът няма да позволи страната да се превърне в „рай за терористите“, предава AFP, цитирано от \"Фокус\". „Нашата цел остава гарантирането на това Афганистан никога вече да не се превръща в сигурен рай за терористите, които атакуват нашите страни“, се казва в изявление на норвежкия политик.", "date": "2017.08.22", "title": "Столтенберг: Няма да позволим Афганистан да се превърне в рай за терористите"}
{"url": "https://www.24chasa.bg/novini/article/6402864", "text": "Най-много пари харчим за храна. Това показва националната статистика за второто тримесечие на 2017 година. След това са разход за жилище, на трето място данъци и социални осигуровки, последвани от тези за транспорт и съобщения. Оказва се, че ваканциите далеч не са сред водещите харчове. Потреблението нараства с малко над 11% сравнение с миналата година, показват данните от националната.", "date": "2017.08.22", "title": "Най-много харчим за храна през второто тримесечие на 2017 г."}
{"url": "https://www.24chasa.bg/novini/article/6402886", "text": "От днес до 28 август се забранява влизането на пътни превозни средства по южното пътно платно и една лента от северното пътно платно на бул. \"Княз Ал. Дондуков\" в кръстовището с ул. \"Злетово\". Това съобщиха от общината.                                                                                                                                                                                                                                                                                                                       ", "date": "2017.08.22", "title": "От днес до 28 август ограничават движението по бул. \"Княз Ал. Дондуков\""}
{"url": "https://www.24chasa.bg/novini/article/6402880", "text": "Четиримата заподозрени за участие в двойния терористичен атентат в испанския автономен регион Каталония пристигнаха в съда в Мадрид, където ще чуят обвиненията срещу тях, предава кореспондент на AFP, цитирано от \"Фокус\". Под засилени мерки за сигурност полицейските микробуси влязоха на територията на Националния съд, който разглежда делата за тероризъм. Там съдиите ще ги разпитат и ще решат какви – ако има такива – ще са обвиненията, които ще бъдат повдигнати срещу тях. Жертви на двойната атака станаха 15 души. Над 120 други пострадаха, припомня агенцията.", "date": "2017.08.22", "title": "Заподозрените за терористичната атака в Каталония пристигнаха в съда в Мадрид"}
{"url": "https://www.24chasa.bg/novini/article/6402890", "text": "63-годишен e загиналият вчера в Спътникът му, на 27 години, е пострадал тежко, съобщават от дирекцията на полицията в крайдунавския град. Припомняме, че вчера около 16.30 часа на кръстовище на път Силистра – Алфатар, път Силистра – Тутракан и път Калипетрово – Силистра са се сблъскали автоцистерна „Волво” и лек автомобил „Мерцедес”, вследствие на което водачът на леката кола е загинал на място. Извършен е оглед на местопроизшествието, а причините за катастрофата се изясняват в рамките на образуваното досъдебно производство.", "date": "2017.08.22", "title": "63-годишен е загиналият вчера при сблъсък на лек автомобил с цистерна край Силистра"}
{"url": "https://www.24chasa.bg/novini/article/6402896", "text": "Г. Георгиев (на 51 години) и М. Колов (на 46 години) са се признали за виновни и сключили споразумение с Районна прокуратура – Монтана за нанесения от тях побой, от който пострадали младежи скейтбордисти. Инцидентът станал на 05.07.2017 г. на площадка в парк „Слънчевата градина“ в гр. Монтана, след като единият от младежите – Д.Й., неволно закачил детето на Г. Георгиев. Това предизвикало агресивна реакция на бащата, който започнал да нанася удари на Д.Й. и да отправя закани. Към побойника се присъединили и негови приятели – М. Колов и М. Славков. В резултат на престъпното деяние, извършено по хулигански подбуди, на двама младежи скейтбордисти били причинени средна и лека телесна повреда. А. А. получил мозъчно сътресение с изпадане в състояние на безсъзнание и контузия на меките тъкани, временно опасно за живота, а С.Й. - разкъсно контузна рана и оток на главата на клепача на лявото око и ухото, кръвонасядания, охлузвания и драскотини. Съдът е одобрил сключеното споразумение, с което на обвиняемите Г. Георгиев и М. Колов са определени наказания от по шест месеца „лишаване от свобода“ с изпитателен тригодишен срок. Спрямо третия съучастник в престъплението – М. Славков, наказателното производство не е приключило.", "date": "2017.08.22", "title": "Биячите на скейтъри в Монтана са се признали за виновни"}
{"url": "https://www.24chasa.bg/novini/article/6402897", "text": "Време е БНТ да влезе в пряка конкуренция с частните телевизии и да премести централната емисия \"По света и у нас\" от 20.00 часа в 19.00. Това заяви Иван Гарелов по време на изслушването си за генерален директор на БНТ пред Съвета за електронни медии.  Той е първият от тримата кандидати, които събеседват днес със Съвета в последния ден от конкурса. Преместването на \"По света и у нас\" се превърна в най-дискутираната тема по време на дискусията. Според Гарелов новините на БНТ са най-добрите, най-смислените и най-подредените сред всички телевизии. В същото време обаче не са предпочитани от зрителите за сметка на другите две национални телевизии. Гарелов обясни, че преди 17 години упоритостта на ръководството на БНТ да запази часа на новините в 20.00 ч. е била заради навика на зрителите. През годините нещата се променят и в момента според него БНТ може да влезе в пряка конкуренция с частните канали и това няма да й навреди. \"Новините не са филм. Ако си ги чул веднъж, трябва да си маниак, за да ги гледаш и слушаш пак\", каза журналистът. Той смята, че ако новините се преместят за 2 месеца гледаемостта им ще се повиши.  Иван Гарелов има личен мотив да се кандидатира за шеф на телевизията. В мига, в който подаде документите си, той единствен публикува концепцията си във Фейсбук. Постъпва в БНТ като репортер, 21 години е водещ на \"Панорама\", опознава и частните медии, не само от хубавата им страна, както самият той казва. Написва и три книги за професията. \"Да стана директор на телевизията, би било добър завършек за мен, тъй като ще мога да направя нещо добро за БНТ\", каза той. Главната цел на концепцията му е БНТ да стане силна обществена телевизия. Затова той е нарекъл вижданията си за нейното развитие \"БНТ - рестарт\". Идеята му е медията да се върне към началото си на обществена телевизия. Според международно изследване, което той цитира, обществените телевизии в Европа възвръщат своите позиции, позагубени в последно време в битката с частните телевизии. Гарелов обясни, че идеите в концепцията му са негови, но тя самата е писана от екип от експерти. Ако бъде избран, той ще ги покани в своя екип. Стратегията му включва водещият канал БНТ 1 да стане предимно с информационно-публицистична насоченост. БНТ 2 ще е културен канал, който трябва да привлече най-претенциозната публика - образованата. В него той предвижда да има и редовни рубрики за малцинствата. БНТ Свят трябва да представя модерно емиграцията ни. БНТ HD ще бъде с акцент върху спорта и младежта. Регионалните телевизионни центрове е добре да възстановят регионалните си предавания, според концепцията на Гарелов. На този етап това е почти невъзможно да се случи, тъй като трябва да се качат на регионални мултиплекси, каквито липсват. Затова Гарелов смята, че в случая и държавата може да помогне. Причината е, че местните медии намаляват все повече, а хората имат нужда някъде да разказват за проблемите си и да бъдат чути. Новините на турски език трябва да продължат да се излъчват, но според него е по-добре това да се случва в регионалните програми на местата, където има смесено население. И в никакъв случай да не са в 16.00 часа, както е сега по БНТ 1, тъй като по това време хората са на работа и никой не ги гледа. Според Гарелов финансирането на БНТ трябва да е процент от някой макроикономически показател, например брутен вътрешен продукт. Една от най-обсъжданите теми в концепцията му, но не в СЕМ, а сред служителите на БНТ, е безплатното хранене, което той предлага да има в медията. \"Това няма да е кухня за бедни, а елементарно задължение на ръководството към хората, които непрекъснато са заети\", обясни журналистът. Събеседванията на СЕМ продължават с Константин Каменаров и Емил Кошлуков.", "date": "2017.08.22", "title": "Иван Гарелов: \"По света и у нас\" - в 19.00 часа"}
{"url": "https://www.24chasa.bg/novini/article/6402953", "text": "Италиански спасителни екипи извадиха живо 7-месечно бебе от отломките на къща, рухнала на италианския остров Иския след земетресението с магнитуд 4, станало тази нощ, предаде Асошиейтед прес, цитира от БТА. Под отломките на къщата са двете братчетата на бебето, които са съответно на 5 и на 7 годинки. Те са дали признаци на живот и спасителите успяха да им подадат шишета с вода. Досега се съобщава за две жертви на труса.", "date": "2017.08.22", "title": "Спасиха 7-месечно бебе от рухнала при труса къща на италианския остров Иския"}
{"url": "https://www.24chasa.bg/novini/article/6402960", "text": "От социалното министерство отчетоха, че само 275 жени досега са се възползвали от възможността да се върнат на работа преди детето им да навърши 1 година и по този начин да получават едновременно заплата и 50% от парите за майчинство. \"Първо, ако една майка е високообразована, тя още след 4-ия месец може да продължи да си поддържа квалификацията или да стартира мастърска степен без никакъв проблем. Второ, ако става въпрос за спестяване на пари в общественото осигуряване, ние много добре знаем, че 53% от бюджета на ДОО-то се дава от бюджета на държавата. Сред силните опасения се крие, че това е крачка към намаляване на отпуска по майчинство, защото България е една от най-социалните държави в тази област\", заяви финансовият експерт Мика Зайкова пред  .", "date": "2017.08.22", "title": "Експерт: По-ранното връщане на майките на работа може да намали майчинството"}
{"url": "https://www.24chasa.bg/novini/article/6402951", "text": "Съд в Лос Анджелис постанови компанията \"Джонсън енд Джонсън\" да плати 417 милиона щатски долара обезщетение на Ева Ечеверия, която твърди, че е разивла рак на яйчниците от продуктите им на базата на талк, съобщи Ройтерс. Според съда компанията не е предупредила потребителите адекватно за рисковете, ако този тип продукти, например бебешката пудра, се използват за интимна хигиена. Срещу \"Джонсън енд Джонсън\" са повдигнати 4800 подобни обвинения в САЩ, предава БТА. Компанията обяви, че ще обжалва решението, защото безопасността на бебешката им пудра е доказана научно. Ева Ечеверия, която е на 63 години, твърди, че е развила терминален рак на яйчниците, след като е използвала десетилетия продуктите на \"Джонсън енд Джонсън\". Адвокатите й изтъкнаха, че компанията насърчава жените да използват продуктите й, въпреки че знае за изследвания, свързващи използването на талка за гениталиите и рака на яйчниците. Защитата на \"Джонсън енд Джонсън\" се позова на проучвания, според които талковите продукти не са канцерогенни. Компанията вече е загубила четири подобни дела.", "date": "2017.08.22", "title": "Американка развила рак от бебешка пудра, плащат й 417 милиона долара"}
{"url": "https://www.24chasa.bg/novini/article/6402973", "text": "Митнически служители от ГКПП-Лесово откриха близо 976 грама контрабандни златни накити на стойност 66 000 лева в тайник на камион, съобщават от агенция \"Митници\". Товарният автмобил е пътувал от Турция за Румъния. Шофьорът е заявил, че не пренася валутни ценности и няма какво да декларира, но в кабината на влекача са били открити три черни пакета, съдържащи близо 1 кг. златни изделия - пръстени, обеци, масивни медальони. Те са били разпределени в прозрачни пликове и маркирани с фабричен знак за 14-каратово злато. В шофьорът, който е турски гражданин, са открити 3 650 евро. По случаят е образувано дело, като шофьорът е задържан за 72 часа. Предстои прокуратурата да поиска постоянното му задържане под стража.", "date": "2017.08.22", "title": "Иззеха близо килограм контрабандни златни накити  на ГКПП-Лесово"}
{"url": "https://www.24chasa.bg/novini/article/6403030", "text": "Хиляди се стичат в Спортната зала в Смолян за поклон пред големия щангист Величко Чолаков. След опело хора от всички поколения се стичат с цветя и венци, за да почетат почитта си към обичания спортист. Щангистът издъхна внезапно и покруси родопчани и спортната общественост у нас. Две общини, на които е почетен гражданин - Смолян и Неделино са обявили днес ден на траур за трагичната кончина на само 35 годишният Величко Чолаков. Пред ковчега му са подредени медалите му, а на видеостена в траурната Спортна зала е образът на Величко с посланието: Почивай в мир, шампионе! Семейството му, както и съотборниците в Смолян, негови приятели и близки много смолянчани и хора от целия регион, както и много тежкоатлети като Пламен Аспарухов, Златан Ванев, Яни Мърчоков и много други пристигат за поклонението. То ще бъде до 14 часа след което сърцатия родопчанин отишъл си без време ще бъде погребан в Смолян. В памет на олимпийския медалист спортната зала се предлага от кмета на Смолян Николай Мелемов да бъде кръстена на името на Величко Чолаков.", "date": "2017.08.22", "title": "Хиляди се покланят пред  Величко Чолаков в Смолян (Снимки)"}
{"url": "https://www.24chasa.bg/novini/article/6403036", "text": "По информация на посолството в Рим към 11.0 часа българско време няма данни за пострадали български граждани при земетресението с магнитуд 4-та степен по скалата на Рихтер на остров Иския, южна Италия от снощи. Това съобщиха от пресцентъра на Министерство на външните работи. Най-големи са разрушенията в община Казамичола. Италианските власти осигуряват транспорт за туристите, желаещи да напуснат острова, предаде \"Фокус\". Българското посолство е в контакт с местните власти и следи ситуацията.", "date": "2017.08.22", "title": "Няма данни за пострадали българи при земетресението на остров Иския"}
{"url": "https://www.24chasa.bg/novini/article/6403185", "text": "През второто тримесечие на 2017 г. 1 149 800 българи са направили туристически пътувания, показват предварителни данни на Националния статистически институт. Преобладаващата част от тях - 83.6 на сто, са пътували само в страната, 13.5 на сто - само в чужбина, а 2.9 на сто са пътували както в страната, така и в чужбина. В сравнение със същото тримесечие на 2016 г. общият брой на пътувалите на възраст 15 и повече навършени години нараства с 26.5 на сто, като пътувалите само в страната се увеличават с 31.1 на сто, пътувалите само в чужбина - с 8.9 на сто, а броят на пътувалите в страната и чужбина - с 0.3 на сто. През второто тримесечие на 2017 г. най-много туристически пътувания са направени от българите на възраст 25-44 години - 43.5 на сто от всички пътували. Във всички възрастови групи преобладава относителният дял на пътуванията в страната, като най-висок е този дял при хората на възраст 65 и повече навършени години - 86.8 на сто от пътувалите в тази възрастова група. При пътуванията в чужбина делът на пътувалите на възраст 45 - 64 години е най-голям - 16.5 на сто от пътувалите в съответната възрастова група. По-голямата част от туристическите пътувания на хората на възраст 15 и повече навършени години както в страната, така и в чужбина са били с цел \"почивка и екскурзия\", посочени съответно от 45 и 71.4 на сто. През второто тримесечие на 2017 г. като самостоятелни са били регистрирани 1 577 700, или 89.3 на сто от общия брой лични пътувания. Относителният дял на самостоятелните пътувания без резервация в страната е 93.9 на сто, а на тези в чужбина - 55.8 на сто. В структурата на разходите по видове с най-голям относителен дял в страната са тези за храна - 38.2 на сто, докато в чужбина са разходите за транспорт - 32.9 на сто. През второто тримесечие на 2017 г. средният разход при пътуване с лична цел на един човек на възраст 15 и повече навършени години е 183.41 лв. в страната и 497.67 лв. в чужбина. Същевременно разходите на един човек за професионално пътуване са средно 154.76 лв. в страната и 1 099.35 лв. в чужбина.", "date": "2017.08.22", "title": "31.1% повече са българите, пътували за туризъм само в страната"}
{"url": "https://www.24chasa.bg/novini/article/6403055", "text": "27-годишен мъж е потрошил с чук камери за видеонаблюдение, собственост на Община Ботевград, срещу него е повдигнато обвинение за умишлена повреда на общинска собственост. Това съобщиха от Областната дирекция на МВР – София, предаде \"Фокус\". В Районно управление „Полиция” – Ботевград е проведено разследване по повод противозаконно унищожаване на две цифрови камери за видеонаблюдение, собственост на Община Ботевград, които са се намирали на кръстовището на жк. „Саранск“ и ул. „Хан Аспарух“. В хода на проведените оперативно-издирвателни и процесуално- следствени действия полицейските служители установили, че камерите са счупени чрез нанасяне на удари с чук от Т.П. от Ботевград. След събрани достатъчно доказателства за виновността му 27- годишният извършител е привлечен в качеството на обвиняем за престъпление по чл. 216, ал.1 от НК. Наложена му е мярка за неотклонение „подписка“.", "date": "2017.08.22", "title": "27-годишен е потрошил с чук камери, собственост на Община Ботевград"}
{"url": "https://www.24chasa.bg/novini/article/6403079", "text": "Жена на 68 г. загина, пометена на зебра във верижен удар на главния път, преминаващ през плевенското село Обнова, около 16,50 ч в понеделник. Тя пресичала пешеходната пътека и 51-годишна софиянка зад волана на \"Дачия\" спряла, за да я изчака. В това време товарно Волво, ууправлявано от 55-годишен от Кюстендил, с несъобразена скорост застига дачията, блъска я отзад и колата връхлита върху пешеходката. Закарана е в критично състояние в плевенската болница, където изпаднала в мозъчна смърт и по-късно починала. Водачите на колата и тира са дали алкохолни проби на място, взета им е кръв за химически анализ, съобщи плевенската полиция във вторник.", "date": "2017.08.22", "title": "Жена загина на зебра, пометена във верижен удар между кола и тир в плевенско село"}
{"url": "https://www.24chasa.bg/novini/article/6403071", "text": "Бившият вратар на националния отбор по футбол на Турция Йомер Чаткъч бе задържан днес в Истанбул в рамките на разследването срещу Фетхуллахистката терористична организация (ФЕТО), която според турските власти стои зад опита за преврат през юли м.г., съобщи телевизия СиЕнЕн-Тюрк, цитирана от БТА. 43-годишният Чаткъч е бил задържан рано тази сутрин по нареждане Истанбулската главна прокуратура. Екипи на полицията са претърсили дома му. Чаткъч е заподозрян, че е използвал мобилното приложение Байлок (ByLock), ползвано за комуникация между членовете на ФЕТО за подготовката и реализирането на опита за преврат на 15 юли м.г.", "date": "2017.08.22", "title": "Арестуваха бивш вратар на националния отбор на Турция, свързват го с ФЕТО"}
{"url": "https://www.24chasa.bg/novini/article/6400472", "text": "Позадрямалият през последните години пазар на ваканционни имоти е в състояние на събуждане. Или казано по-точно – във фазата, в която все още се разсънва. Според наблюдатели броят на проектите, които са били замразени през годините на кризата и вече започват да се строят, или просто сега се създават, започва да се увеличава. Макар че все още почти могат да се преброят с пръстите на двете ръце. Една от причините за това твърде бавно събуждане е, че няма особено много сделки с ваканционни имоти и по всяка вероятност тази година ще приключи със спад в продажбите. Няма и как да е иначе, защото руската вълна отмина, а подновяването на санкциите срещу Русия няма как да върне купувачите обратно. Доколкото изобщо ги има, брокерите разчитат на желаещи от Украйна, Молдова, Казахстан и други републики, но става въпрос по-скоро за единични случаи. Отдавна е ясно, че поне 50% от купувачите на ваканционни имоти, особено по морето, са българи. И тъй като купуването на такова жилище е пряко свързано с туризма – човек все пак трябва да е посетил мястото като турист, за да реши да купува жилище там, сега сме в разгара на харесването. И така, какво ново се предлага на този пазар по Черноморието? Имотните агенции твърдят, че доколкото ги има, новите проекти са предимно по Южното Черноморие, като се започне от Поморие и особено от Бургас надолу. В самото Поморие Green Life започна тази година изграждането на нови 65 апартамента в проекта “Айвазовски парк” Те ще са готови през лятото на 2018 година. “Айвазовски парк” отвори врати през лятото на 2016 г. Той се намира почти в центъра на града, върху площ от 12 000 квадратни метра, голяма част от които са парк. Около 30% от купувачите на апартаменти в досега изградените части са българи, предимно семейства. Малко по на юг от Поморие – на около 5 километра, в местността Лахана, се намира новопостроеният комплекс Majestic Sea Village. Това е все още само първият етап от по-мащабния проект “Поморие парк”, който включва няколко различни комплекса: вилна зона, апартаменти, хотелски комплекс. Засега има готови 126 еднофамилни къщи, намиращи се на първа линия на морето. Останалото сега се строи. Купувачите там са предимно българи, които купуват имотите за постоянно живеене, защото на практика селището е съвсем близо до Сарафово, следователно до Бургас. Между южната част на Бургас и Черноморец има два комплекса с ваканционни апартаменти: “Свети Никола” и “Флорас Гардън”. От тях по-късно изграденият е “Флорас Гардън” и в него все още се продават апартаменти, докато в “Свети Никола” оферти се появяват само от хора, които продават имотите си. В района от Созопол и на юг почти до комплекса Дюни има доста повече ваканционни имоти ново строителство, както и изграждащи се в момента. Един от най-големите в района е отново проект на Green Life за построяване на нови 100 жилища в комплекса Green Life Beach Resort в Созопол. Те също ще са готови през лятото на 2018 година, като купувачите там за разлика от Поморие са над 40% българи, и то предимно млади семейства. В созополския комплекс около 10% от купувачите имат намерение да отдават апартаментите си под наем дългосрочно, докато останалите ги купуват за собствено ползване. В последните месеци в имотните сайтове излизат все по-често оферти за продажба на парцели в района на Созопол, предимно в залива на Каваците Обикновено парцелите са с разрешение за строителство и дори с готови проекти примерно за хотели, които лесно могат да се прекроят в сгради с апартаменти за продажба. Такива обяви има за квартал “Буджака”, на север от комплекса Дюни, близо до нос Агалина и на още много места в района. Продажбата на парцели с висока степен за готовност за строителство означава, че в близко бъдеще тук могат да възникнат нови ваканционни селища. Така лека-полека стигаме до районите на север от Приморско, където има доста зони, попадащи в “Натура 2000”: Стамополу, Бегликташ, Вельов вир, блатото Алепу и др. Наскоро за общия устройствен план на Приморско започна процедура по изменение, като се предвижда почти двойно по-голямо застрояване от сегашното. То не обхваща точно защитените зони, а терени, които са близо до тях. Всъщност проектите, за които в момента умува висшият експертен екологичен съвет към Министерството на околната среда и водите, предвиждат няколко проекта. Единият е за рекреационна зона и курорт на юг от дюните на Аркутино и на север от река Ропотамо. Другият е за терени югозападно от Маслен нос, на които ще се промени предназначението и върху тях ще може да се строи. Предвижда се също и удвояване на вътрешните села в община Приморско. Според картата, която екоминистерството е публикувало, на няколко места в тези зони се предвижда изграждането на ваканционни селища. Не е известно да има конкретни проекти, но към такива промени на устройствени планове обикновено се прибягва, когато има определен инвеститорски интерес. От Приморско на юг до Китен и Лозенец, където се намират едни от най-красивите девствени плажове по Черноморието, също е пълно с продаващи се в момента терени. В близост до самия Лозенец се строи затворен ваканционен комплекс от 111 апартамента. Проектиран е върху площ от 4600 квадратни метра и общо 9150 квадрата РЗП. На юг от Лозенец засега има предимно замразени проекти за изграждане на ваканционни имоти. Преди няколко месеца например се състоя поредният търг за продажба на недовършения комплекс “Коста дел кроко” край Царево. Той е за 294 апартамента, които са готови на груб строеж, като целият имот е върху 23 декара. Собственик на “Коста дел Кроко” (брега на крокодилите на испански) е фирма “Българияконсулт”. Тя започна да го изгражда през 2007 година, но насред кризата изостави строежа. Търговете, които се обявяват напоследък, говорят, че най-вероятно има конкретен интерес замразеният проект да бъде купен и строителството да продължи. След Царевец нещата с ваканционните селища стават доста комплицирани. Защото голяма част от землищата на Царево, Варвара, Ахтопол и Синеморец попадат в природен парк Странджа Това все още не значи, че там не може да се строи нищо, защото не пречи ваканционните селища да бъдат и в рамките на самите населени места. Проблемът е, че новият общ устройствен план на Царево, който обхваща и селищата на юг от града, вече няколко години снове между общината и съда и дори се стигна до възлагането на нов план. Оспорваният от еколозите проект, който падна в съда, предвиждаше нови 32 локации за курорти и 44 за вилни зони, които включват в себе си и комплекси с ваканционни апартаменти. Дори новият да има три пъти по-малко застрояване, в района ще се появят доста ваканционни имоти, и то най-вероятно още в близко бъдеще.", "date": "2017.08.22", "title": "Къде строят  апартаменти по Южното Черноморие"}
{"url": "https://www.24chasa.bg/novini/article/6402711", "text": "Един човек загина, а двама бяха ранени при пътнотранспортно произшествие по време на слънчевото затъмнение в американския щат Кентъки, предаде агенция ТАСС, като се позова на местната интернет медия WLKY. В град Хайдън 38-годишната Алиса Нобъл изгубила контрол над автомобила си и се врязала в група хора, наблюдаващи слънчевото затъмнение. Двадесет и три годишен мъж е починал на място, а са били ранени още една жена и водачката на автомобила, който се блъснал във фенерен стълб, предаде БТА. Местната полиция разследва инцидента. Пълно слънчево затъмнение в понеделник наблюдаваха жителите на общо 14 американски щата. То стана видимо първо от северозападния щат Орегон, на тихоокеанското крайбрежие, а последно можеше да се наблюдава от Южна Каролина, на източния бряг.", "date": "2017.08.22", "title": "Мъж загина, а двама бяха ранени, по време на слънчевото затъмнение в САЩ"}
{"url": "https://www.24chasa.bg/novini/article/6402715", "text": "Женски торс бе намерен в понеделник край брега на Копенхаген, докато полицията разследва изчезването на шведската журналистка Ким Вал, която за последно бе видяна с датския предприемач и изобретател Петер Мадсен, предадоха информационните агенции, цитирани от БТА. \"Трупът няма глава, ръце и крака\", съобщи пред журналисти Йенс Мьолер Йенсен от полицията в Копенхаген. Останките били забелязани от колоездач. В момента се извършва аутопсия и други тестове, съобщи Йенсен. Тялото е било във водата \"известно време\", допълни той и уточни, че все още е \"твърде рано\" да се каже дали останките са на изчезналата журналистка. Тридесетгодишната Ким Вал е в неизвестност от 10 август,когато отплавала с Мадсен на 17-метровата му подводница \"Ю Си 3 Наутилус\". Подводницата потъна, а Мадсен беше спасен ден по-късно. Той отрича да извършил каквото и да било престъпление. На извадената от морето подводница не беше намерен никой. Мадсен първоначално твърдеше, че е оставил журналистката жива и здрава в Копенхаген. По-късно той промени показанията си и заяви пред съда, че тя е загинала при злополука на борда. Сега мъжът казва, че я е \"погребал\" в морето в залива Кьоге, южно от датската столица. Копенхагенската полиция посочи, че Мадсен остава в ареста по предварителни обвинения в убийство. Делото не се гледа публично заради продължаващото разследване. Датските и шведските морски служби търсиха тялото на Вал в залива Кьоге и протока Йоресунд между Дания и Швеция с помощта на водолази, сонари и хеликоптери.", "date": "2017.08.22", "title": "Намериха тялото на шведската журналистка  без глава и ръце"}
{"url": "https://www.24chasa.bg/novini/article/6402718", "text": "Сто и двайсет сгради, от които 98 жилищни, пострадаха при разразилия се в понеделник голям пожар в историческия център на град Ростов на Дон, югозападна Русия, предаде агенция ТАСС. Около 50 души се намират в център за временно настаняване, където продължават да пристигат заявки от хора, останали без домове, предаде БТА. Медицинска помощ са получили около 45 души, сред които сътрудник на министерството на извънредните ситуации и полицаи, помагали в борбата с огнената стихия. Пожарът избухна в дървена къща в центъра на Ростов на Дон с население от 1,1 милиона души. Огънят бързо се прехвърли в съседни сгради, подпомогнат от силния вятър със скорост от най-малко 15 метра в секунда. Най-малко 1200 души, подкрепени от хеликоптери и самолети, работиха по овладяването на пожара, който бе локализиран едва около 19,00 ч. московско време, когато се бе разпрострял на площ от 10 000 кв.м. ТАСС посочва, че пожарът не е напълно ликвидиран и потушаването му продължава през нощта. Електроенергията и газоснабдяването в засегнатия район са прекъснати превантивно. Евакуирани са 650 души. На всички пострадали ще бъде изплатена еднократна помощ от 20 000 рубли. Руски медии цитираха местни жители да твърдят, че пожарът може да е умишлен, тъй като предприемачи в сферата на недвижимите имоти искат да се сдобият със земя в центъра. Регионалният губернатор и прокуратурата обещаха да разследват тези твърдения. Полицията е възбудила наказателно дело за умишлено унищожаване или повреждане на чуждо имущество, което предвижда присъда до пет години затвор. По-рано органите на реда бяха обявили, че вероятна причина за пожара е възпламеняване на битова техника.", "date": "2017.08.22", "title": "120 сгради пострадаха при голям пожар в руския град Ростов на Дон"}
{"url": "https://www.24chasa.bg/novini/article/6402723", "text": "Второ тяло бе намерено след земетресението, което разтърси снощи южния италиански остров Иския, предаде ДПА, като се позова на местни медии. Спасители са открили тялото на жена в останките на къща в района на Касамикола, където бе намерена и първата жертва, загинала от срутила се мазилка на църква, предаде БТА. Спасителите издирват и три деца на възраст 17 месеца, на 4 и на 6 години, които вероятно са блокирани в срутила се къща.", "date": "2017.08.22", "title": "Две са жертвите от земетресението на италианския остров Иския"}
{"url": "https://www.24chasa.bg/novini/article/6402733", "text": "Новата стратегия на САЩ в Афганистан и региона ще зависи от обстоятелствата на терена, а не от времеви рамки. Това заяви Доналд Тръмп в първото си официално телевизионно обръщение към американския народ като президент, предадоха информационните агенции. От военната база Форт Майър в Арлингтън, щата Вирджиния, Доналд Тръмп изложи новата стратегия за най-дългия военен конфликт на САЩ. \"Ядрото на нашата нова стратегия се състои в преход от подход, основан на срокове, към подход, основан на обстоятелства\", каза Тръмп. Той посочи, че \"първоначалният му инстинкт е бил за изтегляне\" от Афганистан, но е стигнал до друго заключение, след като проучил въпроса вече като президент. Тръмп каза, че бързо изтегляне от Афганистан ще създаде властови вакуум, който терористите веднага ще запълнят. Американският президент посочи, че САЩ се нуждаят от план за \"почтен и траен резултат\" в Афганистан, достоен за жертвите в региона. По думите му американските войници \"ще се бият, за да победят\" в Афганистан. Тръмп каза, че САЩ ще продължат да работят с афганистанското правителство, докато виждат решимост и напредък в страната. Правителството на Афганистан и афганистанската армия трябва да поемат своята част от бремето във войната срещу терористичните групировки, като талибаните, каза Тръмп. Целта на американските сили в Афганистан ще бъде да преследват и убиват терористи, а не да изграждат нация, посочи той. Съединените щати ще разширят пълномощията на своите въоръжени сили в Афганистан в борбата с тероризма, каза Тръмп. Той открехна вратата за увеличаване на броя на американските военнослужещи в Афганистан, но посочи, че няма да говори за брой на войниците или за плановете за бъдещи военни дейности. Тръмп обяви по-строг подход към Пакистан. По думите му САЩ не могат да мълчат повече за терористичните убежища там. Американският президент отбеляза, че Пакистан често предоставя убежище на \"агенти на хаоса, насилието и терора\" и допълни, че талибаните и други групи там представляват заплаха за региона и отвъд него. Американският президент заяви, че Пакистан може много да спечели от партньорство със САЩ и много да загуби от предоставянето на убежище на терористи. \"Ние плащаме милиарди и милиарди долари на Пакистан и в същото време те дават убежище на тези терористи, срещу които ние се борим\", каза Тръмп. Той обеща да разбие Ал Каида, да попречи на талибаните да превземат Афганистан и да спре терористичните нападения срещу американци. Американският президент каза, че споделя чувството на неудовлетвореност на американците по отношение на най-дългия военен конфликт на страната. Той не каза колко американски войници може да бъдат изпратени допълнително в Афганистан, но министърът на отбраната Джим Матис има планове на масата за изпращане на още около 4000 военни към вече разположените в страната 8400, отбелязва Ройтерс. Американският президент заяви също, че оценява приноса на Индия във възстановяването на стабилността в Афганистан, но допълни, че иска от Индия по-голяма подкрепа от гледна точка на икономическото развитие.", "date": "2017.08.22", "title": "Тръмп представи новата стратегия на САЩ \nза Афганистан и региона"}
{"url": "https://www.24chasa.bg/novini/article/6402736", "text": "Ливанското военно разузнаване проведе успешна операция за задържането на един от главатарите на „Ислямска държава“, действащи на територията на страната, познат като Басел Абдел Кадер, отговорен за нападения и отвличания на войници през 2014 г., предаде РИА Новости, цитирано от \"Фокус\". „Военното разузнаване задържа в района Уади ал Аранеб в Ерсал отговорника по сигурността на „Ислямска държава“ Басел Абдел Кадер. Задържанията е отговорен за нападението срещу базата „Ал Хосн“ през 2014 г. и е участник в отвличането и убийството на ливански войници в координация с главатарите на „Ислямска държава“ в сирийския град Ракка“, съобщи източник от ливанската армия.", "date": "2017.08.22", "title": "Ливанската армия е задържала главатар на „Ислямска държава“"}
{"url": "https://www.24chasa.bg/novini/article/6402738", "text": "Германският посланик в Турция ще посети днес намиращия се в турски затвор германски журналист Дениз Юджел на фона на нарастващо напрежение между Берлин и Анкара, предаде ДПА, цитирано от БТА. Юджел, който е от турски произход, е кореспондент на в. \"Велт\". Той бе арестуван в Турция през февруари по обвинение в терористична пропаганда и подстрекаване на населението. Двадесет и двама германски граждани бяха задържани в Турция след опита за преврат миналата година, според германското външно министерство. Девет от тях все още са в турски затвори. Посланик Мартин Ердман ще посети Дениз Юджел в затвора със строг режим Силиври, западно от Истанбул. Там е задържан и германският правозащитник Петер Щойтнер. Германският посланик посети Юджел през юни, а в сряда за първи път ще посети Щойтнер, който бе арестуван миналия месец заедно с местния директор на Амнести интернешънъл. Днес ще има и рутинно изслушване за пускане под гаранция на германската журналистка и преводачка Мешале Толу, която бе арестувана през април по обвинение в членство в терористична организация и разпространяване на терористична пропаганда. Нейното семейство се надява тя да бъде освободена до началото на процеса й на 11 октомври. В момента тя е в женски затвор в Истанбул, заедно с двегодишния си син.", "date": "2017.08.22", "title": "Германският посланик в Турция ще посети в затвора арестувания германски журналист"}
{"url": "https://www.24chasa.bg/novini/article/6402743", "text": "Недялко Несторов от Института за икономически изследвания БАН ще участва в Шестата международна среща на Нобеловите лауреати по икономика, която ще се състои от днес до 26 август в Линдау, Германия, съобщи пресцентърът на БАН. Основната цел на форума е да бъде стимулиран обменът на знания, идеите и опитът между Нобеловите лауреати и млади учени, както и да се насърчи обменът между учени от различни поколения, култури и дисциплини. След организиран конкурс сред докторанти и постдокторанти от всички университети в страната, за участие са допуснати трима български икономисти. Те са избрани на базата на техните публикации, както за приноса и за опита им в икономическите изследвания. Конкурсът за България се организира от партньорите на Нобеловата среща - от Българската макроикономическа асоциация. След това кандидатите са преминали одобрение и от Съвета в Линдау. Във форума ще участват 18 от носителите на Нобеловата награда по икономика и над 300 младежи - докторанти и постдокторанти от цял свят. Срещата ще бъде открита от Марио Драги - президент на Европейската централна банка.", "date": "2017.08.22", "title": "Икономист от БАН - на среща на Нобеловите лауреати по икономика в Германия"}
{"url": "https://www.24chasa.bg/novini/article/6402746", "text": "Редица съюзници на САЩ са склонни да увеличат контингентите си в Афганистан, заяви министърът на отбраната на САЩ Джеймс Матис в изявление, разпространено след като президентът Доналд Тръмп обяви нова стратегия на САЩ за Афганистан, предадоха ТАСС и Ройтерс. Аз дадох указания на председателя на Съвета на началник-щабовете на въоръжените сили на САЩ генерал Джоузеф Дънфорд да започне подготовка за осъществяване на стратегията на президента. Аз ще бъда в контакт с генералния секретар на НАТО Йенс Столтенберг и с нашите съюзници, редица от които са склонни да увеличат броя на контингентите си в Афганистан, заяви Джеймс Матис, предаде БТА. Новата стратегия на САЩ за Афганистан предвижда Вашингтон вече да не обявява броя на своя контингент в страната и да не съобщава срокове за начало и край на военните операции. Наред с това Тръмп обеща американските военни вече да не бъдат използвани, за да изграждат демокрация извън.", "date": "2017.08.22", "title": "Джеймс Матис: САЩ и съюзниците им ще увеличат контингентите си в Афганистан"}
{"url": "https://www.24chasa.bg/novini/article/6402753", "text": "Временно днес ще бъде спряна водата в някои части на столицата, съобщиха от \"Софийска вода\". Във връзка с монтаж на спирателни кранове и пожарен хидрант в кв. \"Абдовица\" се налага спиране на водата от 9.30 до 21,30 часа на живеещите в района на кв. \"Бусманци\", кв. \"Абдовица\", кв. \"Димитър Миленков\", кв. \"Нова Враждебна\", кв. \"Видните\", Индустриална зона Казичене-запад. С понижено налягане ще бъдат клиентите в с. Казичене, с. Кривина и с. Долни Богров. Във връзка с изграждане на главен канализационен клон по бул. \"Лазар Михайлов\" в кв. \"Бенковски\" няма да има вода от 9.00 до 21.00 часа днес и в района на ул. \"Знание\", ул. \"Бодра смяна\", ул. \"Тетевенска\", ул. \"Хоризонт\", ул. \"Перяновец\", ул. \"Новачки\", ул. \"Логачка\", ул. \"Зеленска\", ул. \"Единство\". След възстановяване на водоснабдяването е възможно временно повишаване мътността на водата. В част от жк. \"Лозенец\" също ще бъде спряна водата от 9.00 до 18.00 ч. - във връзка с подмяна на сградно водопроводно отклонение на ул. \"Крум Попов\".. Без вода ще са живеещите на ул. \"Крум Попов\" - от ул. \"Синчец\" до ул. \"Христо Смирненски\", ул. \"Неразделни\" - от ул. \"Старата стена\" до ул. \"Крум Попов\". Днес, от 10.00 до 17.00 ч., във връзка с прекъсване на сградно водопроводно отклонение във в.з. Симеоново - север, се налага спиране на водата на ул. \"Неофит Хилендарски\" - от ул. \"71\" до ул. \"Света Мария Магдалина\".", "date": "2017.08.22", "title": "Виж къде спират водата в столицата днес"}
{"url": "https://www.24chasa.bg/novini/article/6402755", "text": "Към 06.00 часа на българо-турската граница на ГКПП Капитан Андреево на изход има 2 км колона от товарни автомобили, на ГКПП Лесово на изход има 1 км колона от товарни автомобили,  съобщиха от пресцентъра на ГД \"Гранична полиция\". Нормален е трафикът на всички гранични контролно-пропускателни пунктове по границите с Румъния, Сърбия, Македония и Гърция. Фериботът Оряхово - Бекет работи само в светлата част от деня поради ниско ниво на река Дунав", "date": "2017.08.22", "title": "Колони от товарни автомобили се образуваха на Капитан Андреево и  на Лесово"}
{"url": "https://www.24chasa.bg/novini/article/6402760", "text": "3000 приятели имало зверски убитото момиче в асансьор в Бургас в профила си в социална мрежа, съобщи прокурорката Йовита Григорова по Нова тв. Усилената кореспонденция говори за двойнствен живот, допълни тя. 11-годишното дете се запознало с убиеца си в социалната мрежи наскоро и контактували от две седмици. Разменили си телефони и се срещнали. Частично самопризнание е направил 15-годишният младеж, заяви Йовита Григорова, която е зам. апелативен прокурор на Бургас. Разследва се умишлено убийство и момчето може да получи от 3 до 10 г. затвор. То е нанесло с нож рана, дълбока 3 см, което говори за сила и целенасоченост да извърши убийство, каза Григорова. Още не може да се каже дали двете деца са били под въздействие на наркотици. Взети са кръвни проби от двамата, но още не са излезли резултатите. Наложено е задържане за 72 часа на младежа, а днес ще бъде гледано делото в Окръжния съд в Бургас.", "date": "2017.08.22", "title": "3000 приятели имало убитото момиче в Бургас в социална мрежа (Видео)"}
{"url": "https://www.24chasa.bg/novini/article/6402761", "text": "Председателят на БСП Корнелия Нинова взе участие в честването на празника на община Самоков заедно с президента Румен Радев, съобщиха от пресцентъра на БСП. \"Честит празник, Самоков! Поздравявам жителите на общината за това, че последователно и с любов я развиват като прекрасно място за живеене и отглеждане на децата им, за производство, образование ,култура и туризъм. Бъдете здрави и със самочувствие на хора, които създават и градят. Изпитвам дълбоко уважение към кмета Владимир Георгиев и председателя на общинския съвет Силвия Стойчева ,както и към целия екип на БСП , които показаха , че се грижат за община Самоков като за свой дом. Гордея се с такива кметове и общински съветници\", обърна се към жителите на Самоков Нинова.", "date": "2017.08.22", "title": "Корнелия Нинова поздрави жителите на община Самоков"}
{"url": "https://www.24chasa.bg/novini/article/6402767", "text": "Ромско семейство твърди, че е изгонено от басейн в Пловдив, съобщи  в. 35-годишният Юсеин Ефенди, съпругата му Ана и 7-годишният им син не успели да покрият изискванията за достъп на плувния комплекс в пловдивския квартал „Кючук Париж” и останали на паркинга. Юсеин Ефенди разказа пред „Здравей, България”, че дори не успял да си купи билет. На въпрос защо не ги пускат, охранителите не дали никакво обяснение. „Това е голяма дискриминация, пуснал съм жалба”, каза мъжът. Той купил бански за 60 лв. за къпането. Юсеин работи в чужбина и се върнал за един месец през лятото, за да види семейството си. Сега обаче се заканва, че повече няма да се върне у нас.", "date": "2017.08.22", "title": "Не пуснаха ромско семейство на басейн в Пловдив"}
{"url": "https://www.24chasa.bg/novini/article/6402768", "text": "Съдът трябва да гледа мярката за неотклонение на мъжа, който преди четири дни застреля жена си в заведение в София, съобщава  .  в заведение в столичния квартал \"Лагера\" пред десетки очевидци.", "date": "2017.08.22", "title": "Съдът гледа мярката за неотклонение на мъжа, застрелял жена си в заведение"}
{"url": "https://www.24chasa.bg/novini/article/6402566", "text": "Земетресение с магнитуд 3,6 удари италианския остров Иския край Неапол и срина няколко сгради в понеделник вечерта, съобщи Ройтерс. Жена е загинала и поне 20 души са ранени. Жители и туристи на острова побегнаха на улиците. Телевизионни кадри показаха сринати около 6 сгради и черквата в град Казамичола. Зданията били обитаеми и има изчезнали хора. Има съобщения и за ранени хора от труса, който става в разгара на летния туристически сезон. Болницата на остров Иския е евакуирана. Местен лекар разказа за телевизия Sky TG24, че при тях поне 20 души са получили първа помощ след наранявания. Първа помощ се оказва на открито.", "date": "2017.08.22", "title": "Трус удари италиански остров, уби жена, срина сгради"}
{"url": "https://www.24chasa.bg/novini/article/6400634", "text": "Двете планински лъвици тръгват за високото. Ани по лъвица, аз - по-малко. Разговор на околовръстното шосе на София: “Крем срещу слънце?”, “Ми, не. Нали ти носиш?”, “Щеки?”, “Че имам, имам - два чифта, единият е телескопичен. Обаче са в мазето”. Аха, започваме на шест. “Челник?”, “Забравих. Но сложих резервни батерии” и т.н., и т.н. нещо срещу комари, липсват и други неща. За сметка на това имаме локум. Три кутии - с вкус на рози - 2 броя, с вкус на карамел - 1 брой. (Миналия път нямахме нито един.). Само да кажа, че от двете по-русата съм аз. В Сапарева баня се впускаме в шопинг. При крайно ограничени възможности. Например “Плод и зеленчук”-ът работи. Но не продават крем срещу слънце. Що така правят тия хора? Всичко друго е затворено. Логично - събота вечер е. На главната откривам магазин за всякакви стоки - от тенджери до ядрени реактори. Лелята се кани да си ходи, но успявам. Има крем. Браво. Отпред пише фактор 30, на гърба - фактор 50. Ха-ха, усреднено значи е фактор 40. Ще бъдем тотално слънцезащитени. Челници – не. Фенерче - да. Ръчно. Зарежда се в електрически контакт. Честно. За двата артикула давам 9,50 лв. Обогатени с вещи, подкарваме към Паничище. Там ще спим. А утре? Утре - към езерата. Отсечката хижа “Рилски езера” - хижа “Мальовица” е 14 километра. Общата денивелация е 1700 метра. По пътеводител чистото ходене е 6 часа и 30 минути. Този пореден етап от българската част на трансевропейския маршрут Е-4 продължава и след хижа “Мальовица” до заслон Страшното езеро. Това са още около два часа ходене. Днес обаче няма да отидем до края на етапа. Колата е долу на лифта и логистично връщането ще е по-сложно. Неделя. Рано сутринта. Търгваме от хижа “Рилски езера” по Сухия рид нагоре. Сами сме. Няма вятър. Тихо е. Тук съм. Времето е забавено с няколко такта. Почти да го докоснеш. Като да пресегнеш и погалиш сънено дете. На първата панорамна площадка спираме. Има - няма сме ходили 30-40 минути. Ама ще поседнем. Щото двечките за никъде не бързаме, нали. Пием разтворимо кафе, ядем кроасани от бензиностанцията. Живот. Планината бавно се разбужда. Това с Е-4 започва да ми струва тъпо. Какъв е този зор да го минавам? Защо да не си останем тук? Хубаво е. Ани смята, че трябва да тръгваме. Направо се чудя на акъла. Нереални звуци на 2000 метра надморска височина. Връщам се обратно до скалния прозорец, който подминах. Долу, на ръба на езерото Трилистника, в подножието на връх Харамията (2481 м н.в.), танцуват дъновистите. Под лъчите на изгряващото слънце. Облечени са в бяло. Движат се в синхрон. С бавни ритмични движения. Красиви. Много красиви. Една приятелка казва, че харесвала философията им, но дейностите по изгрев-слънце идвали много рано. А тя ляга късно и трудно става. Абсолютно сериозно питала имат ли вечерна секция, дето танцува по залез-слънце. Да се запише. Нямало. Аз също, след толкова години по планини ги виждам за първи път. Кръгът е още малък. Сега се събират. В следващите дни ще идват от целия свят за Големия танц на 19 август. За лятното слънцестоене. Когато денят и нощта са равни. Тогава Бялото братство ще се подреди в концентрични кръгове и с пламтящата зора ще танцува. В името на своя Бог и заради вярата. За хармония и любов, казват. Не съм специалист по религиите. Ако бъркам нещо, моля за извинение. Обаче са толкова ефирни. И крехки. Приличат на елфи. С малко тъга и известно чувство за загуба продължаваме. С хладно високопланинско високомерие подминаваме press point position - площадката до езерото Сълзата (2535 м н.в. ). Тук има изглед към пет от езерата и ако се завъртиш в кръг, се виждат всичките. Затова оттук се снима целият български народ. Ние обаче - не. Не спираме за миг. Корави сме. Над тези неща. Нямаме време за глупости. (Малее, добре, че миналия път се наснимах от всички ъгли, че да се пусна в WhatsApp-а и да мачкам колегите, особено тези от дирекцията по планиране и маркетинг). Вече сме на високото. Зелено е. Безкрайно. И ние двете. Сами. На Пътя. Билото се е ширнала между Раздела и връх Мальовица. Пътеката изобикаля Урдиния циркус. Обозначена е с червена маркировка. Долу Урдините езера блестят в кристална чистота, погалени от обедния вятър. Мальовица (2729 м н.в.) вече се вижда. Обграден от личните си гардове - върховете на циркуса. Зъберите им са впити безпощадно в ясното небе. Чудя се дали музиката на братството се чува до Езерния връх? Едва ли. Жалко. А би било хубаво. Момчил ни проверява. Той е мъж на Ани и мой любим, единствен планински водач. Пита по телефона докъде сме, как сме с времето. Ето, обича жена си. “Бая път имате, накрая ще се мразите”. Когато го каже профи, при това Момчил, това не звучи добре. Даже хич. Чакат ни върховете Дамга (2670 м н.в.), Додов (2661 м н.в.), Малък Мраморец (2598 м н.в) и Голям Мраморец (2602 м н.в.). Ние обаче ще седнем да пием кафе. Графикът да върви по дяволите. На билото е истинско удоволствие да се ходи. Равно и меко. Отляво са Витоша и Стара планина. Отдясно - Пирин. За миг дават поглед към Рилския манастир - 1400 метра по-надолу, в гората, по долината на р. Друшлявица. (Това име - Друшлявица - само по себе си да ви говори нещо, а? Да не вземете да слезете по нея до манастира. Стръмно, гадно и хлъзгаво. То всеки си решава, но нямате работа там. Вярвайте ми.) След още някой друг час и последно изкачване преваляме връх Мальовица. Алфа планинската лъвица Ани води. По-опитна е, по-печена. Следвам ритъма на стъпките . По едно време ме обземат съмнения. То хубаво, ама защо другите не слизат заедно с нас? Къде е маркировката? Върволицата неделни туристи ни се пада отдясно по широкия друм. А ние - по козята диря. Първо се смъкваме по едни отвратителни скали, после забиваме в къпинака. Ясно, пак сме объркали. Не че през лятото посред бял ден може нещо да стане. Миналия път, като се загубихме над Клисура, беше доста по-срамно. Но определено навява мисли за системна липса на финес, нали? През Еленино езеро все пак се включваме в магистралната пътека. После накратко, че не обичам тази част. Краката ми са така набити, че не ща да ви разказвам повече. Това за Първата, Втората и разните други тераси си го прочетете в пътеводителя. Или си ги минете сами. Ама в 30 градуса жега. След цял ден ходене. За по-релефно изживяване. Мразя да слизам от Мальовица! И все пак, може би не. Не чак докрай. Орловец, Камилата, Ушите, Куклата и другите именни и безименни върхове се сключват над главите ни. Стихийни. Поръбени от лъчите на залязващото слънце. Нежни. Останалото няма значение. Долу пред хижата най-сетне двете лъвици ядат локум. Ани - с вкус на рози, аз - на карамел. Едната кутия е скъсана. Всичко е покрито с пудра захар. Щастлива съм.", "date": "2017.08.22", "title": "Е-4, етап III: от Седемте рилски езера до Мальовица"}
{"url": "https://www.24chasa.bg/novini/article/6402771", "text": "\"Ако се установи, че действително е начислена такса „желание на клиента“ това само по себе си е нарушение, защото и самият търговец признава, че клиентът не е уведомен, че такова нещо ще му бъде начислено допълнително\" , каза пред   председателят на Комисията за защита на потребителите Димитър Маргаритов по повод поискана , община Балчик. „В момента извършваме проверка на конкретния случай. Изискали сме от търговеца да ни представи извадка от фискалната памет, да се убедим, че действително е начислена тази такса“, посочи той и допълни, че за това нарушение по Закона за туризма санкцията е от 500 до 3000 лева. „Житейската логика навежда на това, че за нормално желание даден продукт да бъде обработен по малко по-специален начин не се налага да се правят допълнителни разходи“, коментира Димитър Маргаритов. Според него в рамките на нормалния комплимент на заведението би могло това да бъде направено без никакъв проблем. „Извършихме проверка в този обект на принципа „таен клиент“. Нашите колеги са поискали да бъдат обработен по по-специален начин някои от поръчаните от тях ястия, но такава такса не им е била начислена“, каза още председателят на КЗП.", "date": "2017.08.22", "title": "Димитър Маргаритов: До 3000 лв. глоба за таксата „желание на клиента“"}
{"url": "https://www.24chasa.bg/novini/article/6402775", "text": "Националната агенция по приходите (НАП) е запечатало 120 заведение по българското Черноморие само за последните два месеца заради укриване на обороти, заяви пред   говорителят на агенцията Росен Бъчваров. По думите му в още поне 2 000 са открити различни нарушения като неиздаване на касови бележки и други. Проверките продължават. \"Предстоят може би още около 7000-8000 проверки до края на сезона по цялото Черноморие, не само в Слънчев бряг, който стана много силно известен\", уточни Бъчваров. И добави, че целта на проверката е не да отчитат рекорди с повече глоби и наказателни постановления, а до отчитаме стабилен ръст в оборота и по-добро спазване на закона.", "date": "2017.08.22", "title": "НАП запечата над 120 заведения по Черноморието"}
{"url": "https://www.24chasa.bg/novini/article/6402779", "text": "Жена загина намясто, след като беше блъсната от бързия влак Мездра - София в района на „Илиянци“. Инцидентът е станал около 6.00 часа тази сутрин, предаде  . Към момента всички влакове, идващи от Северна България към София и обратно са спрени и изчакват. Това се налага заради работата на следствените органи. Все още не е ясно кога точно ще приключи огледът и кога ще бъде възстановено движението на влаковете.", "date": "2017.08.22", "title": "Влак премаза жена край \"Илиянци\", жп линията е блокирана"}
{"url": "https://www.24chasa.bg/novini/article/6402783", "text": "Талибаните предупредиха във вторник, че Афганистан ще се превърне в „гробище\" за САЩ, след като президентът Доналд Тръмп даде „зелена светлина“ за изпращането на още хиляди американски войници в страната, предава AFP, цитирано от \"Фокус\". „Ако Америка не изтегли войските си от Афганистан, скоро страната ще се превърне в още едно гробище за тази суперсила\", предупреди говорителят на талибаните Забихулла Муджахед в изявление.", "date": "2017.08.22", "title": "Афганистан ще се превърне в „гробище\" за американците, предупредиха талибаните"}
{"url": "https://www.24chasa.bg/novini/article/6402797", "text": "Правителството в Атина планира да направи фермери от мигрантите, идващи от конфликтните райони, за да ги интегрира в обществото, съобщава изданието \"Прото тема\". Министерството за миграцията е изготвило широка програма, за да може мигранти да започнат да придобиват необходимите фермерски навици. Атина предприема този ход и за да не загуби средства от финансовия ресурс, който ЕС предоставя на Гърция за бежанците, отбелязва вестникът, цитира БТА. Властите в страната обмислят да предоставят държавна земя за обработване първоначално на 1 000 до 1 500 бежанци. Целта е да се създаде заетост на намиращите се в Гърция бежанци от конфликтните райони, така че те да не крият риск за обществото. Управляващите в Атина оглеждат райони в гръцка Македония или Беотия, които биха могли да бъдат предоставени на бежанци за отглеждане на различни земеделски култури. В същото време гръцки представители в европейските институции бият тревога за опасността страната им да загуби до 20 на сто от европейските фондове, които Гърция очаква, за да се справи с намиращите се на нейна територия бежанци. Местни източници оценяват сумата като доста голяма и смятат, че тя може да бъде орязана и че това ще бъде с последствия за страната. Министърът за миграцията Янис Музалас вече водел битка в тази посока, за да предотврати такава възможност и Гърция да не се възползва от този финансов ресурс. Гръцките опасения произтичат от факта, че бежанският маршрут през източната част на Егейско море вече се смятал за отчасти затворен, но този през Средиземно море тласкал хиляди бежанци и мигранти към южните брегове на Италия и Испания. Добре осведомени източници преценяват, че всичко щяло да се реши до октомври, но дотогава натискът от Рим и Мадрид бил толкова голям, че Брюксел трудно можел да им откаже нова помощ поради този наплив на бежанци и мигранти към техните страни, пише още изданието.", "date": "2017.08.22", "title": "Гърция смята да предостави държавна земя на 1500 бежанци"}
{"url": "https://www.24chasa.bg/novini/article/6402799", "text": "В столичния квартал „Захарна фабрика” тази нощ там беше струпана тежка техника заради акцията по събарянето на незаконните ромски постройки. В квартала ще бъдат съборени 143 незаконни къщи, съобщава  . Около 504 е броят на живущите на терена, който се оказал общински. „Заповедта за събаряне на постройките е изданена още през миналата година. Благодаря на органите на МВР, тъй като в момента се работи нормално и спокойно. Създали сме организация за извозване на багажа на хората, чиито къщи ще бъдат разрушени. И започна поетапно разрушаване на някои от бараките. Мой приоритет е нито едно дете да не остане на улицата”, коментира Иван Божилов, кмет на район „Илинден”.", "date": "2017.08.22", "title": "Събарят 143 незаконни ромски къщи в столичния квартал \"Захарна фабрика\""}
{"url": "https://www.24chasa.bg/novini/article/6402811", "text": "Министърът на отбраната на САЩ Джеймс Матис пристигна във вторник на изненадваща визита в Багдад, съобщава вестник The Washington Post, цитирано от \"Фокус\". В иракската столица Матис ще се консултира с американски командири и иракски правителствени служители за продължаващата борба с близкоизточната радикална групировка „Ислямска държава“. Посещението му е след освобождаването на втория по големина град в страната – Мосул. Операцията бе подпомогната и от американска страна. Към момента иракските сили се опитват да възстановят контрола над Тал Афар. След това се очаква те да се съсредоточат върху изтласкването на джихадистите от долината на река Ефрат. В Багдад Матис е придружаван от специалния американски пратеник в коалицията срещу „Ислямска държава“ – Брет Макгърк.", "date": "2017.08.22", "title": "Министърът на отбраната на САЩ пристигна в Багдад"}
{"url": "https://www.24chasa.bg/novini/article/6402820", "text": "1 166 417 ще бъдат дадени за подаръци по време на българското председателство на ЕС, заяви по Нова тв Диана Дочева, директор на дирекция на подготовка и провеждане на председателството към министерството на европредседателството. Ще бъдат подготвени шалове за дамите за 160 000 лв., като 900 броя ще са луксозни, а 16 000 – стандартни. За мъжете се предвиждат вратовръзки за 287 000 лв. – 1100 лукс и 20 000 стандартни. Подаръците са традиционни, откакто има ротация в председателството, и са утвърдени през годините. За тях се плаща с пари от държавния бюджет. Всеки еврочиновник ги очаквал, мнозина си правели колекции. България ще подготви 50 000 подаръчни комплекта, които включват също тефтери и химикалки. 18 000 от тях ще бъдат пратени в Брюксел. За председателството ще бъде изработена монета от 2 лв., ще пуснем и марка с лого. Шаловете са поръчани на българска дизайнерка, която ще използва шевици в тях. Над 1,2 млн. сигурно ще отидат за подаръците, като у нас пристигат 20 000 души, които ще участват в 200 събития. Гостите ще бъдат черпени с по 25 мл ракия, за да я опитат, а не с 50 мл. Който иска, ще получи още. Работните обеди ще са на последния етаж на НДК, който се преустройва за целта. Вечерите ще бъдат на две места – в резиденция Бояна и София Тех парк. За някои приеми ще се събират по 300 души и Бояна се оказва тясна, съобщи Дочева. За изхранването на гостите се предвиждат 1 700 000 лв. В кетъринга ще бъдат използвани спонсориране и партньорство на български производители, които да рекламират продукцията си като вино и минерална вода.", "date": "2017.08.22", "title": "Даваме над 1 млн. за подаръци за европредседателството"}
{"url": "https://www.24chasa.bg/novini/article/6402822", "text": "На 17 август във Варна се роди бебе, което тежи 5,2 килограма и е високо 54 см. Рекорд ли е това за морската ни столица и как се чувстват момченцето Орлин и майка му, разказва  . Орлин е дълго чакано бебе за родителите му. Трябвало е да се роди на 15 септември, но се е наложило секцио месец по-рано. Майката разказва, че в рода й се раждат големи деца, но Орлин е най-голямото.", "date": "2017.08.22", "title": "Момченце, тежащо 5,2 кг, се роди във Варна"}
{"url": "https://www.24chasa.bg/novini/article/6402831", "text": "Руски турист се е удавил в морето в района на местността Косата, съобщиха от Областната дирекция на МВР – Бургас. Вчера около 12.06 часа в Районно управление „Полиция” – Поморие е получено съобщение за това, че в морето край пясъчната ивица в местността Косата, разположена между Поморие и Ахелой, е открит труп на 66-годишен руски турист с инициали Б.К. Мъжът е пристигнал в България на 17 юли през ГКПП „Летище Бургас” и отседнал в Поморие. При извършения оглед видими следи от насилие не са констатирани. Намерени са велосипед, лични вещи и рибарски въдици. Тялото на Б.К. е откарано за аутопсия в „Съдебна медицина” към УМБАЛ – Бургас. Работата по случая продължава от служители на Районно управление „Полиция” – Поморие.", "date": "2017.08.22", "title": "Руснак се удави край местността Косата"}
{"url": "https://www.24chasa.bg/novini/article/6402840", "text": "Маркирането на опасни, сухи и гнили дървета в Борисовата градина започва от днес, информираха от общината. Инициативата е част от дейностите, включени в кампанията 135 години \"Княз-Борисова градина\". Маркирането ще обхване пилотен участък от лесопарковата част на Борисовата градина - карето между бул. \"Драган Цанков\" и бул. \"П.К. Яворов\" и главните алеи покрай стадион \"Българска армия\". През септември маркирането предстои да бъде прието от междуинституционална комисия в разширен състав от експерти от Лесотехническия университет, БАН, Българското дружество за защита на птиците и др. Дърветата, за които има съгласие, ще бъдат премахнати. След извършване на дейностите в пилотния обект, предстои публичен отчет, преди да се продължи с последващи действия в следващи периметри от лесопарковата част на Борисова градина.", "date": "2017.08.22", "title": "Маркират опасни, сухи и гнили дървета в Борисовата градина"}
{"url": "https://www.24chasa.bg/novini/article/6402842", "text": "Четири жалби до полицията и прокуратурата, поредица обаждания на 112 и ограничителна заповед не успяха да спасят 42-годишната Елена от нейния съпруг. Преди дни жената беше застреляна от упор с четири куршума пред очите на най-добрата й приятелка и много свидетели от 64-годишния си съпруг. Миролюба Бенатова представи по   историята на тази предизвестена смърт. Журналистката се срещна с две приятелки на Елена - Таня и Милена. Те преживяват с нея всички заплахи, на които е подложена жената през последните две години. Последната жалба срещу Венцислав Василев е подадена часове преди разстрела. Елена и Венцислав имат две деца на 10 и 5 години. Мъжът я тормозил психически и физически. Посягал и на голямото дете. Ограничителната заповед от юни тази година дава на Елена два месеца относително спокойствие, но не и гаранция за живота й. „Той дойде, каза й, че е нагла и безсрамна и му е съсипала живота и просто започна да стреля. Тя се свлече още с първия куршум.” Това си спомня Милена, която е била в кафето със застреляната Елена. Тя показа последната й снимка на Елена, направена часове преди тя да бъде застреляна от бившия си съпруг.  \"Когато той стреля, тя се опитваше просто да се обади на 112, защото той нарушава отново ограничителната заповед. Аз веднага започнах да снимам с телефона, за да имам доказателство. Оказа се даже, че съм уловила момента, в който той си вади пистолета. Той изстреля всички патрони, които имаше налични. Погледна ме и ми каза: \"Сега ще се предам, тя ми съсипа живота да знаеш\" и тръгна. Аз започнах да звъня веднага на 112\", заяви Милена. Друга приятелка на убитата Елена се е чула с Милена минути след случилото се. \"Каза ми - тръгвай. Венци я застреля. Казах да не се шегува с това, но тя ми отвърна, че не се шегува. Тогава чух писъците на хората около тях\", призна другата близка на загиналата. \"Елена имаше лист хартия, който не й послужи за нищо. Той не й спаси живота, не й помогна, не я запази. Тя просто живееше с мисълта, че той ще я убие. След ограничителната заповед той продължи да я следи. Знаеше къде живее и работи\", призна Милена.    \"Това е последната снимка, преди Елена да бъде застреляна от Венци. Направена е часове преди убийството, когато го забелязах да се крие в храстите\", призна Милена. \"Бил я е пред заведения, защото ревнува, понеже някой я е погледнал. Веднъж опита да я прегази с кола\", каза Милена. Венци и преди казвал, че ще убие Елена, но развод няма да й даде. \"Казах му, че има деца, но той отсече \"Аз деца нямам, не ме интересуват\". Това е четвърто лято, в което те не живеят заедно. Вечерта преди да се случи това нещо тя ме пита дали в поредната жалба да не пита полицаите дали не чакат да я убият, за да вземат мерки\", заяви приятелката на убитата. Историята на Елена е история на всяка жертва у нас, заяви Миролюба Бенатова. Тя е несвършена работа, подценен проблем.", "date": "2017.08.22", "title": "Приятелка на убитата Елена снимала как мъжът й я разстрелва"}
{"url": "https://www.24chasa.bg/novini/article/6403116", "text": "На тържествена церемония председателят на Народното събрание Димитър Главчев положи венец пред главната мемориална кула на Националното гробище в Сеул. Димитър Главчев и водената от него парламентарна делегация се поклониха пред паметта на загиналите корейски граждани в движението за национална независимост, в Корейската и във Виетнамската война, съобщиха от пресцентъра на Народното събрание. В комплекса са погребани останките на 165 000 души, а имената на 104 000 войници, загинали по време на Корейската война, чиито тела не са били открити, са изписани в главната мемориална кула. „Днес се прекланям пред безкористния героизъм на корейските граждани, дали живота си в движението за национална независимост, в Корейската и във Виетнамската война, погребани на Националното гробище в Сеул. Всеки народ трябва да помни и тачи своите безименни герои и да съхранява спомена за делата на предците си“, написа Димитър Главчев в Почетната книга. Българска парламентарна делегация, водена от председателя на Народното събрание, е на официално посещение в Република Корея от 21 до 23 август 2017 г. Визитата е по покана на председателя на Националното събрание на Република Корея Чунг Се-кюн. В състава на делегацията са председателят на Групата за приятелство България – Република Корея Михаил Христов, заместник-председателят на групата Десислава Атанасова и членовете на групата Николай Александров, Джевдет Чакъров и Кръстина Таскова.", "date": "2017.08.22", "title": "Главчев положи венец пред мемориалната кула на Националното гробище в Сеул (Снимки)"}
{"url": "https://www.24chasa.bg/novini/article/6403132", "text": "Афганистан приветства решението на държавния глава на САЩ Доналд Тръмп да поднови американския ангажимент в разкъсаната от война държава и да позволи разполагането на повече войски на територията й, предава AFP, цитира \"Фокус\". Президентът Ашраф Гани подчерта в изявление, че планът на Тръмп показва „траен ангажимент на основния партньор на Афганистан в този глобален конфликт\".", "date": "2017.08.22", "title": "Афганистан приветства „трайния ангажимент\" на Тръмп към тях"}
{"url": "https://www.24chasa.bg/novini/article/6403129", "text": "Известният руски театрален режисьор Кирил Серебренников е бил задържан по подозрение за злоупотреба с голяма сума пари, съобщи в Москва Главното следствено управление, цитирано от световните агенции. В декларация на управлението се посочва, че Серебренников е заподозрян в \"мошеничество в особено големи размери\". Става дума за правителствени средства от около 1 милион долара, които били отпуснати в периода 2011-2014 година за осъществяване на проекта \"Платформа\" на московския театър Център Гогол. Серебренников е художествен ръководител на театъра, предава БТА Режисьорът е известен с дръзките си постановки, осмиващи нарастващия социален консерватизъм в Русия, посочва Асошиейтед прес. През май тази година той беше задържан и разпитан, но тогава следователите не казаха в какво деяние е заподозрян.", "date": "2017.08.22", "title": "Известен руски режисьор е задържан по подозрение в злоупотреба със средства"}
{"url": "https://www.24chasa.bg/novini/article/6403131", "text": "Баба даде на магьосница-шарлатанка 755 лв. , за да и развали черна магия. Случката се разиграла в понеделник. Около 16:30 ч. жена с дете отишла в дома на 85-годишна жителка на гр. Велико Търново и я  въвела в заблуждение, че ще й развали “черна магия”.  Бабата извадила крупната сума, а по-късно разбрала, че е жертва на измама. В РУ Велико Търново е образувано досъдебно производство.", "date": "2017.08.22", "title": "Великотърновка \"олекна\" с 755 лв.\nза разваляне на черна магия"}
{"url": "https://www.24chasa.bg/novini/article/6403133", "text": "Каталунският плувец Фернандо Алварес, състезаващ се под флага на Испания, не скочи заедно с опонентите си при даването на стартов сигнал, разказва  . В състезанието в Будапеща и по-конкретно в дисциплината 200 метра бруст във възрастова група 70-74-годишни, испанецът Алварес не стартира заедно с останалите участници. Протестните му действия бяха след отказ на организаторите на световното да проведат едноминутно мълчание преди състезанието, въпреки че каталунецът ги е помолил, съобщи \"Дейли Мейл\". \"Стартирах с минута закъснение, но това не ме интересува. Почувствах, че има някои неща по-важни и от всичките златни медали в света\", заяви Алварес след състезанието.", "date": "2017.08.22", "title": "Каталунски плувец остана на блокчето, за да почете загиналите в Барселона (Видео)"}
{"url": "https://www.24chasa.bg/novini/article/6403165", "text": "Все повече хора се връщат в българските села през последните 5-6 години. Това каза председателят на Асоциацията на българските села (АБС) Борислав Борисов, цитира \"Фокус\". „Темата за обезлюдяването на българските села беше актуална някъде до 2010 г. Тогава имаше една постоянно негативна тенденция на обезлюдяване на селата, особено в някои региони. През последните 5-6 години може да се каже, че вече имаме и позитивна тенденция, която е свързана и с възвръщането на доста хора към селата. Тук не става въпрос за хора, които са в пенсионна възраст, а такива в активна трудова възраст“, коментира Борисов. По думите му това е свързано с увеличаването на различни инвестиции в селата и с това, че хората искат нов тип начин на живот, различен от този, който градовете предоставят. „Има една засилена вътрешна потребност на все повече хора да избягат от големите и пренаселени градове и да се завърнат и към корените, и към традициите, и да живеят по-спокойно на село“, допълни Борисов. Той обясни, че най-обезлюден е регионът на Северозападна България, както и части от Централна Стара планина. „На места има и в Югоизточна България трайно обезлюдени села, но на практика броят им представлява един сравнително малък процент. Аз като председател на Асоциацията на българските села многократно съм акцентирал на това, че не трябва чак толкова негативно да се гледа по отношение на процеса на обезлюдяване“, добави Борисов и уточни, че това, че тези около 170-190 села през последните 10 години са се обезлюдили е нормален процес и на места дори има оздравителен ефект. Борисов отбеляза, че селата в област Пловдив напоследък се развиват доста добре. По думите му това е свързано с големите инвестиции в неземеделски дейности, в различни предприятия и услуги. На второ място той постави тези села от област София, а след тях в Ямбол, Стара Загора, Сливен, Русе, Благоевград и Пазарджик.", "date": "2017.08.22", "title": "Експерт: През последните 5-6 години все повече хора се връщат в българските села"}
{"url": "https://www.24chasa.bg/novini/article/6403999", "text": "Отпадъците от 4 български града след Нова година ще трябва да се возят в други населени места, които все още не са определени. Местните депа за отпадъци се затварят в Благоевград, Дупница, Бяла и Провадия, съобщи зам.-министърът на околната среда и водите Николай Кънчев. Сметищата, които се затварят от Нова година, са общо 113, но само в тези 4 града не са изградени нови, нито са намерили някаква алтернатива до момента. “Екоминистерството се опитва да им помогне, като съгласуваме графици за превозване на отпадъците до други населени места”, каза Кънчев. Екоминистър Нено Димов каза пред “24 часа”, че последните преговори, които са водени, са отпадъците на Благоевград да се возят в Сандански, а тези от Дупница - в Самоков или в Перник. Все още обаче няма резултат от тях. Категоричната позиция на министерството обаче е на 31 декември 2017 г. съществуващите сметища в четирите населени места да бъдат затворени. Причината е, че България вече бе осъдена за несъобразяване на 113 от старите депа за отпадъци със съвременните изисквания, а вероятните глоби са огромни. Той даде за пример Италия, чиято еднократна глоба е била 40 млн. евро, а има и плащания за всеки ден. Причината в тези общини да останат без съвременни депа са комплексни, каза зам.-министър Кънчев. Най-честата е, че се обявява обществена поръчка за проектиране или изграждане на ново депо, но тя се обжалва. Обжалва се и изборът на площадка. Пазарджик и Златица например бяха последните две общини, които успяха да довършат изграждането на съвременни депа за отпадъци буквално през последните няколко седмици. Населените места, които нямат съвременни сметища, няма да могат да кандидатстват за парите, които се отпускат по ОПОС за рециклиращи мощности.", "date": "2017.08.22", "title": "Боклукът тръгва  от град на град"}
{"url": "https://www.24chasa.bg/novini/article/6404012", "text": "Екоминистерството ще изгради онлайн система, в която данните за замърсяването на въздуха ще могат да се гледат в реално време, съобщи екоминистър Нено Димов. Най-вероятно платформата ще бъде качена на сайта на Изпълнителната агенция по околната среда. В момента там има само данни за допустимите стойности на основните замърсявания и конкретни населени места се публикуват само ако има превишение. Онзи ден неправителствена организация спечели дело в Администривния съд на София срещу агенцията, която е отказала да предостави данни за замърсяванията в минал период. Димов каза, че агенцията ще обжалва решението, но новата онлайн система ще дава възможност и за справки за стари замърсявания.", "date": "2017.08.22", "title": "Данните за въздуха - онлайн"}
{"url": "https://www.24chasa.bg/novini/article/6404185", "text": "След 16 години работа в Първа инвестиционна банка г-н Васил Христов напуска позицията изпълнителен директор и член на Управителния съвет, считано от 22 август 2017 г., съобщиха от банката. Ръководството на Fibank е благодарно за приноса му към развитието на банката и му пожелава успех в бъдещите начинания. „Гордея се с успехите, които постигнахме заедно в Първа инвестиционна банка и съм благодарен за натрупания опит през всичките тези години!“ сподели г-н Христов. Г-н Васил Христов започва работа в \"Първа инвестиционна банка\" АД през 2001 г. като началник отдел \"Ипотечни кредити\". През 2010 г. г-н Христов бе избран за Изпълнителен директор и член на Управителния съвет на \"Първа инвестиционна банка\" АД. Първа инвестиционна банка е третата по големина на активите банка в България след УниКредит Булбанк и Банка ДСК. Към 30 юни 2017 г. неконсолидираната печалба на Първа инвестиционна банка преди обезценка и данъци е в размер на 82,5 млн. лв., а нетната печалба е 40,6 млн. лв. В началото на месец юли 2017 г. международната рейтингова агенция Moody's присъди на Първа инвестиционна банка дългосрочен рейтинг за депозити B1, а международната рейтингова агенция Fitch Ratings повиши дългосрочния рейтинг на Първа инвестиционна банка от \"B-\" на \"B\", а рейтинга й за жизнеспособност от \"b-\" на \"b\". Перспективата по дългосрочния рейтинг на Fibank се запазва стабилна.", "date": "2017.08.22", "title": "Васил Христов напуска Първа инвестиционна банка"}
{"url": "https://www.24chasa.bg/novini/article/6403945", "text": "Над 20 незаконни постройки в столичния квартал “Захарна фабрика” бяха съборени за един ден във вторник. Там има общо 143 незаконни бараки и къщи, в които живеят над 500 души, обясни кметът на район “Илинден” Иван Божилов. Той обясни, че във вторник са съборени най-масивните постройки, а премахването на останалите незаконни бараки ще продължи през септември. Акцията трябва да приключи до края на годината. “Нямаше никакво напрежение благодарение на перфектната организация на полицията. В съборените постройки живеят над 50 души. Не сме оставили нито едно дете и нито една майка на улицата. Хората, които имат право на общинско жилище или са нуждаещи се, са настанени в социални институции”, обясни Божилов. Постройките в квартала са от години и по думите на Божилов “има хора, които са родени там”. В акцията по бутането на незаконните бараки участваха два багера, а през цялото време в квартала имаше засилено полицейско присъствие и жандармерия. Теренът е отреден за озеленяване и след разчистването на незаконните постройки на мястото ще бъде засадена растителност.", "date": "2017.08.22", "title": "143 незаконни бараки в “Захарна фабрика”, бутнаха над 20 за ден"}
{"url": "https://www.24chasa.bg/novini/article/6404025", "text": "Заведение в Харманли е калкулирало в касова бележка 5 лева за услугата “нищо - 1 час”. Това съобщи министерството на туризма. Министър Николина Ангелкова е разпоредила проверка за категоризацията на заведението след сигнал подаден от клиент до ведомството, към който е приложена и касовата бележка. Министерството на туризма е сезирало Комисията за защита на потребителите и Националната агенция за приходите за последваща проверка на заведението. Министерството призова потребителите да докладват подобни случаи. От касовата бележка се вижда, че става въпрос за кафе-сладкарница “Оскар”, намираща се на булевард “България” 6 в града. Бележката е издадена в 22,25 часа на 15 август 2017 г. Срещу услугата е написано “нищо - 1 час”. Освен това по нищо не личи, че това е фискален бон, какъвто са задължени да издават всички търговски обекти в държавата. ", "date": "2017.08.22", "title": "Заведение в Харманли калкулира 5 лева “за нищо” (Обзор)"}
{"url": "https://www.24chasa.bg/novini/article/6403734", "text": "Командировани на море полицаи арестуваха гард, свързан с охранителната фирма на Златко Баретата и Митьо Очите, а той глътна доза наркотици, секунди преди да му сложат белезниците. Куриозното задържане се разиграло пред дискотека “Баунс” в Слънчев бряг в понеделник. 32-годишният мъж работел по документи като гард в дискотеката. За нейната охрана отговаряла фирмата “Аркус”. В миналото тя бе на наркобоса Златомир Иванов-Златко Баретата, а днес нейн представител за Бургас е друг осъден като лидер на пазара на дрога - Димитър Желязков-Митьо Очите. Мъжът действително бил пред заведението, но полицаите получили информация, че търгува с дрога, основно марихуана и амфетамини. За ареста му дошъл екип от Главна дирекция “Национална полиция”. Полицаите издебнали мъжа и тръгнали да го арестуват, докато няма хора. Той обаче хукнал да бяга и по пътя дори глътнал и изял една доза марихуана, за да не го арестуват с нея. Гонката продължила 3 минути и в крайна сметка след като бил спънат, дилърът бил задържан. В джобовете му полицаите открили още 4 пакета наркотици - 3 с марихуана и един с амфетамини.  Той е бил задържан от същия екип от Национална полиция, който задържа и други двама дилъри в Слънчев бряг. На 4 август те арестуваха хасковския дилър Чико. Тогава другарят му Дани Боксьора опита да наръга полицай и избяга. Топкриминалистите го арестуваха след седмица.", "date": "2017.08.22", "title": "Топполицаи хващат гард на Очите и\nБаретата, той гълта дрога (Обзор)"}
{"url": "https://www.24chasa.bg/novini/article/6403943", "text": "Змия с рекордна дължина от над два метра е уловена от екип специалисти край Бургас. Животното е намерено при рутинен мониторинг, извършен от група учени и студенти от БАН, Софийския и Шуменския университет. “Измервахме една костенурка, когато моят докторант Иван Теленчев скочи, хвана нещо в тревата за опашката и почна постепенно да го изтегля. Тогава разбрахме, че става въпрос за голямо животно, каквото никой от нас не беше виждал”, разказа за “24 часа” херпетологът от Шуменския университет проф. д-р Николай Начев. Работили само 6-7 минути, за да освободят змията възможно най-бързо в горещия ден. Змията е неотровен смок и принадлежи към вида Голям стрелец (Dolichophis caspius), общата дължина е 203 см. Съотношението на дължината на тялото, отнесено към дължината на опашката, показва, че животното е женско, обясниха специалистите. Въпреки че не е отровна, змията била доста агресивна. Ухапването ѝ било доста болезнено, можело да удари и с опашката. Съвсем скоро в Източните Родопи д-р Георги Попгеоргиев от Природонаучния музей на БАН улови женска от същия вид, дълга 202 см. “Когато се измерва живо животно, разликите може да са в рамките на няколко сантиметра. Важното е, че сме близо до световните рекорди за този вид”, каза още проф. Начев. Другите ни змии били много по-малки в сравнение със световните рекорди. За този вид смок у нас има подходящи местообитания. Според специалистите трябва да ги пазим, за да имаме такива “прекрасни екземпляри”. За България влечуго над 2 м било голяма новина.", "date": "2017.08.22", "title": "Рекорд! Учени откриха 203-сантиметров смок"}
{"url": "https://www.24chasa.bg/novini/article/6404270", "text": "7-месечно бебе и двете му братчета бяха извадени живи изпод развалините след трус на италианския остров Иския около 21,00 ч местно време в понеделник. Трите деца бяха затрупани под отломките на къщата си. Бащата обясни, че бил в кухнята, когато горният етаж се срутил върху апартамента им. Децата били в стаите си, а съпругата му, бременна в петия месец, била в банята. Тя успяла да излезе през прозореца и да сигнализира. През нощта пожарникарите извадиха най-напред изпод развалините 7-месечния Паскуале и баща му. Двете братчета - 7-годишният Матиас и 11-годишният Чиро, останаха под отломките. Спасителите бяха през цялата нощ в контакт с децата и успяха да им подадат шишета с вода. Те достигнаха до Матиас около 10,30 ч (11,30 ч българско време). Той бе откаран с линейка в болница. Брат му Чиро беше изваден около 13 ч и също бе хоспитализиран. Журналистите, които видели носилката да минава, обявиха, че той е в съзнание. “Чиро също е жив и здрав! Огнеборците не спряха работа в продължение на часове, за да спасят трите деца”, съобщи пожарната в туитър. Земетресението стана в 20,57 ч в понеделник на курортния остров Иския край Неапол и в него загинаха две жени, съобщи АФП. Едната бе убита от паднала мазилка от черква, а тялото на другата е открито в руини. Най-малко 39 души са ранени, допълва АП. Репортажи на италиански медии и публикации в социалните мрежи показаха хора, излезли на улиците, и десетки сериозно повредени сгради. Трусът причинил токов удар. Евакуирана беше болница. Най-силно засегнат е град Казамичола в северната част на острова, посочва АП. По информация на посолството ни в Рим няма данни за пострадали български граждани при земетресението. Българското посолство е в контакт с местните власти и следи ситуацията, съобщи МВнР. Много туристи се втурнаха да се прибират и италианските власти осигуряват транспорт на желаещите да напуснат острова. Националният институт по геофизика и вулканология в Италия първоначално подцени труса, като заяви, че той е бил с магнитуд 3,6 и е станал на дълбочина 10 км, отбелязва ДПА. По-късно институтът съобщи, че трусът е бил с магнитуд 4 и е станал на дълбочина от само 5 км. Иския е особено уязвима зона, защото е относително неотдавна образувал се вулканичен остров, чиито пластове не са изцяло улегнали, обясни шефът на италианската Национална асоциация по геоморфология Джилберто Памбианки. Той посочи, че стандартите за безопасност при трусове вероятно са били пренебрегнати при строителството. Кметовете на 6 общини в Иския обаче настояха в съвместно изявление, че строителните стандарти нямат връзка с нанесените щети. Повечето срутили се постройки са старинни, се аргументираха те. Сред тях е и църква, построена отново след 1883 г. Островът и съседният Капри са популярни туристически дестинации, известни с минералните си извори. Иския се намира на ръба на калдерата на супервулкан, разположен под Неаполския залив, който според учените е на прага наново изригване. Германската канцлерка Ангела Меркел обикновено прекарва великденската си ваканция на острова. ", "date": "2017.08.22", "title": "Вадят живи бебе и две деца, затрупани след трус в Италия (Обзор)"}
{"url": "https://www.24chasa.bg/novini/article/6404065", "text": "“АББ-България” е сред фирмите, които са получавали клас за инвестиция. Един от най-големите европейски машиностроителни концерни проучва възможностите да изгради завод и логистичен център на над 20 дка площ във Видин, каза за “24 часа” зам.-министърът на икономиката Александър Манолев. Към дунавския град се ориентира и производител на електронни компоненти за автомобилната индустрия. Международната компания, която има вече мощности в България, може да пренесе част от производството си в този район. Интересът на тези компании е към индустриалната зона в града. Наскоро правителството отне статута на свободната икономическа зона във Видин тъкмо заради инвеститорския интерес. В нея терените не можеха да се купуват, а само се отдаваха под наем, което спираше вложенията. Сега продажбата на земите е разрешена. Извън индустриалната зона друга фирма пък иска да отвори шивашка фабрика за дамаски за автомобили, научи “24 часа”. “Видин и по-конкретно индустриалната зона имат големи перспективи за развитие и за привличане на чуждестранни инвестиции. Особено атрактивна е тя за компании от Централна Европа заради възможността да се използва река Дунав като транспортна връзка наред с автомобилната и железопътната инфраструктура”, заяви Манолев. Освен това българската държава и Българската агенция за инвестиции осигуряват стимули за инвеститори в райони с висока безработица, какъвто е и Видин. Приблизително 8% от износа на България вече се формира от авточасти или от компоненти за автомобили. Данните са на “Аутомотив клъстер България”. От 2012 година насам производството на авточасти в България се увеличава с около 15% всяка година. Заетостта в този отрасъл също бележи постоянен ръст. През 2013 г. работните места в тази индустрия у нас са били 25 хил., а 3 години по-късно в нея вече работят 35 хил. души. В България на практика се произвеждат най-различни компоненти за автомобили: кабели, части за климатици и двигатели, микрочипове, гумени уплътнения, стъкла, електроника, тапицерия, седалки и др. 5-6 от фирмите в този бранш са от така наречените доставчици от първо ниво, т.е. произвеждат цели готови за вграждане автомобилни части.", "date": "2017.08.22", "title": "Намерение: Европейски  концерн проучва за  завод във Видин"}
{"url": "https://www.24chasa.bg/novini/article/6404292", "text": "Щурците и други животни станаха по-шумни, когато в зоопарка в Нашвил стана тъмно по време на историческото пълно слънчево затъмнение в САЩ. Истинското “шоу” обаче настъпи, когато светлината се появи отново. Два млади жирафа започнаха да тичат в кръг пред изумените очи на посетителите. Носорозите пък се объркаха и се втурнаха към своя кът в тъмното. Пътниците на круизния кораб “Оазисът на моретата” наблюдаваха явлението, докато певицата Бони Тейлър изпълняваше своя хит Total Eclipse of the Heart, посветен на “сърдечно затъмнение”. ", "date": "2017.08.22", "title": "Животни луднаха от затъмнението"}
{"url": "https://www.24chasa.bg/novini/article/6403982", "text": "Държавната комисия за сигурността на информацията (ДКСИ) е отнела достъпа до класифицирана информация на зам.-шефа на бюрото за контрол на СРС Георги Гатев, стана ясно днес. Така след собствено проучване тя потвърди решението на ДАНС отпреди близо месец. Мотивите на двете ведомства са, че той е ненадежден и не може да му се поверяват тайни. До този развой се стигна, след като спецзвеното “Антикорупция” поиска от агенцията да отнеме достъпа до информация на известния столичен адвокат и настоящ зам.-шеф на бюрото, избран от квотата на ДПС. Причината - Гатев съветвал подсъдими съдия и прокурор, както и още един прокурор как да подадат заявления до бюрото, за да се провери дали спрямо тях са използвани бръмбари. Скандалът гръмна на 24 юли, когато прокуратурата съобщи, че Гатев ги е консултирал. Единият, с когото се видял в кафене до Съдебната палата, бил варненският съдия Светлозар Георгиев, който гледа делото за рекет срещу лидера на партия “Воля” Веселин Марешки. Магистратът е подсъдим за натиск над прокурор. Другият консултиран от Гатев бил плевенският прокурор Димитър Захариев, разследван за връзки с подземния бос Камен Балбузанов-Куката. Третия съветван бил пловдивският прокурор Росен Каменов, срещу когото има дисциплинарни производства, че е лобирал за обвиняем. Самият Гатев не отрича, че познава Георгиев и Захариев, но твърди, че не е нарушил закона. Решението на ДКСИ не е окончателно. То може да бъде обжалвано в 14-дневен срок пред Върховния административен съд (ВАС). До месец съдът трябва да се произнесе в закрито заседание. В случай че потвърди отнетия достъп, парламентът трябва да освободи Гатев, защото без достъп до информация той няма как да работи в бюрото.  Гатев твърди, че не е нарушил закона.", "date": "2017.08.22", "title": "След ДАНС и комисия отряза достъпа до тайни на Гатев"}
{"url": "https://www.24chasa.bg/novini/article/6404116", "text": "12-годишната любов между съпрузите Венцеслав и Елена Василеви приключила с 5 смъртоносни куршума, изстреляни по жената след спор за децата им. “Те вече не са твои\", казала Елена на мъжа си минути преди убийството в столичния кв. “Лагера”. Василеви имали две невръстни дъщери - на 5 и 11 г., но от 2 г. били разделени, тъй като отношенията им охладнели. През последните месеци Елена дори подавала жалби срещу мъжа си за тормоз. Една от версиите е, че той е стрелял по нея от ревност. След ареста нямал вид на човек, който съжалява. “Ако имах 50 куршума, всичките щях да ги изстрелям по нея. Олекна ми”, казал 64-годишният Венцеслав пред полицаите. Убийството бе извършено публично към 15 ч на 18 август пред очите на дузина сащисани очевидци в квартално кафене. Малко по-рано Венцеслав минал със служебния ситроен по улицата, на която живеела Елена. Разбрал, че жена му, която е с 22 години по-млада от него с приятелката ѝ Милена Михайлова. Приближил към масата им, но Елена му казала да се маха, иначе ще набере тел. 112. Венцеслав си тръгнал, но малко по-късно се върнал. Внезапно извадил служебния си пистолет “Зиг Зауер” и хладнокръвно изстрелял 5 куршума в главата и тялото на жена си. Приятелката ѝ Милена заснела нападението с мобилния си телефон, който извадила секунди по-рано, за да докаже на полицията, че Венцеслав нарушава ограничителната заповед да не доближава жена си. ( По време на стрелбата в заведението имало клиенти на 7 маси, сред тях родители с малки деца. Венцеслав седнал зад волана на ситроена и се отдалечил към 6-о РПУ. Там се предал и признал вината си. Предал и оръжието на престъплението. Оказало се, че разрешителното за него е изтекло още през 2006 г. Въпреки това толкова години “След целия ни семеен живот тя не ми даде възможност да говорим за децата ни. Каза ми, че повече няма да ги видя. Не ми разреши да седна до нея”, обясни Василев в Софийския градски съд във вторник. След раздялата двамата продали жилището си в София. Елена взела децата и се преместила в дома на майка си в кв. “Лагера”. Венцеслав отишъл да работи в Ямбол, наел си квартира. Занимавал се с хранителни добавки. “Аз издържах Елена 12 г. Назначих я в моята фирма, плащах ѝ осигуровки и заплати, без да работи. Тя само излизаше и пиеше с приятелки”, твърди задържаният. Според нейни приятелки неотдавна Елена започнала работа като оценител в Пощенска банка. Мъжът ѝ обаче не я оставил на мира. Жалбите и сигналите, които Елена е подала в полицията и прокуратурата срещу мъжа си за тормоз и преследване са 4. Последната е депозирана в Софийската районна прокуратура в деня на убийството. По закон тя има 3 дни да я разгледа и да се произнесе. Въпреки жалбите обаче мъжът не е бил задържан. През юни 2015 г. районният съд издал ограничителна заповед на Василев. Той е задължен да не приближава жена си на повече от 100 м в продължение на 1 г. В решението на съда пише, че ако погази разпоредбата, МВР трябва   Според обясненията на Василев той се срещнал с Елена в нощта срещу 14 февруари. “Тогава тя изпи n брой мухито, оттогава не съм я чувал”, каза той пред съда. Прокурор Виктор Тарчев настоя Василев да остане зад решетките, въпреки че има здравословни проблеми. През февруари на Венцеслав му открили рак на простата и той се подложил на лъчетерапия. Предстояла му и химиотерапия в столичната онкоболница. Имало разсейки и по други жизненоважни органи, обясни адвокат Деница Димитрова. Тя представи в съда документи за заболяванията. Поиска домашен арест за клиента си, за да може да се лекува. Пред магистратите Василев заяви, че преди време е преписал цялото имущество на Елена. “Тя ми го взе. Заради любовта си към нея Имам и други 2 деца, които Елена забраняваше да виждам”, оплака се мъжът. Попитан от съдия Атанас Атанасов дали съжалява за нещо, Василев отвърна: “За разбитото семейство”. “Обвиняемият е с лабилна психика. Има опасност да извърши и друго престъпление, ако не бъде задържан”, каза съдията и остави обвинения зад решетките. Атанасов поясни, че затворническата администрация е длъжна да следи здравословното състояние на Василев. Ако е необходимо, той да бъде заведен в болница. Веднъж Венци я е пребил пред заведение, защото хората я гледали, защото е хубава, каза пред Нова тв Милена, приятелка на Елена Василева. Именно това била капката, която преляла чашата, и Елена подала искане за ограничителна заповед. Венцеслав посягал и на по-голямото им дете, което е на 10 г. Ревнивият съпруг спретнал страхотна сцена на жена си и на Нова година. Докато тя била с другата си близка приятелка Таня, той отишъл в дома на майката на Елена. Там били и двете им деца. Започнал да дърпа малчуганите да тръгнат с него, децата се разплакали, пищели: Пусни ни, не бутай баба, не искаме да дойдем с теб, разказа Таня. Венцеслав крещял и заплашвал възрастната жена. Тя се обадила на дъщеря си и на тел. 112. Когато полицаите пристигнали, ги посъветвали да решат семейните си проблеми в името на децата. Друг път Венцеслав се опитал да прегази Елена с колата си. Тогава жената подала жалба в полицията. Елена се страхувала да се движи сама по улиците, постоянно се оглеждала. Знаела, че мъжът ѝ има пистолет. Подала жалба и когато колата ѝ осъмнала с нарязани гуми. Малко спокойствие, но едва за два месеца, жената получила, когато съдът издал ограничителната заповед. После Венцеслав продължил със заплахите. Пред приятелките на жена си той казвал, че ще я убие. “Как така ще я убиеш? Имате две малки деца”, опитвала се да го вразуми Милена. “Ако нямам майка им, децата не ме интересуват”, крещял Венцеслав. ", "date": "2017.08.22", "title": "Убиецът на Елена бил болен от рак, застрелял я след спор за децата (Обзор)"}
{"url": "https://www.24chasa.bg/novini/article/6399647", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.22", "title": "Виж санирания блок на Дорина Стойчева от Бургас, изпрати снимки, спечели 13 000 лв (видео)"}
{"url": "https://www.24chasa.bg/novini/article/6403892", "text": "Властите в Шарлотсвил, в американския щат Вирджиния, планират паметниците на генералите от армията на Конфедерацията Робърт Лий и Томас \" Стоунуол\" Джаксън в града да бъдат покрити с черен плат, предаде Асошиейтед прес, цитиран от БТА. В. \"Дейли прогрес\" съобщи, че днес градският съвет е гласувал единодушно статуите да бъдат покрити с черен плат в знак на траур за смъртта на 32-годишната Хедър Хейър, която загина, след като кола се вряза в група демонстранти, протестиращи срещу шествие на бели расисти в Шарлотсвил. Шествието бе организирано след решението на градските власти да премахнат паметника на ген. Лий. Преди днешното първо съвещание на градския съвет след събитията местни жители изразиха гнева си срещу градската управа с ругатни, викове и призиви за оставка на съветниците. Говорител на полицията каза, че трима души са били арестувани за нарушаване на обществения ред.", "date": "2017.08.22", "title": "Покриват с черен плат паметниците на генералите в Шарлотсвил"}
{"url": "https://www.24chasa.bg/novini/article/6403901", "text": "\"Не съм член на партия \"Атака\", никога не съм бил партиен член. Не одобрявам тази партия и смятам, че езикът на омразата не трябва да се насърчава\", каза Емил Кошлуков пред Съвета за електронни медии по време на изслушването си в конкурса за генерален директор на БНТ. Изявлението му бе в отговор на не един въпрос от страна на членовете на съвета по повод позицията му на програмен директор в тв \"Алфа\" през последната година. София Владимирова, председател на СЕМ, го попита какви гаранции ще даде, че е независим, тъй като това е едно от условията за поста, за който той кандидатства. Кошлуков обясни, че е бил поканен на позицията програмен директор, но по-скоро с консултантска цел, за да подреди програмата. Заяви, че не е правил, нито създавал предавания. Поканата към него е била като към тв специалист. \"Впрочем вие сте дали на тази медия лиценз за обществена телевизия\", каза той на СЕМ. По думите на Кошлуков гаранциите за неговата независимост са в неговата биография. \"Съден съм за свободата на словото, така че няма да позволя повече да я няма.\" Пак във връзка с гаранциите той обясни, че ще излезе с публични мотиви за назначението на членовете на управителния съвет. Също така в БНТ, ако той й стане шеф, ще има пълна продуцентска независимост. Ще осигури и по-голяма финансова независимост на продуцентите, за да знаят, че не зависят от началника. Същевременно ще разчита основно на кадри от самата телевизия, няма да наема външни хора за продукции, които могат да са вътрешни. Обяснявайки, че хората в самата телевизия могат да се справят, даде пример с \"Референдум\", което е вътрешна продукция и е изключително добро предаване. \"Защо ме карате да коментирам жълти новини\", попита Кошлуков членовете на съвета по повод писанията на \"един вестник или списание\", че е работил в партийна телевизия. \"Защо 5 човека ви плашат, вие сте регулаторен орган\", каза той. Впрочем допълни, че навремето, когато има протести пред ТВ7, че телевизията лъже, той - тогава неин ръководител, пише във фейсбук, че медията е постъпила некоректно и неетично и се извинява на зрителите. \"Имам 80 000 последователи във фен страницата, това извинение имаше 3000 споделяния, вероятно е видяно от един милион души\", каза Кошлуков. Всъщност използването на социалните медии от страна на БНТ е една от основните му идеи в концепцията му. Той смята да създаде дирекция \"Мултимедия\", в която да има редактори за съдържанието на новите платформи, както и кросмедиен нюзрум. Коя точно социална мрежа ще използва БНТ основно, зависи от това какво се ползва най-много в България. Нищо обаче не пречи телевизията да има страница в инстаграм например - мрежата за споделяне на снимки, тъй като има огромен фотографски архив и може да прави галерии, има готови материали и видеосъдържание - всичко, което се търси днес и от младите. Целта му е да заинтригува децата на възраст от 13 до 18 години - времето, в което се изгражда лоялност към марката. Според Кошлуков бъдещето на БНТ е в разпространение на съдържанието й върху много и различни устройства. Заради тях гледането на телевизия е времево изместено, а аудиторията е фрагментирана. Всичко това, което е част от новите технологии, променя зрителските навици. В същото време на БНТ й трябват повече усилия и пари, за да се справи и конкурира с комерсиалните програми на търговските телевизии. Кошлуков е категоричен, че обществената мисия на БНТ трябва да се запази, тъй като търговските медии не правят предавания за зрителите, а за рейтинга и печалбите си. БНТ е единствената телевизия, която гарантира интересите на цялото общество. Според него няма силна демокрация без силна обществена телевизия. Кошлуков смята в медията да бъдат създадени правила за кариерно израстване, които да имат и финансово измерение. Той обясни, че специалните групи в обществото са изоставени от другите телевизии, защото на тези медии не им е интересно. Но пък той ще въведе субтитри в предаванията за всички, които имат проблеми със слуха. Също и аудиотрак, за онези, които не виждат добре. Целта му е регионалните центрове да се превърнат в местни телевизии. Според него продукцията и сега съществува, има и пазар, който може да бъде успешен. За финансирането на БНТ предлага да се организира публична обществена дискусия. \"Не можеш да кажеш какво да е финансирането, хората трябва да кажат. Затова обаче трябва пълен и прозрачен отчет пред обществото, след като му искаме пари.\" Преди да изложи концепцията си пред СЕМ, Кошлуков се представи, като обясни, че е работил за всички големи телевизии - БНТ, Би Ти Ви, Нова тв и ТВ 7, докато я имаше. Също и в почти всички тв жанрове. \"Това ми даде кураж да се явя за позицията\", каза той. Накрая обясни с усмивка защо е бил в САЩ в началото на юли, попитан за това от Иво Атанасов. \"Бях, за да си легализирам дипломата за висше образование, която ви дадох\", каза той. Обясни, че е завършил Калифорнийския университет, но за да бъде легализирана дипломата му у нас, трябвало печат от университета. Впрочем, това е проблем, с който се сблъскват стотици хора, учили в Америка. \"За един печат ходих до САЩ\", каза той. Изслушването на Кошлуков беше последно в конкурса за генерален директор на БНТ. То беше и най-дълго - почти два часа, след като всички останали говориха пред СЕМ най-много час и 10 минути. Той говори умно и с чувство за хумор и успя да задържи вниманието на всички в залата без никакъв проблем. По думите на председателката на СЕМ София Владимирова Кошлуков е представил и най-балансираната концепция. Конкурсът завършва утре, когато се очаква СЕМ да обяви решението си кой е новият генерален директор на БНТ.", "date": "2017.08.22", "title": "Кошлуков в конкурса за БНТ: Не съм член на \"Атака\", биографията ми е гаранция за моята независимост"}
{"url": "https://www.24chasa.bg/novini/article/6403922", "text": "Психотропни вещества в наргилетата. Употребата им става все по-често срещана тендеция сред младежите. Химическите субстанции, които приемат, въздействат главно на централната нервна система, създават временни изменения на възприятията, настроението, съзнанието и поведението и я унищожават. Това посочи в студиото на   психологът Христо Монов. \"Проблемът на Слънчев бряг не е, че шумът от заведенията е твърде висок, а че се предлагат всякакви опиати с неизвестно съдържание, най-вече под формата на наргилета. Това е най-големият пазар на дрога у нас\", отсече той. Именно спор за наргиле доведе до убийството на 11-годишно дете в Бургас. А извършителят е 15-годишно момче. \"Фактът, че са се запознали във Фейсбук е показателен. Този случай за пореден път повдига въпроса за отговорността на родителите и институциите в България. Тъй като децата са онова, което виждат и чуват около себе си\", категоричен бе психологът.", "date": "2017.08.22", "title": "Христо Монов: Има нов пазар на дрога - наргилета с наркотици"}
{"url": "https://www.24chasa.bg/novini/article/6403660", "text": "17 души от пловдивски села, предимно деца, са повалени от хепатит А. Най-малкото е на 5 г. Хлапетата са хоспитализирани в университетската болница \"Св. Георги\". Състоянието им е добро, нямат усложнения. Лечението им ще продължи близо 10 дни. \"Първите симптоми на заразата са грипоподобни - висока температура, безапетитие, отпадналост, затова често не им се обръща внимание. Грешка е в такова състояние да се дава парацетамол, тъй като води до увреждане на черния дроб. На четвъртия-петия ден урината потъмнява, което е сигурен знак, че става въпрос за хепатит А\", обясни началникът на инфекциозната клиника проф. д-р Мариана Стойчева. По думите й причинителят е вирус, който се излъчва с изпражненията. Той е устойчив във външната среда и се предава често чрез монети, в автобуси и басейни, при контакт с вещи на болен. Мухите също разнасят вируса. \"Продавачи на хранителни продукти, които карат заболяването на крак, могат да заразят много хора\", предупреди проф. Стойчева. Екипът й очаква пик на хепатит А през септември, когато децата тръгнат на училище. Същия месец през 2006 г. в \"Столипиново\" пламна епидемия от жълтеница, която порази 3500 души. За да не се повтори, джипитата вече предупреждават родителите да измиват обилно плодовете и зеленчуците и да подобрят личната хигиена на малчуганите, тъй като те са най-уязвими за \"болестта на мръсните ръце\", както е известен хепатит А.", "date": "2017.08.22", "title": "Хепатит плъзна в пловдивски села, 17 в инфекциозното"}
{"url": "https://www.24chasa.bg/novini/article/6403845", "text": "Кметът на Дубровник Мато Франкович е поискал да бъде намален два пъти броят на пътниците туристи, които всеки ден пристигат в този хърватски град с големите круизни кораби, които плуват в Средиземно море, съобщи МИА, цитиран от БТА.   Франкович смята, че този известен средновековен град в южната част на Адриатическо море е застрашен да бъде задушен от големия брой туристи и гостите, които за ежедневно пристигат в Дубровник. Той каза, че сегашната средна цифра от осем хиляди туристи от круизни кораби на ден би трябвало да се намали на четири хиляди. Кметът настоява и за ограничаване на туроператорите, които организират еднодневни посещения в града, който е защитен от ЮНЕСКО от 1979г. Дубровик е едно от шестте най-посещавани пристанища от крузини кораби. Миналата година в Дубровник са акостирали 639 кораба, с които са пристигнали над 830 000 пътници. Подобни искания за ограничаване на круизните кораби обявиха също Венеция и Барселона.", "date": "2017.08.22", "title": "Кметът на Дубровник иска ограничаване на\nброя на туристите от круизни кораби"}
{"url": "https://www.24chasa.bg/novini/article/6403741", "text": "Във Велико Търново създават парк с миниатюри, наречен „Търновград – духът на хилядолетна история“. Той ще се намира в подножието на средновековната столична крепост Царевец. Инвестицията е на украински предприемачи, които смятат, че Старата столица е най-подходящият град за създаването на първия в България туристически обект от този тип. Туристите ще могат да се докоснат до емблематични исторически и архитектурни шедьоври в страната ни. Първоначално макетите ще са над 40 на брой, в мащаб 1:25. Сред естествена растителност ще бъдат изложени миниатюри на крепостта Царевец, паметника на Асеневци във Велико Търново, храм-паметника „Александър Невски” и сградата на Народното събрание в София, катедралата „Успение Богородично” във Варна, Античния театър в Пловдив. Поставени ще бъдат също макети на крепостта Баба Вида, Асеновата крепост, Бачковския и Рилския манастир, Паметника на свободата на връх Шипка, храмове в Несебър, известни природни забележителности и др. По оформянето на новата атракция вече се работи, а хода на дейностите провериха заместник-кметовете на Велико Търново Снежана Данева-Иванова и проф. Георги Камарашев. По инициатива на общината няколко терена в района на някогашния средновековен квартал „Френкхисар“ бяха въведени в регулация. След полученото инвестиционно намерение и с решение на Великотърновския общински съвет за пространството, където ще е паркът „Търновград – духът на хилядолетна история“, бе обявен конкурс. Инвеститорите получиха необходимите разрешения от съответните институции, я цялата процедура бе съгласувана и одобрена от Националния институт за недвижимо културно наследство. Районът под Балдуиновата кула вече е изчистен. Тъй като в близост бе открита археология – зидовете на средновековния Богородичен манастир, теренът няма да бъде разкопаван. Паркът ще бъде създаден върху предварително написани няколко слоя с почва, по чието валиране и подравняване се работи. Цялата дейност е под наблюдението на археолога проф. Хитко Вачев. Иновативната инвестиция е предпоставка за още по-голямо увеличаване на туристическия поток във Велико Търново, както и за удължаване на престоя на гостите на града, смятат от местната администрация.", "date": "2017.08.22", "title": "Първият у нас парк „Търновград – духът на хилядолетна история“ правят под Царевец"}
{"url": "https://www.24chasa.bg/novini/article/6403873", "text": "\"Синът ми не е способен да носи нож, да не говорим да намушка човек. Той не може салам да си отреже сам, кара мен. Страхлив е, всички деца в квартала го бият. Страхува се да бъде сам, не пие и не пуши\", категорична е майката на 15-годишния Иван Иванов от Бургас, обвинен в убийството на 11-годишната Никол Йончева. Жената, която се представи като Донка разказа, че в неделя, 20 август Иван се върнал от село Братово, където бил с баща си, изкъпал се и излязъл да играе с децата. Около 4 сутринта в понеделник на вратата на семейството се позвънило. Оказали се полицаи, които задържали момчето. \"Огледаха навсякъде, Иван питаше какво е станало. Искам да си е вкъщи детето, то ще се побърка, не може да асимилира нещата. Казва - да, добре, хубаво. Няма да се справи в ареста, трябва да си е при нас\", нарежда майката. Донка каза още, че синът е учил до 8 клас в ОУ \"Найден Геров\" като дете със специални образователни потребности. Нямал заболяване, но имал известно изоставане и с него работел ресурсен учител. От тази учебна година трябвало да учи в СУ \"Петко Росен\", което също се намира в к-с \"Меден Рудник\". Семейството на Иван живее в бл.96, който се намира на няколко пресечки от бл.108, в който бе заклано 11-годишното момиче.", "date": "2017.08.22", "title": "Майката на обвинения в убийство осмокласник: Абсурд! Той не може салам да си отреже сам"}
{"url": "https://www.24chasa.bg/novini/article/6403924", "text": "Близо 5 хиляди престъпления извършват непълнолетните и малолетните всяка година у нас. По данни на МВР за последните 5 години умишлените убийства, извършени от деца са 12, предаде Броят на момчетата, които са извършили престъпно деяние, е значително по-голям от този на момичетата – 4154. Престъпленията, извършени от непълнолетни и малолетни момичета, са 826 Най-често децата извършват кражби – 3019. Случаите на нанесени телесни повреди са 209. Регистрирани са още 56 блудства.", "date": "2017.08.22", "title": "12 деца убийци у нас за последните 5 години"}
{"url": "https://www.24chasa.bg/novini/article/6403944", "text": "Седмичното правителствено заседание ще се проведе както обикновено – в сряда, 23 август, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ИЗОБРАЖЕНИЕТО НА ГЕРБА НА РЕПУБЛИКА БЪЛГАРИЯ ДА БЪДЕ ВКЛЮЧЕНО В МАРКАТА НА „ДЪРЖАВЕН ВЕСТНИК” Внася: министър-председателят 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБИЛКА БЪЛГАРИЯ ЗА ИЗДАВАНЕ НА УКАЗ ЗА НАЗНАЧАВАНЕ НА ПРЕДСЕДАТЕЛ НА ДЪРЖАВНА АГЕНЦИЯ «ТЕХНИЧЕСКИ ОПЕРАЦИИ» Внася: министър-председателят 3. ПРОЕКТ НА РЕШЕНИЕ ЗА ОДОБРЯВАНЕ НА ГОДИШЕН ДОКЛАД ЗА СЪСТОЯНИЕТО НА НАЦИОНАЛНАТА СИГУРНОСТ ПРЕЗ 2016 Г. Внася: министър-председателят 4. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАДА НА МЕЖДУВЕДОМСТВЕНАТА КОМИСИЯ ЗА ЕКСПОРТЕН КОНТРОЛ И НЕРАЗПРОСТРАНЕНИЕ НА ОРЪЖИЯТА ЗА МАСОВО УНИЩОЖЕНИЕ КЪМ МИНИСТЪРА НА ИКОНОМИКАТА ЗА ИЗПЪЛНЕНИЕТО НА ЗАКОНА ЗА ЕКСПОРТНИЯ КОНТРОЛ НА ПРОДУКТИ, СВЪРЗАНИ С ОТБРАНАТА, И НА ИЗДЕЛИЯ И ТЕХНОЛОГИИ С ДВОЙНА УПОТРЕБА ЗА 2016 Г. Внася: министърът на икономиката 5. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕН ИМОТ В ГОРСКИ ТЕРИТОРИИ – ПУБЛИЧНА ДЪРЖАВНА СОБСТВЕНОСТ, НАМИРАЩИ СЕ В ЗЕМЛИЩЕТО НА С. КАЛИПЕТРОВО, ОБЩИНА СИЛИСТРА Внася: министърът на земеделието, храните и горите 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ – СОБСТВЕНОСТ НА «ХОЛДИНГ БЪЛГАРСКИ ДЪРЖАВНИ ЖЕЛЕЗНИЦИ» ЕАД, ГР. СОФИЯ Внася: министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ОБЩИНА ПЛОВДИВ, ОБЛАСТ ПЛОВДИВ Внасят: министърът на културата министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ЛЮБИМЕЦ, ОБЛАСТ ХАСКОВО Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА РАЗГРАД, ОБЛАСТ РАЗГРАД Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА РАЗГРАД, ОБЛАСТ РАЗГРАД Внася: министърът на регионалното развитие и благоустройството 11. ДОКЛАД ЗА ОДОБРЯВАНЕ СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В РЕДОВНИТЕ ГОДИШНИ СРЕЩИ НА СЪВЕТИТЕ НА УПРАВИТЕЛИТЕ НА ГРУПАТА НА СВЕТОВНАТА БАНКА И НА МЕЖДУНАРОДНИЯ ВАЛУТЕН ФОНД, КОИТО ЩЕ СЕ ПРОВЕДАТ ОТ 13 ДО 15 ОКТОМВРИ ВЪВ ВАШИНГТОН Внася: министърът на финансите 12. ПРОЕКТ НА РЕШЕНИЕ ЗА РАЗРЕШАВАНЕ ПРИМЕНАВАНЕТО ПРЕЗ И ПРЕБИВАВАНЕТО НА ТЕРИТОРИЯТА НА РЕПУБЛИКА БЪЛГАРИЯ С НЕВОЕНЕН ХАРАКТЕР НА ВЪЗДУХОПЛАВАТЕЛНИ СРЕДСТВА И ЛИЧЕН СЪСТАВ ОТ ВОЕННОВЪЗДУШНИТЕ СИЛИ НА ДЪРЖАВАТА ИЗРАЕЛ ВЪВ ВРЪЗКА С ПРОВЕЖДАНЕ НА СЪВМЕСТНА БЪЛГАРО-ИЗРАЕЛСКА ЛЕТАТЕЛНА ТРЕНИРОВКА „COLLECTOR'S ITEM 17” Внася: заместник министър-председателят по обществения ред и сигурността и министър на отбраната 13. ПРОЕКТ НА РЕШЕНИЕ ЗА ПРИСЪЕДИНЯВАНЕ НА РЕПУБЛИКА БЪЛГАРИЯ КЪМ СПОРАЗУМЕНИЕТО ЗА СЪЗДАВАНЕ НА МЕЖДУНАРОДНАТА ФОНДАЦИЯ ЕВРОПЕЙСКИ СЪЮЗ – ЛАТИНСКА АМЕРИКА И КАРИБИТЕ Внася: заместник министър-председателят по правосъдната реформа и министър на външните работи 14. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА КОРЕПЕР ІІ, ФОРМАТ „КОНФЕРЕНЦИЯ НА ПРЕДСТАВИТЕЛИТЕ НА ПРАВИТЕЛСТВАТА НА ДЪРЖАВИТЕ ЧЛЕНКИ”, КОЕТО ЩЕ СЕ ПРОВЕДЕ НА 6 СЕПТЕМВРИ 2017 Г. В БРЮКСЕЛ Внася: заместник министър-председателят по правосъдната реформа и министър на външните работи 15. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 17 И 18 ЮЛИ 2017 Г. В БРЮКСЕЛ Внася: министърът на земеделието, храните и горите 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА МИНИСТРИТЕ ПО КОНКУРЕНТОСПОСОБНОСТ И ТЕЛЕКОМУНИКАЦИИ НА ЕВРОПЕЙСКИЯ СЪЮЗ, ПРОВЕДЕНО НА 18 ЮЛИ 2017 Г. В ТАЛИН Внася: министърът на транспорта, информационните технологии и съобщенията 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗДРАВЕОПАЗВАНЕ”, ПРОВЕДЕНО НА 20 И 21 ЮЛИ 2017 Г. В ТАЛИН Внася: министърът на здравеопазването 18. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА ОБЩИНА ВАРНА, ОБЛАСТ ВАРНА Внася: министърът на регионалното развитие и благоустройството 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ХРАНИТЕ Внася: министърът на земеделието, храните и горите 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА АДМИНИСТРАЦИЯТА Внася: заместник министър-председателят 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ПРИЛАГАНЕ НА ЧЛ. 7, АЛ. 3 ОТ ЗАКОНА ЗА ВЪЗСТАНОВЯВАНЕ НА СОБСТВЕНОСТТА ВЪРХУ ОДЪРЖАВЕНИ НЕДВИЖИМИ ИМОТИ, ПРИЕТА С ПОСТАНОВЛЕНИЕ №95 НА МИНИСТЕРСКИЯ СЪВЕТ ОТ 2007 Г. Внася: министърът на финансите 22. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №115 НА МИНИСТЕРСКИЯ СЪВЕТ ОТ 2015 Г. ЗА ОПРЕДЕЛЯНЕ НА ПРЕДСТАВИТЕЛИ НА ДЪРЖАВАТА В НАДЗОРНИЯ СЪВЕТ НА НАЦИОНАЛНАТА ЗДРАВНООСИГУРИТЕЛНА КАСА Внася: министърът на здравеопазването 23. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ №27 НА МИНИСТЕРСКИЯ СЪВЕТ ОТ 2017 Г. ЗА ОПРЕДЕЛЯНЕ НА РЕДА И НАЧИНА ЗА РАЗХОДВАНЕ ПРЕЗ 2017 Г. НА ЧАСТ ОТ ПРЕХОДНИЯ ОСТАТЪК ПО ВАЛУТНА СМЕТКА НА ПРИХОДИТЕ ОТ ПРОДАЖБА НА КВОТИ НА ЕМИСИИ НА ПАРНИКОВИ ГАЗОВЕ ОТ ИНСТАЛАЦИИ ЧРЕЗ ТЪРГ, ПОСТЪПИЛ В БЮДЖЕТА НА МИНИСТЕРСТВОТО НА ОКОЛНАТА СРЕДА И ВОДИТЕ ДО 31 ДЕКЕМВРИ 2012 Г. Внася: министърът на околната среда и водите 24. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2017 Г. ЗА ИЗПЛАЩАНЕ НА МИНИМАЛНИ ДИФЕРЕНЦИРАНИ РАЗМЕРИ НА ПАРИЧНИТЕ СРЕДСТВА ЗА ФИЗИЧЕСКО ВЪЗПИТАНИЕ И СПОРТ Внася: министърът на образованието и науката 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ОТБРАНАТА, ПРИЕТ С ПОСТАНОВЛЕНИЕ №5 НА МИНИСТЕРСКИЯ СЪВЕТ ОТ 2014 Г. Внася: заместник министър-председателят по обществения ред и сигурността и министър на отбраната", "date": "2017.08.22", "title": "Виж какво решава кабинетът утре"}
{"url": "https://www.24chasa.bg/novini/article/6403958", "text": "Един мъж е бил задържан от полицията заради вандалско посегателство спрямо джамията „Баня Башъ” в София, съобщиха от Главното мюфтийство, цитирани от  . Нападението било извършено в нощта срещу 22 август. Мъжът счупил няколко прозореца, разбил входната врата и дървени парапети и унищожил религиозни книги. Само бързата намеса на полицията е предотвратила „цялостен погром” в храма, посочват от мюсюлманското вероизповедание. По първоначална информация задържаният не е български гражданин и има психични отклонения.", "date": "2017.08.22", "title": "Арестуваха чужденец психар, чупил в столичната джамия „Баня Башъ”"}
{"url": "https://www.24chasa.bg/novini/article/6403956", "text": "Американският министър на отбраната Джеймс Матис заяви, че „Ислямска държава“ е в пълно отстъпление в Ирак, предава AFP, цитиран от \"Фокус\". Той добави, че за първи път от четири години сигурността в страната се завръща. „Бяха освободени градове, освободени са хора от ИДИЛ“, заяви Матис. „Икономиката се възстановява, Ирак се възвръща в региона, а Ислямска държава е в отстъпление“, добави той. Американският министър на отбраната каза, че джихадистите не са успели да се изправят срещу „нашия екип в битка“ и не са могли да „си възвърнат нито един инч загубена земя“. „Операциите на нашата коалиция освободиха пет милиона души от хватката на ИДИЛ“, подчерта той.", "date": "2017.08.22", "title": "Джеймс Матис: \"Ислямска държава\" е в пълно отстъпление"}
{"url": "https://www.24chasa.bg/novini/article/6403972", "text": "Четиридесет и две партии ще участват в парламентарните избори в Германия през септември, което се оценява като рекорд, както и като показател за висока политическа ангажираност на обществото. Това заяви представител на германските изборни власти, цитиран от \"Фокус\".  От партиите, които ще излъчат кандидати, 16 се явяват за пръв път на национални избори, каза Дитер Заррайтер, който отговаря за организирането на изборите. По думите му броят на участващите политически формации ще е най-големият от обединението на Германия през 1990 г. \"Това развитие противоречи на ширещата се теза, че сред гражданите има разочарование от политиката\", каза Заррайтер. Той коментира, че \"за (него) политическият климат показва, че тенденцията на увеличаване на избирателната активност е възможно да продължи и през 2017 г.\" На последните парламентарни избори през 2013 г. избирателната активност се е повишила и е достигнала 71,5 процента при 70,8 процента през 2009 г. На изборите през септември ще се явят общо 4828 кандидати - с 400 повече в сравнение с 2013 г. - представляващи партии от твърдолинейния ляв спектър и радикалната десница до такива, които призовават за действия в подкрепа на вегетарианците и веганите, животните, хип-хопа и повече духовност в политиката. Единственият случай след обединението с повече кандидати е бил през 1998 г., когато те са били над 5000. От имащите право на глас следващия месец общо 61,5 милиона души около 3 млн. го получават за пръв път. При Зелените има най-много кандидати жени, 46,9 процента, а най-малко са при съюзниците на канцлера Ангела Меркел от партия Християнсоциален съюз, 22,2 процента. Най-младият кандидат е Флорис Беер от антисистемната партия \"Партията\", който ще навърши 18 години дни преди изборите, а най-възрастният - 89-годишната Барбара Рютинг, писателка и актриса, кандидат на В-партията - партията на промяната, вегетарианците и веганите.", "date": "2017.08.22", "title": "Рекорден брой партии ще участват в изборите в Германия"}
{"url": "https://www.24chasa.bg/novini/article/6403979", "text": "Обвиняемият за нападението във финландския град Турку призна за убийството на две жени и раняването на осем души, но отхвърли обвинението , че е извършил това умишлено, предава AFP, цитиран от \"Фокус\". Мигрантът Абдерахман Мечках, който е марокански гражданин направи изявление от болницата, където е третиран заради огнестрелната рана в крака, която получи при задържането си от полицията. „Основният заподозрян признава акта, който е довел до смъртни случаи, но отрича, че това са убийства“, заяви адвокатът му Каарле Гумерус. Националното бюро за разследване на Финландия каза, че разследва мотивите за престъплението, включително възможността за терористични връзки.", "date": "2017.08.22", "title": "Обвиняемият за нападението в Турку призна пред съда убийството на двама души"}
{"url": "https://www.24chasa.bg/novini/article/6404032", "text": "Българката Мира Яшар, която е обвинена в пропаганда на терористични организации, не може да напусне Турция, информира  Това постанови турски съд. Магистратите отхвърлиха искането за промяна на мярката й за неотклонение от подписка в парична гаранция. Според турските власти Мира Яшар е подкрепяла кюрдските \"Отряди за народна защита\". Българката от кюрдски произход беше арестувана заедно с майка й и приятеля й - британски гражданин.", "date": "2017.08.22", "title": "Турски съд отказва да освободи Мира Яшар"}
{"url": "https://www.24chasa.bg/novini/article/6404108", "text": "Испански прокурор поиска от съдията на Върховния съд, който разследва терористичните атентати в Барселона и Камбрилс затвор за заподозрените атентатори, предава Reuters, цитиран от \"Фокус\".  Източник запознат с делото, който пожела анонимност заяви, че прокурорът е поискал четиримата оцелели членове на ислямистката групировка да получат ефективни присъди за лишаване от свобода. Четиримата заподозрени свидетелстваха за първи път пред съда относно терористичното нападение.", "date": "2017.08.22", "title": "Испански прокурор поиска затвор за атентаторите от Барселона"}
{"url": "https://www.24chasa.bg/novini/article/6403825", "text": "Ловци са открили труп на 83-годишен мъж от Медковец, каза Венцислав Евгениев, кмет на Община Медковец, предаде \"Фокус\". Възрастният мъж е бил в неизвестност повече от 10 дни. По думите на кмета, наскоро е починала съпругата на Цветан, който трудно е понасял трагедията. Дъщерите му са били около него, но въпреки това е напуснал дома си. Има вероятност мъжът да е страдал от деменция. Ловци са открили тялото му край село Крива бара и веднага са съобщили в полицията в Лом. „Търсихме го, още когато изчезна на 11 август, но беше много трудно – тревата е избуяла, а в гората от храсти е почти непроходимо и за съжаление не можехме да го открием“, каза още Венцислав Евгениев.", "date": "2017.08.22", "title": "Ловци открили труп на 83-годишен от монтанско село, бил в неизвестност над 10 дни"}
{"url": "https://www.24chasa.bg/novini/article/6403715", "text": "Криптовирусите продължават да тормозят българските потребители. Читател на  получил имейл с наименование \"Сметка\", изпратен от \"Румен Узунов\". Съобщението е лаконично и директно апелира получателят да свали и отвори прикачения файл. Ако случайно потребителят извърши поръката, няма да намери обещания документ с финансови задължения, а ще отвори врата за всички дигитални вируси, които са вложени в архивирания файл. Съобщението изглежда достоверно предвид изписването на кирилица и подателя, но ако се извърши кратка проверка на имейла, от който съобщението е изпратено, ще видите, че той по всяка вероятност изглежда съмнително. В изпратените файлове може да бъде заложено различно вирусно съдържание. Криптовирусът може да лиши човек от огромна база данни от компютъра му, а е възможно да бъдат извлечени запаметени пароли и информация за банкови сметки и други лични данни. ", "date": "2017.08.22", "title": "Получаваш имейл от \"Румен Узунов\" с име \"Сметка\" - хващаш вирус"}
{"url": "https://www.24chasa.bg/novini/article/6403714", "text": "Във връзка с медийни публикации по темата, Софийска градска прокуратура публикува пълния текст на писмото на наблюдаващия прокурор по делото в отговор на запитване на Корнелия Нинова до Главния прокурор от 15.08.2017 г. В него се казва, че тя няма \"процесуално качество\" по досъдебно производство от 2010 г. за \"Цанков камък\", тоест не е била разследвана или пък свидетел. Писмото е подписано от наблюдаващия прокурор по това производство Таров.", "date": "2017.08.22", "title": "Прокуратурата пусна писмото до Нинова: Нямате процесуално качество по дело от 2010 г."}
{"url": "https://www.24chasa.bg/novini/article/6403722", "text": "Българската парламентарна делегация, водена от председателя на Народното събрание Димитър Главчев, посети Университета по чужди езици „Ханкук” в Сеул, където се изучава български език. Димитър Главчев разговаря с ректора на Университета, с преподаватели и студенти от Катедрата по български език, предадоха от пресцентъра на Народното събрание. Днес във вашия университет ние виждаме частица от България, каза пред студентите Димитър Главчев. Той благодари на преподавателите за това, ча са посланици на страната ни в Република Корея. В съвременния свят на бързи комуникации и високи технологии е много лесно да се опознават културата и традициите на другите държави и народи, заяви председателят на парламента и отбеляза, че завижда на младите хора за възможностите и предимствата, които се откриват днес пред тях. Той посочи като впечатляващ факта, че висшето учебно заведение шест поредни години е глобален университет № 1 в Република Корея. Признателни сме за мисията, която изпълнявате – да популяризирате България чрез изучаване на български език, обърна се Димитър Главчев към ректора Ким Ин Чол и ръководството на Университета по чужди езици „Ханкук”. Показателен за това е фактът, че всяка година между 15 – 20 корейски студенти се записват да изучават български език. Ректорът разказа за историята и традициите на висшето учебно заведение и за основните направления в образователната и научната работа. Той подчерта, че университетът има възможност да изпраща повече студенти, които да се обучават в СУ „Св. Климент Охридски“ и УНСС. Проф. Джо Хьон Чой, преподавател по политика и икономика на България, подчерта на срещата на Димитър Главчев със студентите, че българистиката в университета е създадена преди 12 години, а повече от 150 корейски студенти са се обучавали в България. Нашата катедра е посланик на България в Корея, отбеляза той и изрази увереност, че нейните възпитаници ще се превърнат в здрав мост, който ще свързва двете държави. Република Корея е близка приятелска страна и приоритетен наш партньор. Затова вярвам, че бъдещото сътрудничество между нашите народи е в ръцете на образованите младежи, които ще продължат съвместния ни път, отбеляза председателят на българския парламент пред студентите и преподавателите.", "date": "2017.08.22", "title": "Главчев посети Университета по чужди езици „Ханкук” в Сеул (Снимки)"}
{"url": "https://www.24chasa.bg/novini/article/6403567", "text": "Френските органи на реда са предотвратили тази година девет терористични атентата. Това съобщи днес в ефира на телевизия Бе Еф Ем вътрешният министър Жерар Колон, предаде ТАСС, цитиран от БТА. Терористичната заплаха във Франциия остава висока, предупреди министърът. По думите му в базата данни на министерството са регистрирани за момента близо 18 000 склонни към извършване на атентати жители на Франция с радикални възгледи. Колон информира също, че по последни данни във Франция са се върнали 217 бойци от въоръжени групировки, действащи в Сирия. Това \"изисква от нас още повече старание в борбата с тероризма\", заяви френският министър. От 2015 г. във Франция е в сила извънредно положение, въведено след атентатите в Париж от ноември с. г. Действието му изтича през ноември 2017 г. По-рано Колон съобщи, че френските власти нямат намерение да преразглеждат плановете си за премахване на извънредното положение във връзка с терористичния атентат в Барселона на 17 август. ", "date": "2017.08.22", "title": "Девет терористични атентата са предотвратени във Франция тази година"}
{"url": "https://www.24chasa.bg/novini/article/6403563", "text": "Един от основните приоритети в програмата на МОСВ е чистотата на атмосферния въздух. Това заяви министърът на околната среда и водите Нено Димов на пресконференция за представянето на приоритетите в сферата на околната среда, заложени в управленската програма на правителството за 2017-2021 г., съобщиха от МОСВ. „Знаем за констатациите на Световната здравна организация и други международни институции, че чистотата на въздуха е тясно свързана със здравето на хората - с респираторните заболявания и особено с алергиите при подрастващите“, каза министър Димов. Затова проблемът трябва ясно да се припознае от кметовете, които носят отговорност в населените места. Според министъра голяма част от програмите за намаляване на замърсяванията в атмосферния въздух в общините са изтекли и местните власти трябва да бъдат по-активни за набелязване на мерки за подобряван. За актуализация и нови общински планове в Оперативна програма „Околна среда 2014-2020 г.“ (ОПОС) са предвидени 3 млн. лв. Създадена е и междуведомствена работна група за подготовка на законови промени, с които ще се ограничи използването на въглища с високо съдържание на сяра и пепел за битовото отопление. „Това е основният проблем в 21 от 25-те града, в които се наблюдава замърсяване на въздуха над нормите“, допълни министърът. Предвижда се създаване на онлайн информационна система за подаване в реално време на данни за качеството на атмосферния въздух като част от националната система за мониторинг. Друг приоритет в управленската програма е устойчивото управление на отпадъците. „От изключителна важност във връзка с наказателната процедура срещу страната ни от Европейската комисия, е прекратяване на експлоатацията на старите общински депа, които не отговарят на изискванията на европейското законодателство“, заяви Нено Димов. Според графика, представен на ЕК, до края на 2017 г. трябва да бъдат затворени 113 общински депа. Досега са пуснати 49 от предвидените 55 регионални системи за управление на отпадъците, които трябва да заместят старите депа. Приоритет в сектора е намаляването на депонираните отпадъци за сметка на увеличаване на рециклираните. За насърчаване на рециклирането и използването на отпадъците като ресурс е обявена и процедура на стойност 91,5 млн. лв. за кандидатстване по ОПОС. „При незатваряне на старите депа на страната ни ще бъдат наложени санкции. Например Италия е била глобена еднократно с 40 млн. евро плюс дневна санкция до изпълняване на изискванията“, съобщи зам.-министър Николай Кънчев. Той беше категоричен, че старите депа ще бъдат затворени, а там, където все още се изграждат новите системи, отпадъците ще се извозват към съседни общини. Кънчев съобщи, че две общини вече са излезли от риск за неспазване на изискванията - Пазарджик и Златица. Проблемни остават Благоевград, Бяла, Дупница и Провадия. Друг важен акцент в програмата е намаляването на регулаторната тежест върху бизнеса и гражданите. В МОСВ най-тежките режими, които имат възпиращ ефект, са свързани с получаването на Оценката за въздействие върху околната среда (ОВОС), екологичната оценка, комплексните разрешителни и рисковете от големи аварии с опасни химикали, заяви министър Димов. Той посочи, че на срещите си с работодателските организации е поел ангажимент да се намали броят на необходимите документи, като се искат по служебен път между администрациите. Предвиждат се промени в 14 закона и 16 наредби за облекчаване на административната тежест за гражданите и бизнеса. Приоритет за МОСВ е и чистотата на водите. Работата в тази сфера ще бъде насочена към изграждането на пречиствателни станции, модернизиране на ВиК мрежите, по-ефективното използване на питейната вода като ресурс и управление на риска от наводнения. В сектор „Води“ са предвидени 2,3 млрд. лв. по ОПОС. Във връзка с Председателството на България на ЕС, зам.-министър Атанаска Николова обяви, че приоритет в околната среда е запазването на качеството на живот, опазването на природата, преходът към кръгова икономика и екоиновациите. Предвижда се в периода 5-6 февруари 2018 г. в София да се проведе конференция на високо министерско ниво, която се организира от България и ЕК за подобряване на качеството на атмосферния въздух и екоиновациите в тази сфера. МОСВ ще инициира създаването на научен съвет към министъра, който да представлява ефективна платформа за взаимодействие при справянето с екологичните предизвикателства. Според Нено Димов това ще е знак за добро партньорство и инструмент за взаимодействие при повишаване на информираността и общественото съзнание за ролята и значението на политиките по опазване на природата.", "date": "2017.08.22", "title": "Нено Димов: Чистотата на въздуха е основен приоритет в програмата на министерството"}
{"url": "https://www.24chasa.bg/novini/article/6403561", "text": "Венцеслав Василев, който гръмна жена си пред очевидци в столичния квартал \"Лагера\", го е направил след скандал, в който тя му казала, че няма да види повече децата им. Това обясни самият Василев пред Софийския градски съд, който решава дали да го остави зад решетките. \"12 години издържах Елена, а тя само пиеше и излизаше с приятелки. Назначавах я в мои фирми, плащах й осигуровки и заплати, без тя да е работила. Заради любовта си към нея развалих първия си брак, който траеше 29 години\", каза още Василев в съдебната зала.   Затова той и адвокатката му поискаха да бъде пуснат под домашен арест, за да може да ходи на терапии за болестта. От прокуратурата казаха, че затворническата администрация има задължението постоянно да следи здравословното му състояние и при необходимост да му осигури лекар. Съдът остави за постоянно в ареста Василев, тъй като има доказателства, че той е разстрелял с 5 куршума Елена. Освен това той може да извърши и друго престъпление, тъй като психически е нестабилен, заключи съдия Атанас Атанасов.", "date": "2017.08.22", "title": "Убиецът от \"Лагера\": 12 години издържах жена си, а тя само пиеше"}
{"url": "https://www.24chasa.bg/novini/article/6403594", "text": "На първия линия в Слънчев бряг и с изглед към Стария Несебър, 4-звездният хотел   посреща гостите си с чудесна атмосфера повече от 10 години. Добре познат е на английския и на немския пазар. Но от няколко години става все по-популярен и за българи. Капацитетът е за около 1000 човека, а за по-малките гости най-атрактивен се оказва аквапаркът в хотела. - Минала съм отвсякъде. Когато бях на 16 работих като сервитьорка, фронт офис, дистрикт мениджър, бях изпълнителен директор на \"Албена\", където имам 22 години стаж. - Родителите ми работиха цял живот в Албена, аз израснах там. При такива родители, няма как да не се влюбиш в този бизнес. Завърших езикова гимназия, след това Икономическия университет във Варна и останах да се занимавам с туризъм. - Човек трябва да е постоянен, търпелив, да си обича работата, да я работи с желание и да не го отегчава. Винаги има проблеми. Сред туристите има хора, които са по-недоволни, искат нещо повече. На тях трябва да се угоди и да приемеш капризите им, да се почувстват специални и обгрижени. - Доста е трудно в последните години. Поради тази причина от тази година се ориентирахме към внос на кадри – 30 украински студенти, които учат туризъм. За догодина ще се вземат 30-40 човека за целия сезон, в България няма кой да заеме тези позиции. Преди повече от месец пуснах обява за шофьор, техническа поддръжка – няма кандидати, които да отговарят на изискванията. Човек трябва да е лъчезарен и усмихнат, да има минимални познания по чужд език, много често го няма и това. За по-високите позиции кандидатстват хора, които изобщо не отговарят, а подават документите. - От 170 души персонал половината се връщат всяка година да работят при нас. - Какво казвате на служителите си, за да ги мотивирате? - Заплащане, атмосфера, отношение. Това са причината да се върнат тези хора при нас. - Аз съм семейна с две деца, смятам, че съм намерила своето място. Надявам се хотелът да поддържа високото ниво, да предлага още по-добра услуга. Аз ще работя за това.", "date": "2017.08.22", "title": "Хотел в Слънчев бряг има собствен аквапарк"}
{"url": "https://www.24chasa.bg/novini/article/6403590", "text": "От 1 септември ще бъде пуснато движението по южното локално платно на Северна скоростна тангента в участъка от бул.\"Рожен\" до бъдещия пробив \"Рожен\", съобщиха от пресцентъра на Столична община, предаде \"Фокус\". Днес кметът на София Йорданка Фандъкова провери изпълнението на обекта заедно със заместник-кмета по направление транспорт Евгени Крусев. Изграждат се нови пътни платна с циментова стабилизация, нови бордюри, тротоари и осветление. След 1 септември работата ще продължи в следващите планирани участъци. Локалното платно на Северната тангента осигурява връзка със северните територии на София като кв.\"Требич\", с.Мрамор. Кметът Фандъкова провери и изпълнението на бул.\"Монтевидео\" в кв.\"Овча купел\". Продължава изграждането на 1.3 км нов булевард, като се изпълнява канализация и водопровод, както и сградни отклонения за ВиК мрежата. Едновременно с това се работи и по изграждане на ново улично осветление, тръбна мрежа за подземни комуникации. Ще се изграждат нови пътни платна, тротоари и велоалея. Обекткът се изпълнява по график и се очаква да завърши до средата на ноември. Кметът Фандъкова поиска от изпълнителя да осигури пешеходен достъп до спирката на градския транспорт.", "date": "2017.08.22", "title": "От 1 септември ще бъде пуснато движението по южното платно на Северната тангента"}
{"url": "https://www.24chasa.bg/novini/article/6403587", "text": "„Северна Корея никога няма да постави на масата за преговори развитието на ядрения си въздържател и няма да отстъпи и сантиметър от пътя си към изграждането на ядрените сили на страната“, заяви севернокорейски дипломат пред форума на ООН за разоръжаване в Женева, предаде Ройтерс, цитирана от  Дипломатът продължи, че съвместните военни учения между Южна Корея и САЩ ще „добавят масло към огъня“, с което се усилва напрежението в региона. Междувременно, посланикът на САЩ по разоръжаването Робърт Ууд заяви, че основен приоритет на кабинета на Тръмп е да спре заплахата от Северна Корея за страната и нейните съюзници, предава Ройтерс.", "date": "2017.08.22", "title": "Северна Корея нямало да се откаже от ядрената си програма"}
{"url": "https://www.24chasa.bg/novini/article/6403588", "text": "Осмокласникът Иван Иванов от Бургас, обвинен в убийството на 11-годишната Никол, остава в ареста, решиха окръжни магистрати. 15-годишният Иван от бургаския к-с.Меден Рудник е обвинен в убийство по чл.116 от НК, за което законът предвижда от 15 до 20 г. лишаване от свобода, доживотен затвор или доживот без замяна. Тъй като извършителят е под 18 г. , ако бъде признат за виновен, той ще получи редуцирано наказание между 3 и 10 г. лишаване от свобода. Прокуратурата също пледира за постоянна мярка за задържане с оглед събраните доказателства Жестокото убийство бе извършено на 20 август, а трупът на момичето бе открит в асансьор на бл.108 в \"Меден рудник\". Детето е било намушкано с нож в областта на шията, при което е засегната важна артерия, казаха съдебни медици.", "date": "2017.08.22", "title": "Оставиха в ареста осмокласника, обвинен в убийството на 11-годишната Никол (Видео)"}
{"url": "https://www.24chasa.bg/novini/article/6403635", "text": "Няколко пожара бушуват на хърватското адриатическо крайбрежие, като достигнаха до някои къщи и предизвикаха евакуацията на десетки селища, съобщи АП. Силният вятър разпространява пожарите, затруднявайки работата на пожарникарите, заявиха официални представители. Самолети за борба с пожарите бяха повикани да гасят пожара, обхванал борови гори близо до курортите Шибеник и Задар. Пожари бушуват също на островите Хвар и Брач, предаде БТА. Главната магистрала от столицата Загреб до пристанището Сплит бе за кратко затворена. Хърватски служители предупреждават, че някои от пожарите, които помрачиха летния туристически сезон, са били умишлено подпалени от безотговорни туристи и жители. Няколко души, предимно тийнейджъри, бяха арестувани в понеделник по подозрение, че са предизвикали огромен пожар близо до централното крайбрежие, който бе овладян тази нощ. ", "date": "2017.08.22", "title": "На хърватското адриатическо крайбрежие бушуват няколко пожара"}
{"url": "https://www.24chasa.bg/novini/article/6403641", "text": "Петима души, сред които три жени, са предадени на съд за хулиганство, като деянието е било съпроводено със съпротива на полицията, съобщиха от пловдивската районна прокуратура. Единият от мъжете - Асен М., който е бил осъждан общо 11 пъти, е с постоянна мярка \"задържане под стража\". На 11 април т.г. униформени пристигнали на адрес в Пловдив по сигнал, че Асен е влязъл в жилището и нападнал безпричинно обитателите му. Полицаите извършили проверка на място и отишли в дома на Асен. Той започнал да ги обижда и ги замерил с брадва. Направил опит да избяга, като трите жени и негов познат започнали да бутат служителите на реда, за да го улеснят. Асен бил отведен в районното заедно с помагачите му.", "date": "2017.08.22", "title": "Петима на съд за съпротива на полицията"}
{"url": "https://www.24chasa.bg/novini/article/6403650", "text": "Прокуратурата в Хасково започна разследване за смъртта на млад мъж, който почина в болница след операция на апендисит, съобщи  . Назначена е тройна съдебно-медицинска експертиза, а резултатите от нея се очакват до няколко дни. След интервенцията 24-годишния Динчер Али  бил преместен в Интензивното отделение на болницата, където починал. Първоначално се сочи, че е получил белодробни усложнения, които се оказали фатални. Бащата на Динчер е наел адвокати и смята да съди лекарите и болницата. Директорът на МБАЛ Хасково д-р Георги Гелов смята, че няма допусната лекарска грешка.", "date": "2017.08.22", "title": "Разследват смъртта на млад мъж след операция в хасковска болница"}
{"url": "https://www.24chasa.bg/novini/article/6403642", "text": "Две севернокорейски доставки за сирийска правителствена агенция, отговаряща за програмата на Сирия за химически оръжия, са били прехванати през изминалите шест месеца, предаде Ройтерс, като се позова на поверителен доклад на ООН относно нарушенията от страна на Северна Корея на наложените й санкции. Докладът е изготвен от група от независими експерти на ООН. Тя го е представила на Съвета за сигурност на ООН по-рано този месец и вчера Ройтерс се е запознал с него. В него няма подробности кога и къде са били прехванати двете пратки и какво точно са съдържали, предава БТА. В доклада, съдържащ 37 страници, се казва, че комисията от експерти разследва сигнали за забранено сътрудничество в областта на химическите, балистичните и конвенционалните оръжия между Сирия и Северна Корея. Две страни членки са прехванали доставки, предназначени за Сирия, а трета страна членка е информирала експертната комисия, че има основания да се смята, че прехванатите пратки са били част от договор между Сирия и Севернокорейската корпорация за развитие на търговията в областта на минното дело. Тази структура е поставена още от 2009 г. в черния списък на Съвета за сигурност и е описаната като като ключов търговец на оръжия на Пхенян и като износител на оборудване, свързано с балистичните ракети и конвенционалните оръжия. През март 2016 г. Съветът за сигурност постави в черния си списък двама представители на севернокорейската корпорация в Сирия. Експертите на ООН казват в доклада си, че дейностите между Сирия и Северна Корея, които разследват, включват сътрудничество по сирийската програма за ракети Скъд и по програмата за поддръжка и ремонт на сирийските противоракетни системи. Експертите разследват и използването на нервнопаралитично вещество в Малайзия за убийството на заварения брат на севернокорейския лидер Ким Чен-ун през февруари. Северна Корея е обект на санкции на ООН от 2006 г. заради програмата й за балистични ракети и заради ядрената й програма. Санкциите бяха затегнати заради петте ядрени опита и четирите опита с ракети с голям обсег на Пхенян. Сирия пък се съгласи да унищожи химическите си оръжия през 2013 г. съгласно сделка, договорена от Русия и САЩ. Въпреки това дипломати и оръжейни инспектори подозират, че Сирия може би тайно е запазила или е развила нови способности за производство на химически оръжия. По време на шестгодишната война в Сирия забраненият нервнопаралитичен газ зарин е бил използван най-малко два пъти, докато използването на хлор като оръжие бе широкоразпространено. Сирийското правителство на няколко пъти отрича да е използвало химически оръжия.", "date": "2017.08.22", "title": "ООН с доклад за доставки на химически оръжия от Северна Корея към Сирия"}
{"url": "https://www.24chasa.bg/novini/article/6403671", "text": "До 2 септември ще бъде затворена западната част на кръстовището бул. \"Княз Ал.Дондуков\" - ул. \"Г.С. Раковски\". Това съобщиха от общината, предаде БТА. За същия период от време се променя маршрутът на тролейбусна линия 9 - от надлез \"Надежда\" по действащия временен маршрут до кръстовище бул.\"Сливница\" - ул.\"Г.С.Раковски\", надясно по бул.\"Сливница\", надясно по бул.\"Васил Левски\", по бул. \"Патриарх Евтимий\" и по действащия временен маршрут до надлез \"Надежда\". Закриват се спирките при ул. \"Тимок\", на ул.\"Дунав\", на пл.Сточна гара, при ул.\"Поп Богомил\", \"ул.Искър\", \"пл.Ал.Невски\", Сатиричния театър и Първа градска болница. Тролейбусите ще спират на всички съществуващи спирки в променения участък.", "date": "2017.08.22", "title": "Променят маршрута на тролейбус №9 в София заради ремонта на \"Дондуков\""}
{"url": "https://www.24chasa.bg/novini/article/6403674", "text": "Френските власти призовават полицията да увеличи глобите за алпинисти, които се опитват да качат Монблан без подходящо облекло и екипировка, съобщава \"Гардиън\", цитиран от \"Дневник\".  Това се случва след серия от смъртни случаи и инциденти по пътя към най-високия връх на Западна Европа - 4810 м. По-рано през месеца унгарка и деветгодишните й близнаци са спасени с хеликоптер от върха. Жан-Марк Пейе, кмет на Сен Жерве, откъдето много катерачи поемат нагоре, миналата седмица издаде местен декрет с незабавно действие, който гласи, че катерачите ще бъдат глобявани, ако не са екипирани адекватно за достигането на тази височина.", "date": "2017.08.22", "title": "Кмет въведе санкции за планинари, тръгнали с маратонки за Монблан"}
{"url": "https://www.24chasa.bg/novini/article/6403685", "text": "с която министерството на отбраната има сключени договори не освобождава дружеството от задълженията по вече сключени договори. Няма да бъдат засегнати правата на застрахованите лица (военнослужещи и цивилни служители на министерството на отбраната, структурите на пряко подчинение на министъра на отбраната и Българската армия), тъй като те се ползват с всички средства за защита съгласно българското законодателство. Това съобщиха от пресцентъра на военното ведомство. Във връзка с публикации в медиите, оттам предоставиха следната информация: Министерството на отбраната е сключило пет застрахователни договора със ЗК „Надежда“ АД: договор с предмет „Застраховане със застраховка „Професионална отговорност“ на служители на МО при изпълнение на служебните им задължения по кадастъра“, сключен на 13 февруари 2017 г., на стойност 97,92 лева; договор с предмет „Застраховане със застраховка „Щети на имущество“ на геодезически инструменти, собственост на МО“, сключен 22 февруари 2017 г. на стойност 2 326,17 лева; договор с предмет „Застраховане със застраховка „Гражданска отговорност“ на длъжностите за военнослужещи и цивилни служители от МО, БА и структурите на пряко подчинение на министъра на отбраната за причинени при или по повод изпълнение имуществени и неимуществени вреди и щети на трети лица“, сключен на 22 февруари 2017 г. на стойност 7222,11 лева; договор с предмет „Застраховане със застраховка „Злополука“, настъпила при или по повод изпълнение на служебните задължения, на цивилните служители от МО, БА и структурите на пряко подчинение на министъра на отбраната“, сключен на 9 юни 2017 г. на стойност 8133,81 лева и договор с предмет „Застраховане със застраховка „Злополука“, настъпила при или по повод изпълнение на служебните задължения, на военнослужещите от МО, БА и структурите на пряко подчинение на министъра на отбраната“, на стойност 75000,00 лева. И петте договора са със срок на изпълнение до края на февруари 2018 г. Действащите застрахователните договори са сключени след проведени открити процедури за възлагане на обществени поръчки по Закона за обществени поръчки. Със свое решение от 17 август 2017г., Комисията за финансов надзор отнема лиценза на ЗК „Надежда“ АД за срок от 6 месеца като възлага в този период да се извършват плащания към ползватели на застрахователни услуги за договори, сключени от ЗК „Надежда“ АД до 16 юни 2017 г. За случаите, в които Застрахователна компания „Надежда“ отказва да изплати дължимото обезщетение за временна загуба на трудоспособност на застраховани лица поради „подценяване на опасността“ и „проявяване на невнимание“, Министерството на отбраната е сигнализирало Комисията за финансов надзор с писмо от 17 юли 2017 г., с молба за съдействие за детайлно разглеждане на всички откази, касаещи застраховани лица от Министерството на отбраната, структурите на пряко подчинение на министъра на отбраната и Българската армия.", "date": "2017.08.22", "title": "МО: Правата на застрахованите в ЗК „Надежда“ военни няма да бъдат засегнати"}
{"url": "https://www.24chasa.bg/novini/article/6403691", "text": "\"Да се смея ли , да плача ли?\", това написа Корнелия Нинова в социалните мрежи, като отговор към Цветанов. \"Бивш министър на МВР не знае, че съгласно Закона за защита на лични данни и становище на комисията за защита на лични данни с рег. номер П-740/02.02.2016 г. имена и подписи се заличават при публикуването им за свободен достъп в интернет, защото могат да бъдат определени като лични данни. Това, че съм изпълнила закона и съм заличила подписа на писмото на прокуратурата до мен, г-н Цветанов определи като фалшификат. Смея се на тази некомпетентност, но плача за държавата ни, която се управлява от хора, за които спазването на закона е фалшификат!\", допълни още Нинова.", "date": "2017.08.22", "title": "Корнелия Нинова отговаря на Цветанов: Да се смея ли, да плача ли"}
{"url": "https://www.24chasa.bg/novini/article/6403699", "text": "32 мъже се изправиха пред съда в Танзания по обвинение, че са изгорили живи 5 жени, защото са ги смятали за вещици. Сред мъжете, на възраст между 18 и 75 години, са и високопоставени служители от региона Учама. Според данните те са пребили жертвите си, а след това са ги и изгорили живи на кладата на 27 юли, уточнява  Буквалният \"лов на вещици\" не е рядко срещано явление в източноафриканската страна. В този случай обаче подсъдимите за заявили пред законодателния орган, че жените не само са практикували магьосничество, но и са отговорни за \"отравянето\" на други хора, съобщи за АФП юридическо лице, присъствало на процеса.", "date": "2017.08.22", "title": "Изгориха живи 5 жени, заподозрени в магьосничество в Танзания"}
{"url": "https://www.24chasa.bg/novini/article/6403437", "text": " На следващия ден бе задържан 15- годишният извършител Иван Иванов, с когото момиченцето се запознало във Фейсбук, две седмици преди трагедията. Момчето е направило частични самопризнания като е обяснило, че двамата с 11-годишната Никол се скарали дали да пушат наргиле. По последна информация Иван живее в комплекс \"Меден рудник\", недалеч от бл.108, където стана кървавият инцидент.", "date": "2017.08.22", "title": "Вижте непълнолетния, обвинен в убийството на 11-годишната Никол (Видео и снимка)"}
{"url": "https://www.24chasa.bg/novini/article/6403480", "text": "Младо момиче пострада при катастрофа край Лясковец. Пострадалата е настанена е във великотърновската болница, за щастие, без опасност за живота. Инцидент е станал около 13 часа, днес, на главен път Велико Търново-Варна, в района на град Лясковец,  Автомобилите са смачкани до неузнаваемост. Според полицията най-вероятна причина за инцидента е неправилно изпреварване. Движението в района остава затруднено.", "date": "2017.08.22", "title": "Младо момиче пострада при катастрофа край Лясковец"}
{"url": "https://www.24chasa.bg/novini/article/6403506", "text": "Италианските спасителни служби успяха да извадят последното от трите деца, затрупани под отломките след снощното земетресение с магнитуд 4 на италианския остров Иския, при което загинаха двама души, предаде Франс прес, цитира БТА. През нощта пожарникарите извадиха изпод развалините 7-месечния Паскуале и баща му. Те останаха през цялата нощ в контакт със 7-годишния Матиас и с 11-годишния Чиро, докато на сутринта не успяха да извадят и тях. Спасителите достигнаха до Матиас около 10.30 ч. (11.30 ч. българско време). Той бе откаран с линейка в болница. Брат му Чиро беше изваден около 13 ч. (14 ч. българско време) и също бе хоспитализиран. Според журналистите, които видели носилката да минава, той е бил в съзнание. \"Чиро също е жив и здрав! Пожарникарите не спряха работа в продължение на часове, за да спасят трите деца\", съобщи пожарната в Туитър. Бащата на децата обясни, че е бил в кухнята, когато горният етаж се срутил върху апартамента им. Децата били в стаите си, а съпругата му, бременна в петия месец, била в банята. Тя успяла да излезе през прозореца и да сигнализира. Земетресението стана в 20.57 ч. снощи (21.57 ч. българско време). Загинаха две жени. Едната бе убита от падащи отломки, а тялото на другата, без признаци на живот, бе забелязано в развалини.", "date": "2017.08.22", "title": "Пожарникари спасиха и последното от затрупаните в Италия деца"}
{"url": "https://www.24chasa.bg/novini/article/6403505", "text": "Привърженик на австрийския футболен клуб Рапид (Виена) бе осъден на 18 месеца затвор, защото изпънал ръка в нацистки поздрав по време на футболен мач в столицата на страната, предаде Франс прес, цитирана от БТА. На 39-годишния мъж незабавно е била наложена забрана да посещава стадиони след постъпката му от 13 август 2016 г. Запалянкото, който носи татуировка с числото 88, означаващо \"Хайл Хитлер\", вече е бил осъден през 2013 г., защото честитил рождения ден на Хитлер във Фейсбук и пуснал химна на нацистката партия. От 1947 г. в Австрия е в сила закон, който забранява всякакви вдъхновени от нацизма изказвания или действия и е един от най-строгите по този въпрос в Европа, отбелязва Франс прес.", "date": "2017.08.22", "title": "Австрийски фен бе осъден на 18 месеца затвор за нацистки поздрав на стадиона"}
{"url": "https://www.24chasa.bg/novini/article/6403503", "text": "Окръжна прокуратура - Сливен предаде на съд 37-годишен мъж от Нова Загора за разпространение на наркотици в условието на опасен рецидив. Това съобщиха от прокуратурата. Той е подсъдим за това, че държал с цел разпространение 17 388 гр хероин на обща стойност 1 564 лв. Подсъдимият е многократно осъждан и е наркозависим. Окръжен съд - Сливен е насрочил заседанието си за утре.", "date": "2017.08.22", "title": "Съдят рецидивист от Нова Загора за разпространение на наркотици"}
{"url": "https://www.24chasa.bg/novini/article/6403513", "text": "Шофьорът, който вчера нападна с микробус пешеходци в Марсилия, страда от психическо разстройство, потвърдиха специалисти след психиатричен преглед, предаде Франс прес. При атаката на две отделни спирки в южния френски град бе убита една жена, а друга е тежко ранена. 35-годишният нападател не е оказал съпротива при задържането му. В ареста мъжът е признал, че е откраднал микробуса, но не е дал обяснение за извършените с него деяния, съобщи прокурорът на Марсилия Ксавие Тарабьо. При психиатричния преглед на задържания е установен \"психозен процес\" и е дадено мнение, че състоянието му позволява да остане в ареста, предаде БТА. В микробуса освен писмо от психиатрично заведение са намерени книга за философия и книга с общо представяне на исляма. \"Все пак не може да се каже, че този човек е давал признаци, че е склонен да извърши терористични действия\", каза прокурорът, който вчера отхвърли версията нападението да е с терористична подбуда. В края на 2015 г. мъжът е бил осъден на три години затвор, от които две условно, за кражба и опит за кражба при утежняващи вината обстоятелства. Излязъл е от затвора на 17 май, а след това е лежал в психиатрична клиника. През ноември 2015 г. обаче психиатрична експертиза е установила, че \"състоянието му не е опасно\", уточни прокурорът на Марсилия.", "date": "2017.08.22", "title": "Потвърдено: Нападателят от Марсилия е психично болен"}
{"url": "https://www.24chasa.bg/novini/article/6403520", "text": "Установена е самоличността на блъснатата от влак жена в района на спирка „кв. Кумарица“ в близост до кв. „Илиянци“. Това съобщиха за Агенция „Фокус“ от пресцентъра на СДВР. Загиналата жена е на 54 години. От СДВР уточниха, че в процеса на разследването по досъдебното производство ще се установи дали става въпрос за самоубийство или инцидент.  От БДЖ уточниха, че инцидентът е станал в 5.20 часа, като на мястото на произшествието не е имало регламентиран прелез. До 8.24 часа в участъка не е имало движение заради извършване на следствени действия. Вследствие на това 9 влака са пътували със закъснение. Повечето от тях са били пътнически. В МВР сигналът за инцидента е получен около 5.40 часа, като от там поясниха, че жената е била блъсната от бързия влак Мездра-София.", "date": "2017.08.22", "title": "54-годишна е жената, блъсната от влак в района на спирка край \"Илиянци\""}
{"url": "https://www.24chasa.bg/novini/article/6403529", "text": "Пресконференцията на Корнелия Нинова, която се случи, по-рано през деня, е доста учудваща за нас и аз не мога да си представя, че тя се припознава във всичко, което казва ГЕРБ и визира сама себе си, заяви лидерът на ГЕРБ Цветан Цветанов на извънредна пресконференция по повод изявлението на Корнелия Нинова по-рано, че ще даде под съд всички, които са я замесили със случая \"Цанков камък\". \"Ние сме казвали за политическите решения, които са взели при управление на БСП, а не за тези конкретно на г-жа Нинова, казваме, че тя е участвала в кабинета, с който проектът се е реализира\".  Не сме коментирали дали Корнелия Нинова е виновна за „Цанков камък“, или не - не ни притеснява фактът, че ще ни дава на съд, каза народният представител от ПГ на ГЕРБ Александър Ненков. Във връзка с казаното от лидера на БСП, че ще даде на съд министър-председателя и говорителите му, затова че я обвиняват за „Цанков камък“, Ненков заяви, че тя вече три пъти дава пресконференции, за да каже, че няма нищо общо с този проект. „Ние никога не сме коментирали дали тя е виновна, или не, ние сме казали единствено и само, че тя е участвала в кабинета, в който проектът се е бил реализирал. Не ни притеснява фактът, че ще ни дава на съд. Наше право е и сме си изпълнили конституционния дълг да сезираме прокуратурата“, посочи депутатът. БСП да бъдат активни на обсъждането на антикорупционното законодателство – ГЕРБ ще бъде с протегната ръка, защото е необходим консенсус. Това каза заместник-председателят на ПП ГЕРБ и председател на парламентарната група на партията Цветан Цветанов по време на извънредна пресконференция. „Нека на 1-ви септември, когато ще се обсъжда законодателството, което се предлага от изпълнителната власт - те да бъдат активни. Ние ще бъдем с протегната ръка, защото знаем, че едно законодателство да бъде устойчиво и стабилно, трябва да намерим политическия консенсус“, коментира Цветанов.  Той призова Корнелия Нинова, когато става въпрос за кореспонденцията й с австрийската държава и прокуратурата да не забравя за други случаи, свързани с нейната партия. „Нека г-жа Нинова да бъде обективна във фактите и всичко, което изнася в публичното пространство, да бъде кореспондиращо с реалните факти“, заяви Цветанов. Той призова да не се говорят лъжи и да не се създават условия за разделяне и противопоставяне. ", "date": "2017.08.22", "title": "Цветанов: Не мога да си представя, че Нинова се припознава във всичко за  \"Цанков камък\" (На живо)"}
{"url": "https://www.24chasa.bg/novini/article/6403516", "text": "След като намушкал 11-годишната Никол от Бургас в асансьора на бл. 108 в к-с Меден рудник,  15-годишният Иван Иванов отишъл да играе на криеница с приятели. В началото момчето не подозирало, че Никол е издъхнала, разбрал за смъртта й от медиите няколко часа по-късно. Това разкри в кулоарите на съда пред журналисти адвокат Камен Кънев, защитник на 15-годишния Иван. Пред юриста момчето споделило, че не е искал да убива Никол, а само да я бодне. На много от задаваните му въпроси тийнейджърът не давал адекватни отговори или казвал, че не знае. \"Момчето явно има проблеми, които аз очаквам да бъдат изяснени от една съдебно-психиатрична експертиза. Самото престъпление говори, че в тази личност има нещо сбъркано. Дали е въпрос на възпитание или начин на мислене и контакти, тепърва ще се изяснява. Факт е, че това е ужасно престъпление и мярка \"задържане под стража\", е напълно адекватна\", коментира адв.Кънев. Според наблюдаващият прокурор Ангел Ангелов са събрани достатъчно доказателства, които уличават обвиняемия в повдигнатото му обвинение. Прокурорът обаче отказа да разкрие повече подробности.  \"Законът  предвижда особени правила когато извършителят или жертвата са непълнолетни. Едно от тях е гледане на делото при при закрити врата\", аргументира се Ангелов. Всеки момент се очаква съдът да се произнесе дали оставя 15-годишния бургазлия в ареста.   ", "date": "2017.08.22", "title": "Шок! След като \"боднал\" 11-годишната Никол, Иван отишъл да играе на криеница (Видео)"}
{"url": "https://www.24chasa.bg/novini/article/6403534", "text": "Ремонтни дейности налагат спиране утре на водата в част от южните и западните квартали на София, съобщиха от \"Софийска вода\", цитирани от БТА. Във връзка с подмяна на спирателни кранове нa стратегически водопровод се налага спиране на водоподаването от 9.00 до 21.00 часа на част от клиентите на \"Софийска вода\", живеещи в райони от ж.к. \"Бъкстон\", кв. \"Княжево\", кв. \"Овча купел\", кв. \"Горна баня\", кв. \"Красна поляна\", ж.к. \"Люлин\" 4, ж.к. \"Люлин\" 5, ж.к. \"Люлин\" 3, кв. \"Филиповци\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване. От дружеството посочват, че спирането няма да засегне целите квартали, а само определени части от тях. Точна информация за засегнатите райони може да бъде получена на http://www.sofiyskavoda.bg или на 0800 121 21.", "date": "2017.08.22", "title": "Спират водата в южни и западни квартали на София утре заради ремонти"}
{"url": "https://www.24chasa.bg/novini/article/6403550", "text": "Най-малко един от заподозрените за  , е пребивавал в Цюрих през декември 2016 г., съобщи швейцарската федерална полиция, цитирана от Франс прес. \"Известно ни е, че е имал една хотелска нощувка в района на Цюрих през декември 2016 г.\", заяви говорителка на полицията. Тя уточни, че \"не са известни причините за този престой\". Рано е за задълбочен анализ за евентуални преки връзки с Швейцария\", подчерта говорителката, цитира БТА. Според испанските медии двама заподозрени са посетили Цюрих през декември. Те се представили като мароканци с имена Мохамед Х. и Юсеф А. Мохамед Х. бе застрелян от испанската полиция в Камбрилс в петък. За Юсеф А. се смята, че е загинал при експлозия в Алканар, южно от Барселона, в сряда вечерта, ден преди атентата в Барселона. Според цюрихския вестник \"Тагес анцайгер\" испанската полиция още в края на 2015 г. подозирала, че има връзка между терористични звена в Испания и Швейцария.", "date": "2017.08.22", "title": "Поне един от заподозрените за атентатите в Испания е пребивавал в Цюрих"}
{"url": "https://www.24chasa.bg/novini/article/6403552", "text": "В областните дирекции на ДФ \"Земеделие\" са приети 205 заявления на земеделски стопани по схемата за държавна помощ за компенсиране на загубите на земеделски стопани в резултат на природни бедствия или неблагоприятни климатични условия, настъпили през 2016 година. Общо заявената от тях площ е 5 253,14 ха, съобщиха от фонд \"Земеделие\". Приемът на заявления продължи от 17 юли до 11 август 2017 г., а срокът за изплащане на помощта е до 15 септември 2017 г. Предвиденият ресурс за 2016 година за компенсации за пропаднали площи е 2 100 000 лв. Най-много са подадените заявления в Областната дирекция на ДФЗ Сливен-27 броя, на следващо място е Хасково с 22 и Добрич с 19. С държавната помощ се компенсират до 80 на сто при щети от измръзване, осланяване, наводнение, преовлажняване или градушка от действителните разходи за отглеждане на царевица, грах за зърно и едногодишни бобови, картофи, плодове и други зеленчуци. Обезщетението за зърнени, фуражни култури, слънчоглед е 50 на сто, а за зимна маслодайна рапица - 30 на сто. При щети от суша помощта е до 40 на сто. На подпомагане подлежат земеделските стопани, които имат констативни протоколи за 100 процента пропаднали площи със земеделски култури, в резултат на неблагоприятни климатични условия.", "date": "2017.08.22", "title": "Подадоха 205 заявления за компенсиране на загуби на земеделци от бедствия"}
{"url": "https://www.24chasa.bg/novini/article/6403707", "text": "Министерството на регионалното развитие и благоустройството издаде разрешение за строеж за първите 6 км на лот 3.1 от АМ „Струма“ между Благоевград и Крупник. С подписания от министър Николай Нанков документ се дава право и за реконструкция на част от общинския път за с. Покровник и изместване на водопровода за селото. Разрешението за строеж № РС-40/21.08.2017 г. е поместено на интернет страницата на МРРБ, раздел „За потребителя“ / „Регистри“ / „Издадени разрешения за строеж“, съобщи пресцентъра на Министерството на регионалното развитие и благоустройството. Договорът за строителство на лот-а бе подписан на 30 декември 2015 г. Изпълнител на обекта е ДЗЗД „АМ СТРУМА 3.1“. Участъкът между Благоевград и Крупник е с дължина от около 13 км, а стойността на договора за строителство е 186 млн. лв., осигурени от Оперативна програма „Транспорт и транспортна инфраструктура“ 2014-2020 г. Проектът включва строителството на 8. мостови съоръжения с обща дължина от около 850 м, 3 надлеза, 3 подлеза, 4 селскостопански подлеза и 3 пътни възел.", "date": "2017.08.22", "title": "Вижте магистралата през Кресненското дефиле на 3D (видео)"}
{"url": "https://www.24chasa.bg/novini/article/6403710", "text": "Секс фестивал във Великобритания завърши със странната смърт на мъж и припаднала жена в обятията му, съобщи вестник \"Дейли мирър\", цитиран от БТА. Голата двойка е била открита едно денонощие след края на садо-мазо феста. Трагедията се разиграла на \"Флеймфест\", който се състоя в гористия район на Танбридж-Уелс в графство Кент. Пострадалите участници били открити в едно от семейните бунгала. На място били повикани полиция и бърза помощ. Жената била освободена от прегръдките на мъртвеца и била закарана в тежко състояние в близката болница. А за нейния 50-годишен партньор било вече късно и екипите само констатирали смъртта му. Нямало следи от насилствена смърт по тялото на починалия. Не били открити следи от алкохол и наркотици в кръвта му. Журналистите описват смъртта му като необяснима. Гости на фестивала \"Флеймфест\" бяха 250 души, отдали се на садо-мазо практики. Входният билет за проявата струваше 600 британски лири, с които се осигуряваха екстремни развлечения в лоното на природата.", "date": "2017.08.22", "title": "Секс фестивал завърши със странна смърт"}
{"url": "https://www.24chasa.bg/novini/article/6403755", "text": "Турция \"никога няма да позволи\" кюрдските милиции, които тя разглежда като \"терористи\", да създадат кюрдска държава в Северна Сирия, заяви днес турският президент Реджеп Тайип Ердоган, цитиран от АФП, съобщава БТА. Ние не позволяваме и никога няма да позволим създаване на така наречена държава от ПДС /Партията на демократичния съюз/, СЗН /Силите за защита на народа/ в Северна Сирия, посочи Ердоган в Анкара в изказване пред кметове на общини. Турция разглежда Партията на демократичния съюз и военното й крило Сили за защита на народа като разклонение в Сирия на Кюрдската работническа партия /ПКК/, обявена за терористична организация от Анкара, САЩ и ЕС. Партията на демократичния съюз провъзгласи през март 2016 г. полуавтономна администрация в Северна Сирия. САЩ са съюзник на Силите за защита на народа в борбата срещу групировката \"Ислямска държава\" и им предоставят оръжия. Това предизвиква недоволството на Турция, която се опасява от създаване на зона под контрола на кюрдите до своята граница. Анкара заплаши многократно през последните седмици с военна намеса специално в кюрдския \"кантон\" Африн в Северозападна Сирия. Турция предприе вече сухопътна офанзива в Северна Сирия през август 2016 г. с цел да отблъсне ИД от своята граница и да попречи на сливането на различните зони, контролирани от Силите за защита на народа. Каква е тяхната цел? Да създадат терористичен коридор в Северна Сирия, който достига до Средиземно море, посочи Ердоган, като увери, че Турция ще води борба с тези \"терористични организации\" \"навсякъде, където ги срещне\". Ердоган отправи тези послания днес след визита в Анкара миналата седмица на началника на генералния щаб на иранската армия генерал Мохамад Багери, която бе посветено на борбата срещу кюрдските бунтовници. На въпрос след визитата за възможна турско-иранска операция срещу кюрдските бунтовници в Северен Ирак, Ердоган заяви, че такава възможност е \"винаги в дневния ред\". Същевременно Турция категорично се противопоставя на референдума за независимост на Иракски Кюрдистан, насрочен за 25 септември, въпреки добрите отношения, които поддържа с иракския кюрдски лидер Масуд Барзани.", "date": "2017.08.22", "title": "Ердоган: Турция няма да позволи кюрдска държава в Северна Сирия"}
{"url": "https://www.24chasa.bg/novini/article/6403767", "text": "Големият пожар в руския град Ростов на Дон е напълно потушен, съобщи за ТАСС пресслужбата на регионалното управление на министерството на извънредните ситуации. По последни данни в резултат на пожара е загинал един мъж, над 400 души са пострадали, а медицинска помощ са потърсили 58 човека, предаде БТА. Пожарът избухна вчера в историческия център на града и обхвана жилищни сгради на обща площ от около 10 000 кв. м. Огънят е унищожил около 120 постройки, включително към 100 жилищни. Над 600 човека бяха евакуирани от домовете си. В гасенето участваха близо 2000 пожарникари и 212 единици техника. В района е въведен режим на извънредна ситуация. По предварителна информация на министерството на извънредните ситуации пожарът тръгнал от бунище около жилищните сгради. Води се следствие за умишлено унищожаване или повреждане на чуждо имущество. Проверят се и обстоятелствата около смъртта на загиналия.", "date": "2017.08.22", "title": "Големият пожар в Ростов на Дон е потушен"}
{"url": "https://www.24chasa.bg/novini/article/6403762", "text": "Екип на Спешна помощ в София беше заплашен с нож от близки на пациентка. В 5:18 ч. сутринта в понеделник в Центъра за спешна медицинска помощ постъпва сигнал за жена в безсъзнание в квартал „Надежда”. Двайсет минути по-късно медиците са на адреса. „На етажа ни посрещна мъжът на жената, която уж е в безсъзнание, беше гол до кръста, целият изпотен, нервен, с такива конвулсии на тялото и още с влизането започна да вика: „Тя има инсулти, трябва да бъде бързо закарана в болница, взимайте я”, разказа парамедикът Валери Темелков  При пристигането на екипа жената е в съзнание и без явни симптоми. Докторът започва преглед. „В цялата тази ситуация между мерене на кръвно, ЕКГ и захари, и установяване на реалното състояние на жената, ние се борихме с агресията на мъжа, който достатъчно напираше и пречеше на работата ни. В следващия момент се дръпнах от него и видях, че на вратата на стаята се появява синът с един много голям нож и добре, че в този момент реагирах като му казах да спре и да пусне ножа, защото не се знае какво можеше да се случи”, допълни Валери Темелков. Агресивното поведение на мъжете продължава и спешният екип вика полиция. Според медиците причина за агресията е забавянето на екипа заради грешно подаден адрес от мъжа. Записът от обаждането към 112 го потвърждава. Въпреки инцидента, жената все пак е закарана с линейката за преглед в болница. В ранния следобед днес семейството се прибра в дома си. Полицията извършва проверка по случая.", "date": "2017.08.22", "title": "Нападнаха екип на Спешна помощ в София"}
{"url": "https://www.24chasa.bg/novini/article/6403775", "text": "Окръжната прокуратура в Ямбол задържа за 72 часа турски гражданин при опит да пренесе контрабандно през границата ни злато за повече от 66 000 лева, съобщиха от прокуратурата.  Хасан Д. укрил в тайник в кабината на товарния автомобил, който управлявал, близо един килограм 14-каратови златни украшения - пръстени, обеци, масивни медальони. Камионът е пътувал от Турция за Румъния. При обиск на шофьора са намерени 3650 евро. Той е задържан за 72 часа. Окръжната прокуратура ще внесе в съда искане за вземане на постоянна мярка за неотклонение \"задържане под стража\".", "date": "2017.08.22", "title": "Задържаха за 72 часа турски гражданин за опит за контрабанда на злато в Ямбол"}
{"url": "https://www.24chasa.bg/novini/article/6403780", "text": "Членът на терористичната клетка, която извърши нападението в Барселона Мохамед Хули Чемлал призна, че той и другите заподозрени са планирали по-голям атентат, заявиха от испанския съд, цитирани от \"Фокус\".  Мохамед Чемлал, за който се смята, че е участвал в нападенията в Барселона и Камбрилс, призна пред полицията и разпитващия го съдия, че групата му е имала намерение да извърши по-голям и мащабен атентат. Това заяви за медиите източник от испанските власти, който пожела анонимност.", "date": "2017.08.22", "title": "Планирахме по-голям атентат в Барселона, призна обвиняем"}
{"url": "https://www.24chasa.bg/novini/article/6403796", "text": "По инициатива на министъра на туризма Николина Ангелкова започва проверка за категоризацията на заведение в Харманли, за което клиент твърди, че е получил сметка за престой без консумация, съобщиха от пресцентъра на ведомството, цитирани от БТА. Според сигнала, подаден до министерството на туризма, на 15 август т.г. посетителят е платил 5.00 лева за \"нищо-1 час\", както е отбелязано на касовата бележка, приложена към сигнала. От сметката се вижда, че от кафе-сладкарница \"Оскар\" са поискали сумата в 22.25 часа. Министерството на туризма незабавно е сезирало Комисията за защита на потребителите и Националната агенция по приходите за последваща инспекция на заведението. Министерството призовава гражданите да бъдат бдителни към подобни ситуации и при нужда да сигнализират на телефон +359 2 90 46 833 или на и e-mail: control@tourism.government.bg.", "date": "2017.08.22", "title": "Нова схема в заведение в Харманли - плащаш \"нищо-1 час\", ако не консумираш"}
