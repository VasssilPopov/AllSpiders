{"url": "https://www.24chasa.bg/novini/article/7958669", "text": "Сред поканените бяха екипът на ЦИК начело с шефката Стефка Стоева, проф. Михаил Константинов, представители на ГРАО, политолози и социолози. Правителството не изпрати никого въпреки отправената покана. Липсата на представител на изпълнителната власт не отменя нейната отговорност пред гражданите за провеждането на честни избори, каза Радев. Държавният глава е получил и подробни доклади от МВР, ДАНС и прокуратурата за последните избори. “Най-трудно е да преодолеем корпоративния и купения вот. Усещането в хората е, че се върти Срамно е това да се случва в европейска държава в ХХI век”, каза той. И поиска да се повиши финансовата санкция при административни нарушения и наказателното преследване при регистрирани криминални проявления, свързани с изборите. Защото това е престъпление срещу демокрацията, то променя вота на гражданите, коментира президентът. От честността и прозрачността на изборите зависи не просто демокрацията, а легитимността на институциите. Президентът разказа, че в петък получил “грозен сигнал за арогантна агитация в класната стая в училище”, който ще прати в прокуратурата. Ставало въпрос за агитация от директора пред целия учителски състав с послание да се пренася към родителите, а училището било в немалък град. Размерът на купения и корпоративния вот е много по-голям от това, което попада в докладите на ДАНС, каза Радев. От 3 милиона реално купен вот, коментира политологът Стойчо Стойчев. Той обясни, че 4-8% са директно купените гласове през годините, като средно се дава по 30-40 лева на глас. Най-скъпо - по 500 лв. на глас, се плащало в Несебър през 2015 г. Шефката на ЦИК Стефка Стоева обясни по темата за купения вот, че на тези избори комисията е свалила имунитета на 14 кандидати за кметове и съветници - рекорд досега. През 2015 г. са били 10 души. Според нея местните избори били спокойни и добре организирани. Идеални избори няма и няма универсални правила за такива. Нормално е да има проблеми, но не е нормално, когато те излизат извън една общоприета рамка, както се случи на местните избори, коментира Радев. Той определи като неприемливи високия процент недействителни бюлетини за общински съветници, огромния брой сгрешени бюлетини и разминаванията в избирателните списъци. Сгрешените бюлетини масово са заради отбелязване само на преференцията за общински съветник, но не и на партията, на едно мнение бяха Радев и Стоева. “Решението е машинният вот. Така както банкоматът не те пуска да приключиш процедурата си, ако не си изпълнил някоя операция, така и машината за гласуване няма да го прави”, коментира държавният глава. Той критикува, че в бюджет 2020 няма изрична позиция за закупуване на машини. Откъде и как ще се осигури финансирането и кога ще започне купуването, а не вземане под наем на машини, попита Радев. Настоя, че обществената поръчка трябва да се пусне още в началото на следващата година, за да има достатъчно време за сертифициране и тестване на машините и всичко да е готово 6 месеца преди следващите избори. 30% от българските избиратели не са хващали компютър и това трябва да се има предвид, контрира проф. Михаил Константинов. Но всички ползват банкомат, а той е най-близо до това, което представлява машинното гласуване, отвърна му Радев. Президентът поиска да се изясни какво означава недействителна бюлетина - невнимание, погрешно задраскване или друго. Или манипулация от страна на СИК - има клипчета в ютюб как да се правят такива, ако става дума за неудобния кандидат или партия, допълни той. Недействителните бюлетини тази есен бяха почти същият процент като през 2015 г., обясни проф. Константинов. Той препоръча да се отворят достатъчен брой чували с бюлетини и да се види защо има толкова недействителни, за да се вземат организационни и законови мерки. Идеята му беше подкрепена от президента. А шефката на ЦИК обясни, че обмислят да отворят чувалите, но трябвало първо да приключат съдебните производства по отминалите избори. Радев критикува социолози и медии, че “нарушават поголовно закона” с оповестяването на предварителни данни в изборния ден. Има огромни разминавания в екзитполовете, които веднага се поемат от медиите и влияят на гласа на хората. Това е недопустимо и трябва да има много сериозна реакция, каза президентът. Най-добрият вариант е информацията да се оповестява официално в деня на изборите. Това ще повиши отговорността на агенцията, а и няма да има спекулации, обясниха присъстващи на срещата социолози. Шефката на ЦИК обяви личното си мнение, че е по-добре данните да бъдат официални и професионални с цялата отговорност на агенциите за това. А сега се получи така, че в целия изборен ден ЦИК, вместо да следи за сериозните проблеми, се занимава с налагане на санкции, издали сме над 20 такива решения, обясни Стоева.", "date": "2019.12.09", "title": "На срещата при Радев: Да се отворят чувалите с бюлетини, за да се види защо имаше толкова недействителни (Обзор)"}
{"url": "https://www.24chasa.bg/novini/article/7958605", "text": "Парламентът да избира генералните директори на БНТ и БНР, а мандатите им да бъдат удължени от 3 на 5 години, предлага Вежди Рашидов, председател на комисията по културата и медиите в Народното събрание. “Регулаторният орган - Съветът за електронни медии, засега не дава никакъв реален резултат за развитие на медийното пространство. Вече няма никаква функция - нито на контролен орган, нито на регулаторен, какъвто трябва да бъде. В СЕМ също страдат, без да искат, от липсата на власт и пасивност”, обясни Рашидов пред “24 часа”. Впрочем когато парламентът избира генералните директори на БНТ и БНР. Така е до създаването на Националния съвет за радио и телевизия (1997 г.), чийто наследник днес е СЕМ. По времето на комунизма шефовете на държавните медии са назначавани от тогавашния Комитет за радио и телевизия. Днес по думите на Вежди Рашидов гарантирането на свободата и самостоятелността на медиите ще стане само през нов закон. В него трябва да бъдат описани лостове и способи за разпознаване на фалшивите новини и СЕМ трябва да стане само контролен орган, убеден е шефът на ресорната комисия на НС и бивш министър на културата. Експертни групи вече работят по новия закон, за който ще има широко обществено обсъждане през март с медии, собственици, журналисти, експерти, юристи, депутати. “Искам да създадем Смятам, че медиите винаги трябва да бъдат медии, защото в момента те обслужват фейсбук и интернет пространството, а това е пътят медиите да се самоубият или да бъдат унищожени”, каза Рашидов пред “24 часа”. Законът не се прави, за да бъде ограничавана свободата на словото, заяви депутатът. По думите му той трябва да помогне да бъдат спасени сериозните медии и да ги разграничи от самодейността. По повод мястото на България в класациите за свобода на словото каза: “Аз съм против да деля медийното пространство и българските журналисти на задгранични, европейски. Другите какви са? Не са ли в Европа, не са ли добри и големи? Или една дружинка, финансирана отвън, като се нарекат европейски, смятай, че всичко останало трябва да е лошо. Няма такова нещо. Затова да си направим правилата, по които искаме да живеем, да си гарантираме спокойствието и свободата на думите и на словото, да си ги опазваме като свобода и да намерим начин как да опазваме тази свобода на словото.”", "date": "2019.12.09", "title": "Идея! Парламентът да избира директорите\nна БНТ и БНР"}
{"url": "https://www.24chasa.bg/novini/article/7959005", "text": "Осем души продължават да са безследно изчезнали ден след  предадoха Ройтерс и БТА. Министър-председателката Джасинда Ардърн каза пред журналисти в град Уакатане, намиращ се близо до вулканичния остров Уайт, че няколко души са в болница в критично състояние. Тя заяви, че сред пострадалите има туристи от Австралия, САЩ, Великобритания, Китай и Малайзия. Говорител на полицията съобщи, че 31 души са приети в болница. Той потвърди, че са загинали петима души.", "date": "2019.12.09", "title": "Пострадали от вулкана в Нова Зеландия са в критично състояние, 8 са безследно изчезнали"}
{"url": "https://www.24chasa.bg/novini/article/7958918", "text": "Ученичка от 7-и клас във врачанското СУ “Христо Ботев” е починала по време на междучасие. Момичето колабирало около 9 ч между първия и втория учебен час в понеделник. 13-годишната Н. Т. М. отишла до близка закусвалня и си взела сандвич. Прибрала се в класната стая и седнала на стола на учителя, пребледняла и се строполила на пода. “Полицията веднага започна разследване на обстоятелствата, довели до смъртта на ученичката Нито една версия не е изключена, събираме подробности за случая и часовете, предшестващи смъртта на момичето”, казаха разследващите. Очаква се заключение на патоанатомите от местната болница. Според неофициална информация седмокласничката имала здравословни проблеми и няколко пъти ѝ прилошавало в училище преди трагедията. “Взети са своевременно всички необходими мерки от наша страна - заяви директорът на учебното заведение Виктор Кръстев. - Уведомени са институциите, провеждат се разговори от специалисти. Психолози работят с учениците.” “Момичето е говорило с майка си по телефона и извъднъж е издало силен звук - ох! Пада по очи на катедрата и после на пода. Незабавно дете изтичва на втория етаж да извика медицинското лице, което в рамките на една минута се качва в стаята”, разказа за БНТ Кръстев. “Дойде медицински екип и започна реанимация, после дойде и втора линейка, един час продължи всичко. Това се прави, докато се появи сърдечна дейност и пулс, дишане спонтанно. Не се появи”, обясни и медицинският специалист Антоанета Цветкова. Според ученици от гимназията веднага след като се разбрало за смъртта на седмокласничката по нареждане на директора учителите им иззели телефоните, за да не могат да разпространяват новината за трагедията и да контактуват с медиите. Директорът обясни, че е нормална практика в гимназията учениците да оставят джиесемите си по време на час. Кръстев все пак призна, че искал да предотврати изтичането на информация, преди родителите на починалото момиче да бъдат уведомени. Системата за видеонаблюдение на училището е записала по минути и секунди инцидента. Материалите са иззети от прокуратурата и е започнало разследване. На трагедията реагира и кметът на Враца Калин Каменов, който написа в страницата си във фейсбук: “Днес във Враца се случи трагедия. Съболезнования на семейството на починалото 13-годишно дете в училище “Христо Ботев”. Нека уважим скръбта на хората и шока у ученици и учители!”", "date": "2019.12.09", "title": "Седмокласничка от Враца почина в междучасие, и друг път й прилошавало (Обзор)"}
{"url": "https://www.24chasa.bg/novini/article/7959118", "text": "В разследването на предполагаемите връзки на предизборния щаб на американския президент Доналд Тръмп с Русия Федералното бюро за разследване (ФБР) е допуснало много грешки, но няма доказателства за политически пристрастия, предадоха Ройтерс и БТА. Това се казва в доклад на службата за вътрешен контрол на американското министерство на правосъдието. Докладът на генералния инспектор на службата Майкъл Хоровиц вероятно ще даде аргументи както на поддръжниците на Тръмп, така и на опонентите му от Демократическата партия в продължаващия спор за легитимността на разследването, оставило отпечатъка си върху първите две години от мандата на Тръмп. В доклада се посочва, че при наблюдението на сътрудника на предизборния щаб на Тръмп Картър Пейдж са били допуснати 17 сериозни грешки и пропуски, но не е имало умишлени нарушения на правилата. Информацията в доклада е в противоречие с твърденията на президента Тръмп, че е жертва на \"лов на вещици\", отбелязва Асошиейтед прес. Според доклада ФБР е било в правото си да подслушва бивш съветник на Тръмп и няма доказателства, че е действало, ръководейки се от политически пристрастия.", "date": "2019.12.09", "title": "ФБР с грешки, но без пристрастия в разследването за Тръмп и Русия"}
{"url": "https://www.24chasa.bg/novini/article/7957761", "text": "Строежът е спрян поради констатирани технически несъответствия между одобрените проекти и изпълнени работи – неизпълнени отвори в плоча и други подобни, които според инвеститора са имали временен характер и са били технологично необходими към етапа на проверка. Тези несъответствия са били отстранени още преди издаването на заповедта за спиране, но въпреки това тя е издадена. В заповедта за спиране ДНСК не твърди, че разрешението за строеж е изтекло. Нещо повече – преди няколко дни ДНСК отново потвърди че никога  , както и че съобразно сочена в решението на съда практика на ВАС, десетгодишният срок спрямо издаденото разрешение за строеж ще изтече през 2028 г. Ако някой има по-различно тълкувание на тези въпроси, то аргументите му не се подчиняват на закона и на решенията на българския съд. - Да, Административният съд обяви заповедта на ДНСК за спиране на строежа за незаконосъобразна. В мотивите към решението си съдът прие, че новата редакция на нормата на чл. 153, ал. 2 от ЗУТ следва да се прилага за правоотношенията, които не са приключили към датата на влизането й в сила, респективно към всички разрешения за строеж, чиито срок не е изтекъл към тази дата. Съдът също така посочи, че считано от датата на последната презаверка, Разрешението за строеж за сградата „Златен век“ ще има действие най-малко до 2022 г. А ако се има предвид константната практика на ВАС, във връзка с действието на заповедите по чл. 154 от ЗУТ, с които се одобряват съществени промени по време на строителството, то срокът на разрешението за строеж ще изтече едва през 2028 г., тъй като за строежа последно е издавана заповед по чл. 154 от ЗУТ през 2018 г. - В заповедта за спиране, като условие за продължаване на строителството след отстраняване на констатираните технически несъответствия, началникът на ДНСК е изискал предоставяне на становище от главния архитект за валидността на разрешението за строеж. Наред с всичко останало, в жалбата на собственика на строежа е атакувано като недопустимо поставянето на такова условие и са представени аргументи за валидността на разрешението за строеж. Именно във връзка с това съдът е взел отношение в мотивите на решението си относно недопустимостта на искането за становище от главния архитект, приемайки, че началникът на ДНСК сам е компетентен да прецени валидността на разрешението. И след като съдът подробно е изследвал въпроса на базата на закона, правната доктрина и константната практика на ВАС, е приел, че разрешението е валидно и ще бъде такова до 2028 г. Тоест, съдът не само е имал необходимост да изясни ролята на Главния архитект на общината в казуса, но и е изследвал закона на базата на съществуващата вече практика – нещо, което може да бъде само от полза както на ДНСК, така и на останалите институции, които ще работят с подобни казуси. Не бива да забравяме, че тази промяна в ЗУТ, засяга множество обекти от първа и втора категория като всички по-главни инфраструктурни проекти – метростанции, магистрали, железопътна инфраструктура и други. И ако не се изясни този въпрос веднъж за винаги, има опасност да се минира строителството на множество мащабни проекти в страната. - Решението на първоинстанционния съд е обжалвано от ДНСК пред ВАС. Въпросът относно законосъобразността на заповедта за спиране ще се реши окончателно от този съд. До приключване на съдебното производство никой няма право да приема за разглеждане дело, което вече се разглежда от съда. И всички трябва да се съобразят с това, а не да се манипулира общественото мнение. При това от хора със съмнителна правна експертиза, но за сметка на това - със силни медийни образи. - Оказа, че въпросните публикации реферират към становище, подписано от Председателя на Комисията по регионална политика, благоустройство и местно самоуправление, в отговор на запитване от Инициативен комитет „Лозенец“ относно прилагането на новите разпоредби на чл. 153 и 154 ЗУТ. Становището изразява единствено личното мнение на председателя на въпросната комисия как, според него, трябва да се тълкуват посочените текстове от закона. Нещо повече, в становището изрично е подчертано, че по никакъв начин не се взема отношение по конкретния казус „Златен век“, с който авторът на становището нито е запознат, нито има компетентност да се произнася. В този смисъл е напълно манипулативно и недобросъвестно публикуване на статии, които реферирайки към въпросното становище, недобросъвестно внушават, че „принципното“ становище е относимо към казуса „Златен век“ и че Народното събрание е признало сградата за незаконна – нещо, което Народното събрание нито е направило, нито е компетентно да направи. Тъй като въпросът не е бил обсъждан на заседание на която и да е от комисиите в Народното събрание, дори е учудващо защо това становище е издадено на бланка на Народното събрание и с подпис на председател на комисия. Това позволи и медийно интерпретиране на писмото на председателя на комисията, при което, макар вносителите на искането за становище да са поставили принципни въпроси, на които са получили и принципни отговори, очевидно са имали намерение да „пришият“ отговорите към конкретния казус, изопачавайки написаното от председателя на комисията. Така едно „принципно“ становище е използвано по безпринципен начин за въвеждане в заблуждение на обществеността. - Не, разбира се. Автентично тълкуване може да бъде направено само от Народното събрание, чрез приемане на тълкувателен закон. Освен че в случая не може да се говори за автентично тълкуване, не може да става и въпрос за задължително тълкуване на закона. Това е само лично мнение на председателя на комисията, което никого не обвързва. И още нещо заслужава да се добави по случая. Преди време видях по телевизията кметът на Лозенец, който беше категоричен, че „Златен век“ е незаконен строеж и той щял да го събори. Останах поразен. Как е възможно орган на изпълнителната власт да демонстрира такова неуважение към правото. Първо, той няма правомощие да събаря каквото и да е било. И второ, кое му дава основание да твърди, че строежът е незаконен, след като веднъж – Административният съд обяви в решението си, че строежът е законен, ДНСК – също, а освен това цяла плеяда изтъкнати български професори, както и бивш председател на отделение на Върховния съд, изказаха категорични мнения за законността на „Златен век“. Подобно поведение на човек, който разполага с власт, да не зачита правото, което очевидно и не познава, разколебава правовия характер на държавата ни.", "date": "2019.12.09", "title": "Съдът ясно се произнесе – Златен Век има законно разрешение за строеж"}
{"url": "https://www.24chasa.bg/novini/article/7958384", "text": "Главният изпълнителен директор и член на Управителния съвет на КРИБ г-н Евгений Иванов проведе среща в Министерски съвет с вицепремиера по икономическата и демографската политика и председател на Националния съвет по тристранно сътрудничество (НСТС) г-жа Марияна Николова по негова молба, съобщиха от КРИБ. Основна тема на срещата бяха предложенията на КРИБ за рационализиране на законодателството и процедурите за разрешаване на пребиваване и работа в Република България на чужденци от трети държави. Депозирани бяха исканията на КРИБ отделно и като продължение на проведената работна среща на 26 ноември 2019 г. в Министерски съвет, на която бяха представени писмени предложения от името на Асоциацията на организациите на българските работодатели /АОБР/ за изменения и допълнения в нормативната уредба за трудовата имиграция, като исканията на КРИБ касаят конкретни проблеми при осъществяване на внос на работна сила в отделните категории. „Обнадеждени сме от движението на въпроса за трудовата имиграция, особено след като ресорът беше поет от вицепремиера г-жа Николова“, коментира изпълнителният директор на КРИБ след срещата. „Доволни сме от заявената готовност за предприемане от кабинета на мерки, които да облекчат режима за влизане на работници от трети страни. Приветстваме и резултатите от посещението на г-жа Николова в Индия и проведените там разговори в тази насока, вследствие на което вече са внесени у нас близо 200 строителни работници от Индия“, каза г-н Иванов. В резултат на срещата е постигната договореност сигнали от работодатели за нарушения в тази област да бъдат изпращани до вицепремиера г-жа Николова, която се ангажира лично да следи евентуални нарушения при облекчаването на процедурите за внос на работници от чужбина.", "date": "2019.12.09", "title": "Вицепремиерът Николова обсъди с КРИБ привличането на чужди работници"}
{"url": "https://www.24chasa.bg/novini/article/7958414", "text": "Отношенията Европейски съюз - Африка и ролята на ЕС в защитата и насърчаването на правата на човека в глобален план бяха основните теми в дневния ред на Съвета „Външни работи“, който се състоя днес в Брюксел. Вицепремиерът и министър на външните работи Екатерина Захариева призова по време на дебата за по-голяма активност на Съюза в Африка. „Посетих през ноември няколко африкански страни и мога да Ви уверя, че те искат да видят повече Европа – повече инвестиции, повече икономика, но искат да го направим заедно“, заяви Екатерина Захариева. Тя отбеляза, че Африка предлага много икономически и търговски възможности, но в същото време е източник и на предизвикателства по отношение на сигурността и нелегалната миграция. „Трябва да бъдем по-активни в Африка, но не само като напътстваме страните и им четем лекции, а и като ги подкрепяме и вдъхновяваме в реформите на принципа „повече срещу повече“, подчерта българският вицепремиер. По думите й Европейският съюз трябва да се фокусира повече и върху правата на жените и развитието на младежта в Африка, като съдейства за засилване присъствието на жените не само в икономиката, но и в политиката. По време на съвета външните министри от ЕС приветстваха засиления фокус на новата Европейска комисия върху Африка и обмениха идеи по подготовката на нова Всеобхватна стратегия на ЕС за Африка и предстоящите през 2020 г. министерска среща и Среща на върха ЕС–Африкански съюз. Министрите потвърдиха валидността на приоритетните направления, определени на Срещата на върха в Абиджан (2017 г.) – подкрепа за демокрацията, върховенството на закона, доброто управление, правата на човека, сигурността и отбраната, образованието. Те оцениха също, че запазващите се рискове пред стабилността и развитието на Африка и необходимостта от ефективно отстояване на ценностите и интересите на ЕС, налагат допълнително засилване на интегрирания подход на ЕС и насърчаване на поемането на повече отговорност от страна на африканските партньори в справянето с предизвикателствата. В навечерието на 10 декември – международен Ден на правата на човека, министрите изразиха загриженост от тревожната глобална тенденция на спад в защитата на правата на човека и основните свободи и обсъдиха ситуацията в различни части на света. Дискусията потвърди необходимостта ЕС да запази ролята си на световен лидер в отстояването на правата на човека и да запази фокуса върху темата като хоризонтален приоритет във външната си политика. С оглед засилване ефективността на действията на ЕС в тази област министрите взеха политическо решение да се работи за създаване на нов Глобален санкционен режим по правата на човека. Днешната дискусия ще бъде отчетена при подготовката на новия План за действие на ЕС по правата на човека и демокрацията за 2020–2024 г. „Правата на човека са част от ДНК-то на ЕС“, заяви пред колегите си министър Захариева. Тя подчерта, че като настоящ член на Съвета по правата на човека България е активно ангажирана в усилията за насърчаване и защита на правата на човека по света. В новия План за действие на ЕС приоритет трябва да бъде даден да въпроси като правата на децата, овластяването на жените и момичетата, включително достъп до образование, подкрепа за местните власти и гражданското общество, отбеляза още българският външен министър. Под „текущи въпроси“ Съветът „Външни работи“ направи кратък преглед на последните развития по отношение на Иран, Хонконг, Молдова, Турция, Либия, Боливия. В рамките на работния обяд новият Върховен представител на ЕС по въпросите на външните работи и политиката на сигурност Жозеп Борел представи своите виждания за приоритетите и работните методи на СВнР. Министрите дискутираха засилване на ефективността, съгласуваността и последователността на общата външна политика и политика на сигурност и укрепване на способността на ЕС за адекватен отговор на многобройните регионални и глобални предизвикателства в съответствие със споделените ценности и интереси. Преди този последен за годината Съвет „Външни работи“ Екатерина Захариева участва и в неформална работна закуска на външни министри от ЕС с министрите на външните работи на Република Албания Гент Цакай и на Република Северна Македония Никола Димитров, посветена на процеса на евроинтеграция на двете страни. „Дискусията е много навременна. Започването на преговори с Албания и Република Северна Македония не бива да се отлага. Преговорите с нашите близки съседи от Западните Балкани и обсъждането на нова методология по разширяването на Съюза могат да вървят паралелно“, каза външният ни министър. Тя подчерта значението по пътя към еврочленството на реформите в страните кандидатки, на добросъседските отношения и изпълнението на Договора за приятелство, добросъседство и сътрудничество между Република България и Република Северна Македония.", "date": "2019.12.09", "title": "Захариева: ЕС трябва да подкрепя и вдъхновява Африка в реформите"}
{"url": "https://www.24chasa.bg/novini/article/7958359", "text": "Племе в Индонезия, бивши канибали, карало жените да си режат пръстите, когато почине роднина, за да омилостивят мъртвите и горят телата на предците си всеки ден, за да ги запазят мумифицирани. Племето Дани живее в откъснатата долина Балием в Западна Папуа, Индонезия и е открито от западен учен преди 80 години. Традициите им като това да мажат със свинска мас мумифицирани тела на техни предци и да премахват върховете на пръстите на жените с брадва всеки път, когато почине роднина, датират от 250 години, предава \"Дейли мейл\". Ритуалът има за цел да подчертае болката от загубата на жената и да умилостиви мъртвия.  По същия начин племето се е свързвало и с канибализъм в миналото, въпреки че нито една от ужасяващите им традиции не се спазва от 90-те години насам. В селището на племето все още е съхранено мумифицираното тяло на вожд от преди над 250 години. Бил славен воин и имал 25 съпруги. \"Това е най-красивото племе в региона. Мъжете носят бивни на глиган като пръстени през носа и изрисуват лицата си с различни цветове бои - няма съмнение, че пред вас стоят воини\", коментира италианският фотограф, пътувал дотам. \"Племето пази 7 мумии, но само 2 могат да се видят от чужденците\", добавя той. \"За да се запази тялото, то се маже всеки ден с балсам, направен от свинска мас, и се пали огън, в който останките горят до 6 часа. Всичко това се случва в продължение на 250 години\", разказва италианецът.  Хората от племето Дани са открити от американски зоолог през 1938 година. \"През последните години индонезийските власти въвеждат закони, които карат племето да загърби някои от традициите си. Такава е рязането на пръстите на жените при смърт на техен роднина, но все още можете да видите подобни следи по ръцете на по-възрастните\", казва още фотографът. \"Въпреки агресивния си вид и начина, по който живеят, те са приятелски настроени\", твърди италианецът.", "date": "2019.12.09", "title": "Индонезийско племе режело пръстите на жената, когато почине неин роднина (Видео)"}
{"url": "https://www.24chasa.bg/novini/article/7958494", "text": "Турция е прочистила от терористи 4 хиляди кв. км в Северна Сирия, заяви днес вицепрезидентът на Турция Фуат Октай, цитиран от в. \"Хюриет дейли нюз\", предаде БТА. Той посочи, че основната цел на турската военна операция \"Извор на мира\" в Северна Сирия е намаляване на безпокойствата, свързани със сигурността на Турция. Офанзивата \"Извор на мира\" също така има за цел запазване на териториалната цялост на Сирия, каза Октай. Борбата на Турция срещу тероризма в региона ще продължи, докато терорът в района не бъде премахнат изцяло, добави той. На 9 октомври Турция предприе операцията \"Извор на мира\" в Северна Сирия, насочена срещу бойците от Силите за защита на народа (СЗН), които според Анкара са свързани с поставената извън закона Кюрдска работническа партия (ПКК). Анкара преустанови военната операция, след като сключи две отделни споразумения с Вашингтон и с Москва, предвиждащи изтегляне на СЗН от техните позиции в района в близост до турската граница.", "date": "2019.12.09", "title": "Турция \"прочистила от терористи\" 4000 кв. км в Северна Сирия"}
{"url": "https://www.24chasa.bg/novini/article/7958549", "text": "Законите са правила за поведение, без които не можем. Хората и обществото имат нужда от тях. Въпросът е начина, по който трябва да бъде направен, както и причините, които налагат това нещо. А причината главният прокурор да има някой, който да отговаря за него, се състои в това, че в демократичната и цивилизована държава не трябва да бъде допускана безконтролна власт, поради което има и разделение на властите. Това сподели в студиото на ''Лице в лице'' по  адвокат Марин Марковски по повод предложението главният прокурор на България да бъде съблюдаван от друг главен прокурор. ,,Нека да кажем, че той няма да бъде точно надзорник, а независим главен прокурор, който трябва да контролира главния прокурор, но само в случай, когато има данни и доказателства, че вторият е извършил някакво престъпление, иначе при други обстоятелства няма да може да контролира дейността му в неговата същественост. Няма да имаме двама главни. Независимият няма да контролира пряката дейност на главния'', обясни Марковски и допълни, че ''няма драма'' в назначаването на независим  прокурор. ,,Венецианската комисия е съставена от професионалисти по конституционно право, които са най-добрите в Европа. Когато тя дава препоръки, те не са задължителни, но са интелектуален съвет'', заяви по отношение на Венецианската комисия адвокатът и използва случая да поздрави Филип Димитров за присъединяването му към нея. Относно срещите между правосъдния министър Данаил Кирилов и Джок Полфрийман Марковски изрази мнението, че Министерството на правосъдието е дало становище, че Полфрийман е бил неподходящ за предсрочно освобождаване, докато самия министър е пряко отговорен за затворите, поради което, ако се наложи, може да се срещне и с най-коварния затворник в килията.", "date": "2019.12.09", "title": "Марин Марковски: Редно е независим прокурор да следи главния прокурор"}
{"url": "https://www.24chasa.bg/novini/article/7958562", "text": "Колко танка има Сърбия е военна тайна, но съдейки по картата, която бе публикувана в социалните мрежи, след Русия и Гърция Сърбия има най-много танкове в Европа, съобщава белградският вестник \"Блиц\", цитиран от БТА. В Туитър бе публикувана карта на Европа, на която е показано колко страни имат танкове на 100 000 жители. Според картата Сърбия е на трето място в Европа с 9,17 танка на 100 000 граждани. Русия е първа с 14,1 танка, втора е Гърция с 12,35 танка на 100 000 жители. Ако се вземе предвид информацията, че Сърбия има седем милиона жители, това би трябвало да означава, че Сърбия има 642 танка, пише вестникът. Министерството на отбраната в Белград обаче отрече Сърбия да има 9,17 танка на 100 000 жители. \"Информацията не е вярна, но не можем да ви кажем колко танка имаме\", заявиха от министерството. Военният анализатор Александър Радич посочва, че е вярно, че Сърбия има най-много танкове в региона, но уточни за вестника, че армията има 251 танка.", "date": "2019.12.09", "title": "В Сърбия се питат: Наистина ли сме трети по брой на танковете в Европа"}
{"url": "https://www.24chasa.bg/novini/article/7958560", "text": " и накара изплашените местни жители да излязат от домовете си на улицата, предаде Асошиейтед прес. По стените на сградите се появиха пукнатини. Има щети по намираща се в региона църква, предава БТА. Кметовете на градовете в областта Муджело, разположена близо до Апенинските планини, заявиха, че няма пострадали от земетресението. Широка пукнатина зейна в портика на църквата \"Свети Силвестър\" в град Барберино. Пукнатини се появиха и по стените на някои къщи, заяви пред журналисти губернаторът на Тоскана Енрико Роси. Физкултурен салон е пригоден да приюти десетки хора, докато властите проверяват дали домовете им са повредени. За стотици други ще бъде издигнат палатков лагер. Земетресението бе усетено силно във Флоренция, главния град на Тоскана. Националната геофизична служба на Италия съобщи, че най-силният от трусовете тази нощ е бил с магнитуд от 4,5. Епицентърът е бил на четири километра северно от град Скарперия. Държавните железници съобщиха, че движението на високоскоростния влак между Флоренция и Болоня временно е било спряно, а след това възобновено. Училищата в градовете близо до епицентъра бяха затворени като предпазна мярка, докато експерти проверяват дали сградите им са засегнати от земетресението.", "date": "2019.12.09", "title": "Пукнати по сградите след земетресението в Италия"}
{"url": "https://www.24chasa.bg/novini/article/7958576", "text": "Магаретата се използват на Санторини като транспортно средство, но и като туристическа атракция за разходки из острова. Те често стават предмет за защита от страна на организации и сдружения за защита на животните, както и на хора, които критикуват експлоатацията и малтретирането им. Последната от поредицата реакции дойде от члена на Motley Crew Томи Лий, който изпрати лично писмо до гръцкия министър Воридис. Той казва, че за него е чест, че е роден в Атина и всеки път, когато обикаля с групата си, гордо заявява произхода си, но \"има проблем, който вреди на гръцката репутация\" и се захваща с въпроса за магаретата на Санторини, предава  . Отговорът на Воридис дойде след статии в световните медии, препечатани и от гръцки медии: „По отношение на магаретата на Санторини министерството на земеделието и храните изпрати инструкции как да ги използват въз основа на националното и международното законодателство. Подчертава се, че целта на министерството в очакване на предстоящия туристически сезон е да засили подходящия контрол на цялата територия. При констатиране на нарушения от страна на инспекторите извършителите ще бъдат наказани с тежки наказания. Санкцията може да бъде до 30 000 евро“, заяви гръцкият министър. Магаретата на Санторини често се използват като транспортно средство от старото пристанище до центъра на острова и обратно, като алтернативно решение за тези, които не искат или не могат да извървят пеша повече от 500 стъпала или не искат да използват лифта. Разбира се, има и такива, които ги използват за разходки по тесните улички на острова.", "date": "2019.12.09", "title": "До 30 000 евро глоба за нерегламентирана употреба на магаре в Санторини"}
{"url": "https://www.24chasa.bg/novini/article/7958611", "text": "Турският президент Реджеп Тайип Ердоган днес се срещна с афганистанския държавен глава Ашраф Гани, съобщиха турски телевизии. Ердоган прие Гани в двореца Долмабахче в Истанбул. Засега няма подробности във връзка с разговорите на двамата президенти. След срещата с Гани турският лидер прие в офиса си в Долмабахче и министъра на външните работи на Пакистан Шах Махмуд Куреши. Гани и Куреши пристигнаха в Истанбул за участие във форума \"Сърцето на Азия - Истанбулски процес\", посочва БТА. Ердоган днес призова международната общност да засили инвестициите си в Афганистан, предаде Анадолската агенция. Афганистан преминава през много сложен период. Трябва да увеличим инвестициите в страната, каза Ердоган, който говори на форума \"Сърцето на Азия - Истанбулски процес\", открит в Истанбул. Турският президент посочи, че значителна част от проблемите на хората в Южна Азия произлизат от други страни. Ердоган също така изтъкна значението на подкрепата, оказвана на Афганистан за предотвратяването на възможността терористичните организации да се прегрупират в страната. Той добави, че Турция ще направи всичко възможно, за да изкорени наличието на групировката ДАЕШ (\"Ислямска държава\") в Афганистан. Президентът на Турция изтъкна значението на частния сектор, като посочи, че той ще има ключова роля за икономическото и социално развитие на Афганистан. Ердоган заяви, че по време на срещата на върха на НАТО в Лондон (миналата седмица) страните членки на алианса са припомнили, че спазват ангажиментите си за постигане на сигурност в Афганистан.", "date": "2019.12.09", "title": "Ердоган зове за повече международни инвестиции в Афганистан"}
{"url": "https://www.24chasa.bg/novini/article/7958600", "text": "В Париж започна срещата на върха в \"нормандски формат\" с участието на лидерите на Франция, Русия, Украйна и Германия, предаде Франс прес. Еманюел Макрон, Владимир Путин, Володимир Зеленски и Ангела Меркел ще обсъдят конфликта в Украйна. Това е първата среща на \"нормандската четворка\" от 2016 г. Четиримата лидери пристигнаха в Елисейския дворец следобед и преди общата си среща проведоха двустранни срещи помежду си. Путин и Зеленски се видяха за първи път на срещата на \"нормандската четворка\" в Париж Руският президент Владимир Путин се видя за първи път с украинския си колега Володимир Зеленски в Париж днес, където започна дълго отлаганата среща на лидерите на 4-те страни от т.нар. \"нормандски формат\" - Германия, Франция, Русия и Украйна, чиято цел е да се намери разрешение на конфликта в Източна Украйна, предаде Ройтерс. След серия от двустранни срещи в Елисейския дворец - резиденцията на френския президент, Путин и Зеленски влязоха в стаята за среща на лидерите на \"четворката\". Путин и Зеленски ще проведат двустранна среща преди пресконференцията на лидерите на \"нормандскта четворка\", съобщи канцеларията на украинския лидер, цитирана от ТАСС.", "date": "2019.12.09", "title": "Започна срещата на върха в \"нормандски формат\" в Париж"}
{"url": "https://www.24chasa.bg/novini/article/7958230", "text": "Подобряването на методологията на разширяване на ЕС и нуждата от запазване на европейската перспектива на страните от Западните Балкани са били основни теми на дискусията на днешната работна закуска на външните министри от ЕС, Северна Македония и Албания, съобщи гръцкият външен министър Никос Дендиас, който бе домакин на срещата, предаде агенция МИА. След неформалната среща Дендиас изрази увереност, че \"в определена степен нещо е постигнато\", и изтъкна, че на гръцката инициатива за работна закуска са се отзовали над 20 министри от ЕС, предава БТА. \"Това беше полезна първа възможност след Европейския съвет през октомври да разменим мнения за това как да вървим напред в предстоящия период\", каза Дендиас, който определи срещата като плодотворна и представляваща крачка напред. Министърът посочи, че Гърция е най-старата членка на ЕС от региона и е фактор на стабилността и сътрудничеството, като обеща Атина да продължи да предприема инициативи в посока към разширяване на ЕС.", "date": "2019.12.09", "title": "Гръцки министър: Има напредък по въпроса за Албания и Северна Македония"}
{"url": "https://www.24chasa.bg/novini/article/7958231", "text": "Пловдивският апелативен съд потвърди оправдателната присъда на Окръжния съд по повдигнатите обвинения за подкуп спрямо С.В., професор в Университета по хранителни технологии /УХТ/ - Пловдив и на Д.Д. и П.К. като негови помагачи, съобщиха от пресцентъра на Съдебната палата, цитирани от БТА. Както \"24 часа\" писа,  Според Апелативния съд подсъдимият нито е направил опит да получи, нито е поискал или приел подкуп за положително оценяване на студент. Апелативните магистрати посочват, че в случая обвинението за класически подкуп е несъстоятелно, тъй като подсъдимият, макар и професор, не е длъжностно лице, защото УХТ е държавен университет, но и е автономно юридическо лице. Това решение подлежи на обжалване или протест пред Върховния касационен съд.", "date": "2019.12.09", "title": "Апелативният съд потвърди оправдателната присъда на обвинен за подкуп професор"}
{"url": "https://www.24chasa.bg/novini/article/7958253", "text": "Лидерите на ЕС ще подновят икономическите санкции срещу Русия, когато се срещнат за среща на върха тази седмица, заяви германският външен министър Хайко Маас. Той заяви, че не вижда причина за облекчаване на мерките, наложени на Москва заради нейната роля в конфликта в източна Украйна. Санкциите са насочени към цели сектори на руската икономика, включително нейните ценни петролни и газови отрасли, цитира АФП. Европейските мерки бяха предприети за първи път, след като полет MH17 на малайзийските авиолинии беше свален над източна Украйна през 2014 г., при което загинаха 298 души. Оттогава лидерите на ЕС ги подновяват на всеки 6 месеца. Франция е домакин на многоочаквана четиристранна среща на върха с Русия, Украйна и Германия днес с надеждата да се постигне напредък за мира в Украйна. Френският президент Еманюел Макрон настоява за размразяване на отношенията между Европа и Русия, но Маас заяви, че е рано за облекчаване на санкциите. \"Ще продължим онова, което сме смятали за правилно досега - да разширим санкциите, защото причините, довели до санкциите, продължават да съществуват\", заяви Маас на среща на външните министри на ЕС в Брюксел, предаде  . \"В момента за мен няма причина да променя нещо в санкционната политика на Европейския съюз спрямо Русия.\" Срещата в Париж на Макрон, руския лидер Владимир Путин, германския канцлер Ангела Меркел и украинския президент Владимир Зеленски е първата среща на върха на т. нар. „Нормандски формат“ от три години. Той се стреми да приложи споразумения, подписани в Минск през 2015 г., които призовават за изтегляне на тежкото въоръжение, възстановяване на контрола на Киев, по-широка автономия за Донецк и Луганск и провеждане на местни избори. Хиляди бяха убити, след като проруските милиции в Източна Украйна започнаха борба за независимост през 2014 г., като започнаха конфликт, задълбочил отчуждението на Русия и Запада. За да бъдат премахнати или облекчени санкциите, ЕС настоява споразуменията от Минск да бъдат приложени.", "date": "2019.12.09", "title": "ЕС ще удължи санкциите срещу Русия"}
{"url": "https://www.24chasa.bg/novini/article/7958269", "text": "Премиерът на България Бойко Борисов и посланик Херо Мустафа летяха в небето и кацнаха на вода днес, съобщиха от посолството на САЩ в България на фейсбук страницата си. Те посетиха американския самолетоносач USS Harry S. Truman. \"Заедно ние сме по-силни във всички области - ние сме съюзници в НАТО, партньори в отбраната, енергийни партньори, бизнес партньори и още много. По вода и по суша заедно сме по-силни\", каза посланик Мустафа. \"Националната сигурност и отбрана на България са гарантирани само в рамките на колективната отбрана на НАТО\". Това заяви министър-председателят Бойко Борисов на борда на американския самолетоносач „Хари С. Труман”, където заедно с ръководената от него делегация участва в опознавателна обиколка в рамките на НАТО, цитиран от правителствената пресслужба. Заедно с българския премиер на самолетоносача на ВМС на САЩ бяха вицепремиерът и министър на отбраната Красимир Каракачанов, началникът на отбраната генерал Андрей Боцев, командирът на ВМС контраадмирал Кирил Михайлов и командирът на ВВС генерал-майор Цанко Стойков. „Високо оценявам Вашия принос за запазване значимостта на трансатлантическата връзка и успешното изпълнение на мисиите на Алианса“, отбеляза премиерът Борисов по време на опознавателната си обиколка на самолетоносача на ВМС на САЩ „Хари Труман“. Министър-председателят изтъкна, че страната ни разглежда участието си в мисии и операции на НАТО като основен приоритет и възнамерява да запази ангажимента и приноса си към тях. „България ще продължи да оказва подкрепа на усилията на Алианса към постигане на световен мир и сигурност“, категоричен беше премиерът Борисов. Той акцентира и върху отличното сътрудничество между България и САЩ в редица сфери, което е от огромно значение на фона на предизвикателствата пред международната среда. „Заедно сме по-силни във всички области – ние сме съюзници в НАТО, партньори в областта на отбраната, партньори в енергетиката, партньори в бизнеса и много повече. По вода и по суша, ние сме силни заедно,“ заяви американският посланик в България Херо Мустафа. На борда на самолетоносача „Хари С. Труман“ премиерът Борисов и ръководената от него делегация бяха заедно с делегация от Република Северна Македония и с представители на посолствата на САЩ в София и Скопие. Делегацията на Република Северна Македония включваше премиера Зоран Заев, председателя на парламента Талат Джафери, вицепремиера и министър на отбраната Радмила Шекеринска и началника на отбраната генерал-лейтенант Васко Гюрчиновски. Адмиралът от ВМС на САЩ Джеймс Гордън Фогго III, командир на Военноморските сили на Съединените щати в Европа и Африка и командир на Съюзническото командване на силите в Неапол, приветства делегациите на борда на самолетоносача „Хари С. Труман“. „Хари С. Труман“ е осмият самолетоносач от клас „Нимиц“ на ВМС на САЩ, кръстен на 33-ия президент на Съединените щати Хари С. Труман. Понастоящем американският самолетоносач „Хари С. Труман“ е в зоната на отговорност на Шести американски флот.", "date": "2019.12.09", "title": "Борисов се качи на борда на американския самолетоносач „Хари С. Труман” (Обновена)"}
{"url": "https://www.24chasa.bg/novini/article/7958293", "text": "Руският президент Владимир Путин пристигна в Елисейския дворец за участие в срещата на върха на \"нормандската четворка\" (Русия, Франция, Германия, Украйна) за уреждане на кризата в Източна Украйна, предаде ТАСС. На входа във вътрешния двор на резиденцията той бе посрещнат от домакина на 4-странния форум - президента на Франция Еманюел Макрон. Другите участници - германската канцлерка Ангела Меркел и президентът на Украйна Володимир Зеленски, пристигнаха няколко минути по-рано, предава БТА. Освен преговорите в нормандски формат, в Париж ще състоят и серия от паралелни двустранни разговори между лидерите. До началото на 4-странната среща, руският президент има планирани отделни срещи с Меркел, а после и с Макрон. Зеленски също ще се срещне поотделно с двамата западноевропейски лидери. След приключването на преговорите на четворката се очаква и двустранна среща на президентите на Русия и Украйна Путин и Зеленски и това ще бъде първият им личен контакт. \"Нормандският формат\" за преговори по кризата в Донбас съществува от юни 2014 година. За последен път четиримата лидери се срещнаха през октомври 2016 г., след което се стигна до застой в изпълнението на Минските споразумения.", "date": "2019.12.09", "title": "Путин пристигна последен за срещата на върха в Париж"}
{"url": "https://www.24chasa.bg/novini/article/7958319", "text": "Трети 45 500-тонен кораб за превоз на насипни товари, поръчан от “Параходство БМФ”, е пуснат на вода в китайската корабостроителница Jiangsu New Yangzi Shipbuilding. Плавателнитя съд е с име “Бузлуджа” и е част от проекта Bluetech 45. По него вече са в експлоатация два кораба - “Плана” и “Миджур”, съобщиха от компанията. По проекта са предвидени общо шест нови плавателни съда, като при всички ще бъде спазена традицията бълкерите да носят имената на български планини и планински върхове. Първи капитан на кораба е к.д.п. Ганчо Христов, а първи главен механик – инж. Димитър Ганчев. Първият рейс на кораба ще започне от пристанище в Южна Корея, където ще приеме товар за пристанище в Европа. “Бузлуджа” е третият кораб с това име в историята на БМФ. Първият е 100-тонен, построен във Варна през 1945 г. и използван до 1960 г. Вторият е 13 904-тонен рудовоз, построен в Япония през 1968 г. и сред рекордьорите по продължителност на експлоатация - плава до 2009 г.", "date": "2019.12.09", "title": "БМФ с още един 45 500-тонен кораб"}
{"url": "https://www.24chasa.bg/novini/article/7958307", "text": "Активисти организираха изненадващ протест в сградата на правителството на Малта, съобщи Ройтерс. Те останаха там в продължение на 5 часа с искане за незабавната оставка на премиера на малката островна страна - Джоузеф Мускат. Те протестират във връзка с разследването на убийството на журналистката Дафне Каруана Галиция при атентат с кола бомба през 2017 г. Мускат не е пряко замесен в разследването, но вече каза, че ще подаде оставка в средата на януари, след като неговата управляваща Лейбъристка партия си избере нов лидер. Показания на посредника в заговора за убийството уличиха хора от вътрешния кръг на премиера в опити цялата работа да бъде прикрита, предава БТА. Около 30 активисти изненадаха полицаите и войниците малко след 7 ч. тази сутрин, като успяха да проникнат през страничен вход в правителствената сграда, строена през 16 век, в столицата Валета. \"Въоръжени\" с барабани, свирки, знамена и мегафони, те насядаха около входа, като го блокираха и скандираха призиви към Мускат да подаде оставка. Офисът на премиера е в сградата, но той не беше там по същото време. Стъписаните полицаи и войници побързаха да изведат журналистите навън и да прекратят всякакъв достъп до сградата. Те попречиха на други хора, сред които сестрата на Дафне Галиция - Корин, да се присъединят към демонстрантите. Тогава други активисти, които смятаха да се присъединят към протести, блокираха едно от главните шосета към Валета. Блокиралите входа не направиха опит да се качат на горния етаж на правителствената сграда, където са административните офиси, и се оттеглиха към обед.", "date": "2019.12.09", "title": "Протестиращи блокираха за 5 часа сградата на правителството на Малта"}
{"url": "https://www.24chasa.bg/novini/article/7958321", "text": "Пациентът с първата белодробна трансплантация, извършена в България, бе изписан от УБ „Лозенец“. 70-годишният Мариян, който в края на октомври 2019 г. получи нов шанс за живот, вече е с много добри жизнени показатели и се завърна у дома. „Изключително благодарен съм на целия екип на болница „Лозенец“ и проф. Любомир Спасов за грижите и вниманието. За мен сега животът започва отначало и нямам думи, с които за изразя признателността си към лекарския екип за този втори шанс.“ – сподели Мариян по време на изписването си, на което присъстваха всички лекари, взели участие в белодробната трасплантация и лечението му. , и с участието на д-р Игор Тодораке от университетската болница в Хановер. Трансплантацията продължи около 6 часа. 2019 г. се утвърди като знакова за българската хирургия, като освен първата белодробна трансплантация, тази година се навършиха 15 години от първата извършена трансплантация на черен дроб в България. През ноември 2004 г. малката Памела Пекова стана първият пациент с присаден черен дроб в България. Това се случва, когато тя е едва на 7 месеца. Тогава трансплантацията е извършена от проф. д-р Любомир Спасов и екипа на УБ „Лозенец“ с участието на проф. Масимо Малаго. Към днешна дата екипът на УБ „Лозенец“ има извършени 237 трансплантации на черен дроб, бъбрек, сърце и бял дроб. Първата белодробна трансплантация в България през тази година, както и първата трансплантация на черен дроб преди 15 години – и двете в Университетска болница „Лозенец“, са безспорен пробив на медицината в страната и оставят трайни следи в нейната най-нова история.", "date": "2019.12.09", "title": "Изписаха пациента с първата белодробна трансплантация в България"}
{"url": "https://www.24chasa.bg/novini/article/7958668", "text": "Апелативният съд на Босна и Херцеговина увеличи днес присъдата на Елфета Весели /59/, участничка в босненските мюсюлмански сили, от 10 на 13 години затвор за убийството на 12-годишното сръбско момче Слободан Стоянович през 1992 г. на територията на босненския град Зворник, предадоха Танюг и  БТА. В наказанието ще й бъде приспаднато времето, което е прекарала в ареста, от 24 март 2017 г., както и времето, прекарано в екстрадиционния арест. 12-годишното момче бе избягало от дома си заедно с родителите си при настъплението на босненските мюсюлмански сили. Но след като забелязало, че е забравило да вземе кучето си, то се върнало в дома си, след което е било убито по най-жесток начин. Момчето било с велосипеда си, когато Весели се доближила до него зад гърба му и го убила с нож. Въпреки че е родена в Косово, Елфета Весели е живяла в Босна в началото на конфликта. Тя участвала през 1992 г. във военната част на Насер Орич, бивш командващ босненските мюсюлмански сили в Среберница. Орич бе окончателно оправдан през ноември в Сараево по обвинения във военни престъпления. Според медиите Елфета Весели е била арестувана през септември 2016 г. в кантона Ньошател в Швейцария и изпратена в затвор в Женева преди да бъде екстрадирана. Тя е била екстрадирана в Босна през март 2017 г. Елфета Весели е една от малкото жени - общо около десетина, обвинени или осъдени за престъпления по време на босненския конфликт.", "date": "2019.12.09", "title": "Увеличиха присъдата на Елфета, убила 12-годишен при босненския конфликт"}
{"url": "https://www.24chasa.bg/novini/article/7958744", "text": "Австралийски учени телефонират на жаби, за да ги преброяват и наблюдават, съобщи Франс прес. \"Това ново средство позволява \"да се обаждаме\" на мястото, където живеят жабите по всяко време, независимо откъде\" - обясни Адриан Гаридо Санчис от университета на Нов Южен Уелс, цитиран от БТА. Акустичните наблюдения от разстояние дават възможност на изследователите да определят гъстотата на различните видове на дадено място и да измерват нивото на опазване. Апаратът FrogPhone работи със слънчева енергия, като използва 3G и 4G мрежите. Той дава възможност да бъдат събирани акустични данни от разстояние (с телефон) и в същото време да бъдат отчитани данни от околната среда, като температурата на водата и въздуха (предавани чрез ес ем ес). Телефонът се включва след три секунди, през които активира сензорите за температурата и измерва нивото на батериите. Жабите, някои видове от които са застрашени от изчезване, са много чувствителни към климатичните промени, които едновременно унищожават хабитата им и намаляват насекомите. Често те живеят на трудно достъпни места и жабешкият телефон дава възможност да бъдат намалени значително разходите и рисковете, свързани с наблюденията.", "date": "2019.12.09", "title": "Учени телефонират на жаби, за да ги преброяват"}
{"url": "https://www.24chasa.bg/novini/article/7958742", "text": "Отчитайки стойностите на фините прахови частици (ФПЧ) през днешния ден и прогнозата на Националния институт по метеорология и хидрология за жълт код за мъгла, през утрешния ден - 10 декември, Столичната община въвежда безплатни буферни паркинги, за всеки който остави колата си и използва градския транспорт. Това съобщиха от пресцентъра на общината. Продължават извънредните проверки на източници на замърсяване. От общината призовават хората, които имат възможност, да не използват личните си автомобили, а тези, които се отопляват на твърдо гориво - да преминат на алтернативно отопление. Столичната община продължава да следи актуалната обстановка и има готовност при регистрирани над 200 мгк/куб.м среднодневни превишения да въведе \"зелен билет\". На сайта https://air.sofia.bg всички хора могат да следят в реално време измерваните стойностите на ФПЧ, прогнозите за следващите дни, както и допълнителните мерките, които Столична община въвежда, в дните с по-високи нива на замърсяване. От началото на декември работи и специално мобилно приложение, което известява за предприетите мерки при повишена концентрация на ФПЧ. SofiAir може да се свали и използва на телефони с Android и iOS операционни системи.", "date": "2019.12.09", "title": "Столичната община въвежда безплатни буферни паркинги"}
{"url": "https://www.24chasa.bg/novini/article/7958771", "text": "Русия е издала паспорти на 125 000 жители на контролирания от проруските бунтовници район в Източна Украйна, съобщи днес руският вътрешен министър, предаде Ройтерс, цитирана от БТА. Това показва задълбочаване на връзките на Москва със сепаратисткия район в момент, когато започват нови разговори с Киев за прекратяване на конфликта, отбеляза агенцията. Президентът Владимир Путин през април опрости процедурата за жители на проруския район, известен още като Донбас, да получават руски паспорти. Това накара Киев да призове Запада да наложи нови международни санкции на Москва. Над 160 жители на контролираните от бунтовниците украински области са подали молби за руски паспорти, като 125 000 от тях вече са ги получили, каза вътрешният министър Владимир Колоколцев, цитиран от ТАСС.", "date": "2019.12.09", "title": "Над 125 000 украинци от Донбас вече са получили руски паспорти"}
{"url": "https://www.24chasa.bg/novini/article/7958820", "text": "Глобалното затопляне може да предизвика кризи в сферата на човешките права, каквито светът не е виждал от зверствата през 40-те години на 20 век. Това заяви днес върховната комисарка на ООН по правата на човека Мишел Бачелет на срещата на върха за климата в Мадрид, предадоха ДПА и БТА. Никоя страна няма да бъде подмината от извънредното климатично положение, каза тя в началото на втората седмица на форума на световната организация. Бачелет допълни, че правото на живот, здраве, храна, вода, подслон и развитие вече са засегнати от климатичните промени. \"Сред многото предизвикателства за човешките права през първите две десетилетия на 21 век, извънредното климатично положение в света представлява може би най-голямата гобална заплаха за човешките права от Втората световна война насам\", заяви Бачелет. По думите й светът трябва да благодари на \"всички тези милиони деца, тийнейджъри и младежи, които се опълчват и заявяват гласно позициите си\" за тази криза. По-рано днес младата екоактивистка Грета Тунберг призова медиите по света да не се фойкусират върху нея, а върху тези, които вече са засегнати от климатичните промени.", "date": "2019.12.09", "title": "Климатът - най-голямата глобална заплаха от Втората световна война насам"}
{"url": "https://www.24chasa.bg/novini/article/7958758", "text": "Българите правят за храна и безалкохолни напитки едва около една пета от всичките си разходи и по този показател страната ни е на последно място на континента. Това показват разпространени в понеделник данни на Евростат за 2018 г. От всичките си разходи българските домакинства отделят 19,1% за храна и безалкохолни напитки при средно 12,1% за Европейския съюз. Това е вторият по значимост разход след този за дома - отопление, осветление и други режийни разходи, които са 19,9%. В три страни от ЕС разходите за храна съставляват по-голям процент от всички разходи на домакинствата, отколкото в България. В Румъния са 27,8%, в Литва 20,9% , а в Естония - 19,6%. ( С няколко изключения по-лошо е положението в страните на континента, които не са членки на ЕС. Например в Сърбия този разход е 24,2% от всички, а в Турция е 21,2%. Сред страните членки най-малко за храна харчат домакинствата във Великобритания, Ирландия и Люксембург. В още 7 страни членки този разход е по-нисък, отколкото е средният за Европа. За повечето държави членки на Евросъюза, разходът за храна е едва на 3-о място след разходите за дома и за транспорта. В България разходите за дома също са на първо място, разликата е само в това, че храната идва на втора място като дял от всички разходи, а транспортът е на трето място. За последните 10 години разходите за храна и безалкохолни напитки в повечето европейски страни остават стабилни.", "date": "2019.12.09", "title": "40% от разходите на  семейство - за храната и жилището (Инфографика)"}
{"url": "https://www.24chasa.bg/novini/article/7958868", "text": "Четири години в гръцки затвор може да лежи българка, осъдена задочно в Солун. Присъдата е за контрабанда, но според сънародничката ни, самата тя е жертва в измамна схема. Жената сподели пред  е е икономист по образование и има 37 години трудов стаж. Вече шест години води съдебна битка. Настоява за анонимност заради близките, които не знаели за случая. През юли 2013 г. хладилен камион, тръгнал от България, е засечен в Гърция – с 24 хил. литра безакцизен етилов алкохол. В документите, намерени в гръцкия шофьор, като изпращач е вписана нейна фирма. Година по-късно тя вече е обвиняема като съучастник в контрабанда. По думите ѝ за това престъпление гръцкото законодателство предвижда от 5 до 20 години затвор. Жената твърди, че няма нищо общо със сделката и че с данните на фирмата ѝ е злоупотребено. За казуса е сигнализирала и българските власти. „Според мен, данните са ми изтеглени от Агенцията по вписванията, Търговският регистър (...) подпечатани с печата на дружеството ми. При сканирането и публикуването – този печат е в умален размер. В умален размер се вижда, че е фалшифициран печатът на заловените документи”, коментира жената. У нас е направена графологична експертиза, според която има разминавания между печатите, а пловдивската полиция дори започва разследване за фалшифициране. Гръцките разследващи се фокусират обаче върху това, че фирмата не е развивала дейност. „За тях е равнозначно, че съм извършила престъпление, защото в Гърция било немислимо да имаш фирма и с нея да не осъществяваш дейност”, допълни тя. През ноември 2018 г. жената е получава 4 години затвор на първа инстанция. А преди два месеца в заседание, за което не била уведомена, присъдата ѝ е потвърдена. Новият ѝ адвокат ще иска анулиране на решението. Жената заяви, че нейна позната ѝ е дала съвет да си извади фалшива лична карта и да напусне страната или да си излежа присъдата и след това да си търся правата.", "date": "2019.12.09", "title": "Осъдена в Гърция българка твърди, че е станала жертва на измамна схема"}
{"url": "https://www.24chasa.bg/novini/article/7958862", "text": "“Ще изведем списък с професионални направления, в които обучението ще е безплатно за студентите. Най-вероятно ще са тези, за които е налице най-голям разрив между бъдещо търсене на пазара на труда и днешно търсене на висше образование и които и в момента стимулираме най-силно - математика, физически, химически науки, педагогика на обучението по..., религия и теология, енергетика.” Това казва в интервю за “24 часа” министърът на образованието и науката Красимир Вълчев. За да бъдат задържани дефицитни кадри в страната, ще се разработва и механизъм обучението на студенти от такива направления също да бъде безплатно, ако са сключили договори с компании или предприятия в определени отрасли.", "date": "2019.12.09", "title": "Студенти ще учат безплатно в поне седем\nнаправления"}
{"url": "https://www.24chasa.bg/novini/article/7957470", "text": "Серията земетресения, които бяха регистрирани край Флоренция, са нанесли щети на исторически сгради, църкви и манастири в района, предаде италианската информационна агенция ANSA. Високоскоростните влакови услуги между Милано и Рим бяха прекъснати за няколко часа след земетресението. Впоследствие движението бе възстановено, но с огромни закъснения в разписанията, уточни  Множество хора напуснаха домовете си поради опасения от нови трусове. Редица училища в района бяха затворени като предпазна мярка. .", "date": "2019.12.09", "title": "Трусовете до Флоренция съсипаха исторически сгради, църкви и манастири (Снимки)"}
{"url": "https://www.24chasa.bg/novini/article/7957505", "text": "Учени от университета на Аризона разкриха причините за загадъчното поведение на потенциално опасния за Земята астероид Бену, от чиято повърхност непрестанно се изхвърлят частици в космоса, съобщи Физ.орг. Специалисти, ангажирали се с проекта ОСИРИС-РЕКС, са наблюдавали три големи изхвърляния на частици от различни места на повърхността на астероида. След изхвърлянето им частиците кръжали около небесното тяло и падали на повърхността му или отлитали в космоса. Скоростта им била 3 метра в секунда, а размерите им достигали 10 сантиметра, предава БТА. Предложени са няколко възможни обяснения за изхвърлянето - сблъсъци с метеорити, термично разрушаване и отделяне на водни пари. До термично разрушаване може да се стигне вследствие на резки изменения на температурата на повърхността по време на завъртането на астероида, чийто период е 4,3 часа. Този процес допринася също за раздробяване на скалните отломки от небесното тяло. Сондата ОСИРИС-РЕКС (OSIRIS-REx - Origins, Spectral Interpretation, Resource Identificatiom, Security-Regolith Explorer) има за цел да достави образци от грунта на астероида Бену. Събирането им е планирано за лятото следващата година. Образците ще бъдат доставени на Земята през септември 2023 г.", "date": "2019.12.09", "title": "Астрономи разкриха причините за загадъчното поведение на астероида Бену"}
{"url": "https://www.24chasa.bg/novini/article/7957514", "text": "Проучване на скопския Институт за политически проучвания /ИПИС/ показва, че 22,9 процента от гражданите не подкрепят нито една политическа партия в Северна Македония, съобщава информационният портал Плусинфо. Най-голямата опозиционна партия ВМРО-ДПМНЕ се ползва с подкрепата на 21,4 процента от анкетираните, а управляващата партия СДСМ - с подкрепата на 17,5 процента. Плусинфо отбелязва, че рейтингът на СДСМ е паднал с 2 процента през последните шест месеца. От партиите на етническите албанци най-висок рейтинг има Демократичният съюз за интеграция - 4,9 процента, а опозиционният Алианс за албанците се радва на подкрепата на 3,2 процента от анкетираните. От общия брой участници в анкетата 14,7 процента не са пожелали да посочат коя партия подкрепят, а 12,5 процента са казали, че не знаят коя партия да подкрепят. Проучването е направено в периода от 2 до 6 декември и в него са участвали 1121 пълнолетни граждани от цялата територия на страната. Предсрочни парламентарни избори в Северна Македония са планирани на 12 април.", "date": "2019.12.09", "title": "Сондаж в Скопие: ВМРО-ДПМНЕ води пред управляващите"}
{"url": "https://www.24chasa.bg/novini/article/7957548", "text": "Пореден признак за възможно затопляне между Катар и съседите му стана официалната покана, която саудитският крал Салман бин Абдел Азиз Ал Сауд отправи към катарския емир Тамим бин Хамад Ал Тани, като му предложи да участва в срещата на върха на Съвета за сътрудничество на арабските държави от Персийския залив в Рияд. Експертите смятат вдигането на икономическата и политическа блокада на Катар като възможен сценарий, но отбелязват: това може да повлияе върху сделките с оръжие на арабските монархии с Русия. Срещата на върха, която ще се състои утре в Саудитска Арабия, ще бъде 40-та - юбилейна. За очакваното участие в нея на катарския лидер първи съобщиха медиите на емирството, като цитираха официалната покана. Саудитското писмо е било предадено на заместник министър-председателя и министър на външните работи на Катар Мохамед бин Абдулрахман Ал Тани по време на разговорите му с генералния секретар на Съвета Абдел Латиф бин Рашид аз Заяни. За това, дали катарският емир е приел поканата, не бе съобщено веднага. Известно е, че шейх Тамим е бил поканен и на миналогодишната 39-та среща на върха, но той отказа да присъства, като изпрати на форума дипломатически представител. Има основания да се смята, че на 40-та среща на върха емирът на Катар може все пак на пристигне. В навечерието на събитието в. \"Уолстрийт джърнъл\" съобщи, че през октомври необявено посещение в Саудитска Арабия е направил Мохамед бин Абдулрахман Ал Тани. Тема на разговорите е била нормализацията на отношенията между Доха и останалите арабски столици. Сред отстъпките, готовност за окито изразила катарската страна, източниците на \"Уолстрийт джърнъл\" назоваха скъсване на отношенията с радикалната организация \"Мюсюлмански братя\". За това настояваха Саудитска Арабия и Обединените арабски емирства (ОАЕ). Визитата на ръководителя на катарската дипломация в Рияд беше предшествана от интензивни контакти между страните с посредничеството на Кувейт. Вероятната готовност на катарската управляваща династия да се откаже от \"Мюсюлманските братя\" изглежда като сензация, но наблюдатели посочват, че радикалната организация сега фактически не присъства на катарска територия. Ситуацията с легалността на \"Мюсюлманските братя\" е по-важна за Турция, която ги разглежда като свой инструмент. Турция подкрепи Катар на фона на въведената срещу емирството блокада през 2017 г. Анкара не само разкритикува \"квартета\" от арабски страни (Саудитска Арабия, ОАЕ, Бахрейн и Египет), обявили бойкот на Катар, но и прие решение да засили военното си присъствие на катарска територия. Тази година Турция обяви създаването на втора своя база в тази страна. Важен признак за дипломатическата \"реставрация\" на отношенията на Катар със съседите стана продължаващият на територията му турнир по футбол за Купата на нациите на Персийския залив, в който Саудитска Арабия, Бахрейн и ОАЕ решиха да участват в последния момент. На полуфинала на 5 декември един срещу друг се изправиха футболните отбори на Саудитска Арабия и Катар. По-рано арабски дипломатически източник на в.\"Независимая газета\" нарече готовността на съседите на емирството да вземат участие в регионалния турнир признак за дипломатическо сближаване, но уточни, че очакваното затопляне е резултат на естествени процеси. \"То е продиктувано от вътрешната логика на развитие на отношенията вътре в арабското семейство\", отбеляза той. Трябва да се отбележи, че именно на фона на катарската блокада Доха не само засили контактите с Русия, но и започна преговори за покупка на оръжие. Както съобщи през 2018 г. в интервю за ТАСС посланикът на Русия в Катар Нурмахмад Холов, през октомври 2017 г. двете страни подписаха споразумение за военно-техническо сътрудничество, а след това \"започна работата по неговото изпълване със съдържание\". \"Подписани са договори за доставка на традиционно въоръжение - като стрелково оръжие, автомати \"Калашников\", гранатомети, картечници, а също и на противотанкови ракетни комплекси \"Корнет\", съобщи тогава дипломатът. По думите му са се водили разговори и за придобиване от катарска страна на зенитни ракетни системи (ЗРС) С-400. В началото на 2018 г. катарският посланик в Русия Фахад Мохамед ал Атия съобщи, че преговорите по повод доставката на С-400 са в напреднала фаза. През март тази година руският външен министър Сергей Лавров заяви, че Москва е готова да разгледа всички заявки на Доха за доставка на продукция с военно предназначение. \"Нашето военно-техническо сътрудничество с Катар се регламентира в двустранен формат. Преди година и половина подписахме междуправителствено споразумение\", заяви ръководителят на руската дипломация на пресконференция в Москва и добави, че страните ще се ръководят именно от този документ. Понастоящем обаче експертните среди допускат, че нормализацията на отношенията на Катар, от една страна, и Саудитска Арабия, ОАЕ, Бахрейн и Египет, от друга, може да доведе до това, че интересът в арабските столици за придобиването на С-400 ще намалее. В разговор с в.\"Независимая газета\" аналитик от Руския съвет за международни въпроси Антон Мардасов допусна, че преговорите за руските ЗРС от страна на Катар или неговите опоненти са могли да имат изключително показен характер. Но еднозначна прогноза, дали Доха ще престане да говори за придобиване на руско оръжие, няма. \"Не е изключено изявленията за намеренията на Катар да придобие системите С-400 от Русия да са били мотивирани от конфликта със Саудитска Арабия, тъй като радарът на ЗРС може да покрие съседната саудитска територия на голяма дълбочина, но това би била стъпка към ескалация\", отбеляза Мардасов. За важна последица от саудитско-катарската нормализация на отношенията експертът смята и друго: интензивността на контактите на Катар с Русия на високо равнище теоретично може да бъде намалена, тъй като вече не е нужно да се демонстрира пред Саудитска Арабия безперспективността на блокадата\". Жестът на Рияд - официалната покана към катарския емир от саудитския монарх, аналитикът обяснява с опитите на кралството да поправи имиджа си след убийството на саудитския журналист Джамал Хашоги, за което властите на Турция и саудитският престолонаследник Мохамед бин Салман обвиниха представителите на \"държавата в сянка\". (БТА)", "date": "2019.12.09", "title": "В Персийския залив може да изгубят интерес към С-400"}
{"url": "https://www.24chasa.bg/novini/article/7957464", "text": "Министрите на външните работи на ЕС обсъждат как да отговорят на споразумение между Турция и Либия, което би могло да даде на Турция достъп до оспорвана икономическа зона в Средиземно море, предаде Асошиейтед прес. Споразумението за морската граница, одобрено от турския парламент миналата седмица, разпали напрежение в датиращия от дълго време спор на Турция с Гърция, Кипър и Египет за правата за сондажи за газ и петрол в Източното Средиземноморие. Гърция вече изгони либийския посланик във връзка с това, предава БТА. Преди да оглави заседанието новият ръководител на европейската външна политика Жозеп Борел заяви, че днес няма да се говори за санкции. Той каза, че министрите ще проучат меморандума за разбирателство, договорен между Турция и Либия, който стана публично достояние неотдавна. Австрийският външен министър Александер Шаленберг каза, че е поразително как Анкара и Триполи делят Средиземно море помежду си. Ние ще трябва да видим как ще реагираме на това, каза той. Гърция, Кипър и Египет, които се намират между Турция и Либия географски, осъдиха споразумението като противоречащо на международното право. Някои партньори в ЕС на Гърция и Кипър изглежда са съгласни с това. Холандия винаги е била твърд поддръжник на международното право и ние сме на страната на Гърция, заяви холандският външен министър Стеф Блок.", "date": "2019.12.09", "title": "ЕС обсъжда споразумението между Турция и Либия за морската граница"}
{"url": "https://www.24chasa.bg/novini/article/7957582", "text": "Офертите в тръжната процедура за изработването на технически проект и подробен устройствен план за Околовръстния път на Пловдив се отварят утре в Агенция \"Пътна инфраструктура\", съобщиха от АПИ. Дължината на обходното трасе ще бъде 18,7 км. Индикативната стойност на поръчката е 3 750 000 лв. без ДДС, а финансирането е от националния бюджет. Стартираната тръжна процедура е в 3 обособени позиции. Околовръстният път на Пловдив е от съществено значение за района и е важен за развитието на индустриалната зона и връзката й с града. Проектът предвижда промяна в габарита на пътя, изграждане на локални платна за осигуряване на достъп до търговски, крайпътни и други обекти, разположени в близост до съществуващия път. Трасето включва участък от пътя Пловдив - Асеновград, като началото е при отделянето му от пътя Пазарджик - Пловдив, а краят - при новоизграждащото се кръгово кръстовище между пътя Брезово - Пловдив и път II-86. Отделно от това се проектира и пътят между п.в. Царацово и Съединение, който също се отделя от пътя Пазарджик - Пловдив в северна посока към АМ \"Тракия\". Двата пътя оформят западния околовръстен път на града. Чрез него се осъществява една от връзките към Пловдив, а от друга се осъществява връзката на АМ \"Тракия\" с Област Смолян.", "date": "2019.12.09", "title": "Отварят офертите за технически проект на Околовръстния път на Пловдив"}
{"url": "https://www.24chasa.bg/novini/article/7957620", "text": "По предварителни данни на Националния статистически институт през октомври сезонният индекс на промишленото производство нараства с 1.1 на сто в сравнение със септември. През октомври 2019 г. календарният индекс на промишленото производство регистрира ръст от 1.7 на сто спрямо съответния месец на 2018 година. През октомври 2019 г. увеличение спрямо предходния месец е регистрирано в преработващата промишленост - с 1.8 на сто, и в добивната промишленост - с 0.7 на сто, а намаление - при производството и разпределението на електрическа и топлоенергия и газ - с 4.6 на сто. На годишна база ръст на индекса на промишленото производство, изчислен от календарните данни, е отчетен в добивната промишленост - с 9.4 на сто, и в преработващата промишленост - с 2.5 на сто, а спад - при производството и разпределението на електрическа и топлоенергия и газ - с 6.8 на сто.", "date": "2019.12.09", "title": "Ръстът в промишлеността през октомври спрямо същия месец на миналата година е 1.7 на сто"}
{"url": "https://www.24chasa.bg/novini/article/7957615", "text": "По предварителни данни на Националния статистически институт през октомври индексът на продукцията в сектор \"Строителство\", изчислен въз основа на сезонни данни, е с 0,1 на сто над равнището от предходния месец. Календарните данни показват нарастване от 3,1 на сто на строителната продукция през октомври 2019 г. в сравнение със същия месец на 2018 г. През октомври 2019 г. индексът на произведената строителна продукция, изчислен от сезонни данни, е над равнището от предходния месец, като продукцията от гражданското/инженерното строителство се увеличава с 0,2 на сто, а сградното строителство запазва равнището си от предходния месец. На годишна база нарастването на строителната продукция през октомври 2019 г., изчислено от календарните данни, се определя от положителния темп при сградното строителство, където ръстът е със 7,9 на сто, докато при гражданското/инженерното строителство е регистрирано намаление с 3 на сто.", "date": "2019.12.09", "title": "3,1% ръст в строителството през октомври спрямо същия месец на 2018 г."}
{"url": "https://www.24chasa.bg/novini/article/7957369", "text": "Несъобразени изкопни работи на строителна фирма в понеделник сутринта скъсаха кабел 10 киловолта, собственост на ЧЕЗ Разпределение България, в резултат на което за 40 минути без електрозахранване останаха 3300 клиенти на дружеството в столичния кв. „Лозенец“. ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  .", "date": "2019.12.09", "title": "3300 домакинства и фирми в столичния кв. „Лозенец“ останаха без ток заради строителна фирма"}
{"url": "https://www.24chasa.bg/novini/article/7957646", "text": "Лицата бяха задържани на 7 декември 2019 г. при съвместни действия по разследването на Специализираната прокуратура, ТС БОП – София област. Това е втората наркогрупа, действаща на територията на Елин Пелин и региона, неутрализирана в рамките на 4 денонощия. Повече за акцията четете  .", "date": "2019.12.09", "title": "Виж какво откри МВР при ареста на наркогрупата в Елин Пелин (Снимки)"}
{"url": "https://www.24chasa.bg/novini/article/7957652", "text": "Жителка на Стара Загора ще посрещне коледните празници с 50 000 лева по-богата, след като името й бе изтеглено на случаен принцип днес в лотарията с касови бележки на Национална агенция за приходите, съобщиха от пресцентъра на НАП. Неделина Колева спечели голямата награда в третия, последен сезон на Лотарията с касов бон на стойност 0,55 лв. В понеделник, на 9.12.2019 г. в ефира на bTV, водещите Павел Колев и Ицака изтеглиха още двама печеливши – месечен и седмичен. Павлина Христова от Добрич е късметлията за декември, която грабна наградата от 2000 лв., а русенката Мария Пеева ще прави невероятни снимки с новия си таблет с ретина дисплей. От началото на третия сезон на инициативата, за участие са регистрирани над 20 милиона касови бележки на обща стойност 270 милиона лева, като над 2 милиона от тях са сканирани чрез мобилното приложение на НАП и нововъведения QR код на бележките. И след края на лотарията, мобилното приложение на НАП ще продължи да е от помощ на потребителите и чрез него те ще следят истински ли са касовите бележки, които търговците им издават. Над 150 000 души ежедневно действат като данъчни инспектори, проверявайки касовите си бонове. Повечето касови апарати вече печатат бележките с кодове, а до края на януари 2020 година те ще станат задължителен реквизит за всеки касов бон. Освен с функция „данъчен инспектор“, мобилното приложение предлага и навигация до офисите на НАП, справка за здравно-осигурителен статус, данъчен календар и справка за регистрация по ДДС. Мобилното приложение на НАП е безплатно и се предлага за iOS и Android устройства.", "date": "2019.12.09", "title": "Касова бележка от 55 ст. донесе на старозагорка 50 000 лева от НАП"}
{"url": "https://www.24chasa.bg/novini/article/7957726", "text": "Туристите в Турция ще плащат допълнителен данък от 2 % за настаняване в хотел в Турция. Разпоредбата е част от закона, подписан от президента, публикуван в официалния правителствен бюлетин Resmi Gazete, предава ТАСС. Информационният портал Diken съобщава, че за първия етап – от 1 април до края на 2020 г., данъкът ще бъде в размер на 1 %. Хотелите ще трябва да го отразяват в сметките на клиентите, заедно с другите данъци. Президентът има правомощия чрез отделен указ да го намали наполовина или да го удвои, съобщава \" \". Данъкът ще се прилага във всички помещения за настаняване, включително хотели, мотели, апартаменти, къщи за гости и къмпинги. Законът ще се прилага и в съоръженията в хотелите: увеселителни паркове, аквапаркове, ресторанти и други подобни. Освободени от данък са студентските общежития, пансиони и къщи за отдих за учащи се.", "date": "2019.12.09", "title": "Турция въведе туристически данък за хотелски престой в страната"}
{"url": "https://www.24chasa.bg/novini/article/7957760", "text": "Шведската тийнейджърка и активистка за климата Грета Тунберг днес призова световните медии да отделят по-малко внимание на нейния глас и повече на гласа на онези, които вече са засегнати от продължаващото извънредно положение с климата, предадоха ДПА и ТАСС. Изказвайки се в рамките на конференцията за климата на ООН в Мадрид активистката каза, че тя и съратничката й от \"Петъци за бъдещето\" Луиза Нойбауер от Германия са \"привилегировани\", и гласовете им са \"чути много пъти\", предава БТА. Това мнение тя изказа днес на пресконференция в рамките на 25-ата международна конференция за климата на ООН в испанската столица, която ще продължи до 13 декември. \"Задължението ни е да използваме вниманието на медиите, за да дадем глас на онези, които най-много се нуждаят от това\", каза Тунберг. \"Извънредната ситуация с климата не е това, което ще окаже влияние върху бъдещето, а това което вече засяга ежедневието на хората\", смята 16-годишната активистка. \"Много е важно да се вслушваме в коренните народи, защото те страдат, а правата им се нарушават по целия свят\", отбеляза Тунберг. \"Хората особено от глобалния Юг и от автохонните общности имат нужда да бъдат чути, защото извънредната ситуация с климата е не само нещо, което ще окаже влияние върху нас в бъдеще, но и нещо което влияе върху живеещите днес деца\", каза шведската екоактивистка. След изказването на Тунберг момче от разположените на ниско надморско равнище Маршалови острови, намиращи се в централната част на Тихия океан, между Хаваите и Филипините, произнесе реч за застрашаващото положение, в което се намира неговата страна.", "date": "2019.12.09", "title": "Тунберг: Децата засегнати от климатичните промени, трябва да бъдат чути"}
{"url": "https://www.24chasa.bg/novini/article/7957777", "text": "По предварителни сезонни данни на Националния статистически институт през октомври оборотът в раздел \"Търговия на дребно, без търговията с автомобили и мотоциклети\" по съпоставими цени запазва нивото от предходния месец. През октомври 2019 г. оборотът в търговията на дребно, изчислен въз основа на календарни данни, нараства с 1.2 на сто в сравнение със същия месец на предходната година. През октомври 2019 г. оборотът в търговията на дребно с хранителни стоки, напитки и тютюневи изделия запазва равнището на предходния месец. Увеличение спрямо предходния месец се наблюдава при търговията на дребно с нехранителни стоки - с 0.2 на сто, а намаление - при търговията на дребно с автомобилни горива и смазочни материали - с 1.4 на сто. В търговията на дребно с нехранителни стоки, без търговията с автомобилни горива и смазочни материали по-значително нарастване се наблюдава при: търговията на дребно с компютърна и комуникационна техника - с 3.6 на сто, търговията на дребно чрез поръчки по пощата, телефона или интернет - с 2 на сто, и търговията на дребно с фармацевтични и медицински стоки - с 0.7 на сто. През октомври 2019 г. в сравнение със същия месец на 2018 г. оборотът нараства при търговията на дребно с нехранителни стоки, без търговията с автомобилни горива и смазочни материали (с 2.1 на сто) и при търговията на дребно с автомобилни горива и смазочни материали (с 1.6 на сто). Спад е регистриран при търговията на дребно с хранителни стоки, напитки и тютюневи изделия (с 0.2 на сто). По-значителен ръст при търговията на дребно с нехранителни стоки, без търговията с автомобилни горива и смазочни материали е отчетен при: търговията на дребно с текстил, облекло, обувки и кожени изделия - с 8.9 на сто, търговията на дребно с компютърна и комуникационна техника - с 8.8 на сто, и търговията на дребно в неспециализирани магазини с разнообразни стоки - с 6.3 на сто. Спад е регистриран при търговията на дребно с фармацевтични и медицински стоки с 10.7 на сто.", "date": "2019.12.09", "title": "Оборотите в търговията на дребно нарастват с 1.2% през октомври"}
{"url": "https://www.24chasa.bg/novini/article/7957858", "text": "Кадастрално - административната информационна система на Агенцията по геодезия, картография и кадастър /АГКК/ улеснява достъпа на потребителите до услуги на агенцията чрез видео уроци, съобщиха от Министерството на регионалното развитие и благоустройство. Видео материалите са достъпни на страницата на електронен адрес - https://kais.cadastre.bg/bg/Home/GetAllVideoTutorials. Видео уроците показват нагледно как се работи с портала и как могат да се заявяват и получават електронни услуги от АГКК.", "date": "2019.12.09", "title": "Видео уроци улесняват достъпа до кадастъра"}
{"url": "https://www.24chasa.bg/novini/article/7957839", "text": "Както съобщава вестник \"Курир\" австрийският бизнесмен Ернст Ноймайер е дал показания, според които е помогнал на бившия шеф на Австрийската партия на свободата /АПС/ Хайнц-Кристиан Щрахе \"да продаде\" австрийско парламентарно кресло на украински олигарси. В делото по разследването на Щрахе присъстват снимки на чанта, пълна с пачки. Фотографът е бившият бодигард на Щрахе, според чиито показания през 2013 година той е видял чантата в служебната кола на своя шеф и е направил снимките. Възможно е парите да са на украински олигарси, предава БТА. Твърдението съдържа подозрение, че АПС е получила десет милиона евро, за да може Томас Шеленбахер, приближен на олигарсите, да получи парламентарен мандат от квотата на АПС. По онова време Шеленбахер поддържа бизнес връзки с различни украински партньори, продължава \"Курир\". Действително през 2013 година няколко кандидати на АПС се отказват от своя мандат. Сега теорията за продажба на мандат се затвърждава, след като в интервю за радиото Ноймайер е заявил, че с негово посредничество Щрахе е продал мандата за десет милиона. \"Два милиона за мен, два милиона за Щрахе, два милиона за Петер Фихтенбауер и четири милиона за партията\", заявява по радиото Ноймайер за направена устна договорка. Фихтенбауер е бившият заместник-шеф на парламентарната група на АПС. Появилите се напоследък снимки с натъпкана с пачки пътна чанта Ноймайер тълкува като доказателство за транзакцията. Още през 2016 година Ноймайер е завел гражданско дело за два милиона срещу Шеленбахер, тъй като не е получил своя дял за успешното посредничество за осигуряване на неговия мандат. В момента делото е във Върховния съд. Адвокатът на Щрахе характеризира обвиненията като безпочвени, Фихтенбауер вижда в тях \"лъжа от най-висшя класа\", завършва \"Курир\".", "date": "2019.12.09", "title": "В. \"Курир\": Щрахе е продал австрийско депутатско кресло"}
{"url": "https://www.24chasa.bg/novini/article/7956261", "text": "Севернокорейският лидер Ким Чен-ун откри нов планински курорт за спа и ски туризъм - пореден пример как Северна Корея използва изключенията от санкциите, за да печели приходи за икономиката си, предаде Асошиейтед прес. Приветстван от хиляди войници, цивилни граждани със знаменца и дуца, Ким Чен-ун преряза лентата на официална церемония за откриването на курорта Яндок и похвали войниците, че са \"създали чудо, служещо на усилията на партията да води народа към модерна цивилизация\". Според официалното съобщение на севернокорейските медии целта на курорта е хората да се радват \"на висша форма на цивилизация при социализма\". Държавната телевизия показа кадри от въздуха, показващи курорта, хотелите в него, горещите минерални извори, ски писта и парк за езда. Ким е посещавал курорта поне четири пъти тази година, посочват държавните медии. Яндок, който Северна Корея започна да изгражда миналата година, е един от най-големите инфраструктурни проекти на Северна Корея, наред с друг зимен курорт, неотдавна завършен - Самджийон, и луксозния ваканционен морски курорт, който се строи в туристическата зона Вонсан-Калма, съобщава БТА. Освен това миналата седмица КНДР обяви, че се създава и компания, чиято цел ще бъде да създаде услуги за медицински туризъм за чуждестранни гости на места с минерални извори, подходящи за спа процедури, както и в севернокорейските болници. Туризмът е изключен от тежките санкции, наложени от ООН срещу Северна Корея заради ядрената й програма.", "date": "2019.12.09", "title": "Ким Чен-ун откри планински курорт за спа и ски туризъм (Снимки)"}
{"url": "https://www.24chasa.bg/novini/article/7956293", "text": "Полицията потвърди смъртта на петима души при днешното изригване на вулкан на остров Уайт в северната част на Нова Зеландия, предаде Асошиейтед прес. Осемнайсет души са ранени и им се оказва медицинска помощ. Някои от тях са с тежки изгаряния, съобщи заместник-комисар Джон Тимс. Той каза, че няма никаква информация за местонахождението и състоянието на група от най-малко 10 души, които се намирали на острова в момента на изригването, поясни БТА. Спасени са 23-ма души, за някои от които се предполага, че са туристи от круизен кораб. Според Тимс при изригването на вулкана на острова е имало към 50 души.", "date": "2019.12.09", "title": "Потвърдиха смъртта на 5-ма при изригването на вулкана в Нова Зеландия, 10 в неизвестност (Видео, снимки)"}
{"url": "https://www.24chasa.bg/novini/article/7956367", "text": "29-годишна жена от село Сушица е подала сигнал на 8 декември, че е заведена принудително и насила е държана в къща в град Завет, съобщиха от ОД на МВР в Разград. В хода на предприетите оперативни действия е установено, че жената е заставена от 60-годишния си баща да живее на семейни начала с 24-годишен мъж, който е платил 1000 лв. за нея. При изясняването на фактите станало ясно, че още през 2015 г. потърпевшата е била продадена за 6000 лв. от баща си за съпруга на 32-годишен мъж от Сушица. Първият й съпруг я завел в чужбина, където по думите й е била бита и принуждавана да краде и проституира. Успяла да избяга през 2018 г. Съставени са протоколи за предупреждение на настоящия й \"съпруг\" и роднините му. По случая е образувана преписка и е започнала предварителна проверка, уточняват от ОД на МВР.", "date": "2019.12.09", "title": "Баща продал два пъти дъщеря си, първият й съпруг я карал да проституира"}
{"url": "https://www.24chasa.bg/novini/article/7956369", "text": "Посланикът на Мексико в Аржентина Оскар Рикардо Валеро ще бъде отзован на родината си във връзка с обвинения в кражба на книги от магазин в Буенос Айрес. Това съобщи министърът на външните работи на латиноамериканската страна Марсело Ебгард в „Туитър“, предава ТАСС. „Помолих комитета по етика да проучи случаят с посланика в Аржентина, когото обвиняват в кражба на книги от извествен магазин“, написа мексиканският министър. „За сега съм му дал инструкции да се върне вкъщи“. Камера за наблюдение, която е установена в книжния магазин „Атенео“ записа, как 76-годишният дипломат се опитва да открадне биографията на Джакомо Казанова, криейки я във вестник, съобщава  . На изхода той е задържан от охраната, след което е отведен в полицията, но после пуснат, след установяване на неговата самоличност. „Ако се окаже вярно, че видеозаписът е истински, той ще бъде незабавно уволнен. Нечестното поведение е съвършено недопустимо“, добави Ебгард. Посланикът встъпи в длъжност през втората половина на август месец тази година. Стойността на книгата, която се опитал да изнесе от магазина, е 750 аржентински песо (около 12 долара).", "date": "2019.12.09", "title": "Мексико отзова посланика си в Аржентина заради кражба на книга от магазин"}
{"url": "https://www.24chasa.bg/novini/article/7955076", "text": "Поклонението пред актрисата започна в 11 ч. в Сатиричния театър, на чиято трупа тя беше сред основателите и член до последния си дъх, и ще продължи до 16 ч. Малката уличка \"Стефан Караджа\" е тясна за опечалените фенове, дошли с цветя и спомени. А фасадата е с огромни нейни снимки - от ефектната красавица с капела и цигаре до беззъбата Баба Гичка. Обаче винаги Стояна! Очарователна и харизматична\". Звезда! Малко преди да започне поклонението Ивайло Калоянчев поднесе съболезнования на Муки и от името на своята майка Валя. Стоянка Мутафова е първият носител на почетната награда \"Кукерикон\" на името на своя дългогодишен приятел и колега Георги Калоянчев. \"Този театър вече няма да е същият без Стоянка. Без Стихийното бедствие, без Каката... Вече е горе при Парцалев, при Калоянчев, при Анастасов, при Невена Коканова... Цялата трупа на основателите... Със сигурност са си запазили горе маса\", с тъга каза натъжен фен. \"Обеща да е вечна. Стоянка е жива, тя е пример за всички нас\", каза Татяна Лолова. \"Още си пазя снимка от първото ни турне със Стоянка през 75-та година в Стара Загора. Аз, тя и Жана Стоянович сме в едно сърце и пише на снимката \"Спомен от службата\". Много смешна снимка и сега като тръгнах си я погледнах. Стояна присъстваше на един от първите ми концерти. Тя се е познавала с моите родители и много се обичахме с нея. Поклон\", коментира Богдана Карадочева. \"Тя беше най-голямата. Освен че беше много образована, беше и много сетивна, имаше силна интуиция. А как само играеше! Всичко можеше да направи на сцената. Обичам я, поклон!\", каза певецът Васил Найденов. \"Най-голямата магия? Да не я забравят никога\", каза магът Астор. Министърът на културата Боил Банов: \"Стоянка Мутафова беше пример да не се предаваме. Такъв хъс за живот! В рамките на седмица изпратихме две знакови фигури - Стефан Данаилов, а днес е рождения му ден, и нея... Тъгата е голяма за всички.\" Николай Атанасов-Шуши, който е играл 23 години с нея в 2500 представления, сутринта, тръгвайки към поклонението слага едно сако, в което намира бадж за голямото честване на 97-годишната й, когато тя два пъти препълни зала 1 на НДК. \"Бяхме убедени, че ще доживее до 100\", казва Шуши.  На мултимедия вървяха най-големите й роли в Сатиричния театър, а хората се сбогуваха с нея с една прочута снимка, на която тя е с вечните перли. Утре в 13,30 ч ще има помен в черквата \"Свети седмочисленици\", съобщиха близки. Мутафова има далечни роднини по линията на баща си в Русе. Един от тях - Стефан Вичев, е автор на биографична книга за Константин Мутафов един от първостроителите на българския театър. \"Стоянче, светъл път!\", най-често пишеха в книгата за възпоминания опечалените. Стоянка Мутофова по нейна воля ще бъде положена в гроба на любимия си съпруг Нейчо Попов (1924-1974). След 45 години пак ще бъдат заедно. Една голяма любов. В Сатиричния театър ще почетат паметта й на рождения й ден - 2 февруари, когато ще бъде сложен почетен стол с табелка с нейното име. Всеки, който седне на него, получава срециален билет, чийто код позволява да изгледа видео с нейни роли. Стоянка Мутафова си отиде на 97 години след като тържествено отбеляза \"некръглата\" си годишнина с пищни представления в препълнената зала 1 на НДК с приятели. Седнала на трон! Сякаш казваше \"сбогом\". \"Сякаш се прощаваше със своята публика\", връщат лентата нейни фенове. До последно разчиташе на сцената да я \"лекува\" и танцуваше сиртаки, макар после да не можеше да направи и крачка без чужда помощ. Последва серия от здравословни проблеми. Сърцето й изневери - също като на любимия й Нейчо Попов, който си отива от инфаркт едва на 49 г., , сложиха й пестмейкър, мъчеха я незарастващи рани на краката, но в крайна сметка я предаде жлъчката. Мутафова, с фобия от скалпела и хирургичната намеса, с година отлага проблема с камъните с жлъчката, но нещата стават неспасяеми без намесата на лекарите. Актрисата успешно изтърпява животоспасяваща хирургичната интервенция, упойките, но след 45 дни в болницата и сепсисът организмът й се предава. Последните й думи, докато е в съзнание, са били към дъщеря й Муки, която е била неотлъчно до нея: \"Обичам те...\", промълвила тя. После е само на кислород. Изхърна на в 6,15 ч на 6.12. - Никулден. Изпращаме я днес, на рождения ден на Стефан Данаилов 9.12. - Мастера и Каката... Сбогом. ", "date": "2019.12.09", "title": "Сбогуват се с народната аристократка Стоянка Мутафова. Лолова: Обеща да е вечна (Видео, снимки)"}
{"url": "https://www.24chasa.bg/novini/article/7955830", "text": "Първият леден блок беше изваден от река Сунхуа в Харбин, столицата на североизточната провинция Хейлундзян, с което се отбеляза стартът на ежегодната „ледена жътва\" в града. Група работници в традиционни носии извадиха първия леден блок на церемония, с която започва триседмичната „жътва\". Обичаят по събирането на лед продължава вече от над 100 години, предава  . Церемонията привлече хиляди местни жители и туристи въпреки екстремно ниските температури и силния вятър върху замръзналата река. Всяка зима милиони туристи от страната и чужбина се стичат в Харбин за най-голямото зимно празненство „Харбинския международен фестивал на леда и снега\". Тъй като изкуственият лед често съдържа въздушни балончета и не е достатъчно здрав, за да се извайва, ледът за скулптурите на фестивала се „извлича\" от река Сунхуа, която преминава през града. През следващите три седмици над 1000 работници ще събират ледени блокове за фестивала. Повече от 120 000 кубични метра лед ще бъдат превърнати в красиви скулптури и превърнат градския парк в зимна приказка.", "date": "2019.12.09", "title": "В град Харбин започна събирането на лед за Фестивала на ледените скулптури"}
{"url": "https://www.24chasa.bg/novini/article/7956450", "text": "Страната ни заема 52 място с резултат 0,812 в списъка от 189 държави по Индекс на човешко развитие (Human Development Index). Това се казва в Доклада за развитие на човечеството за 2019 г., изготвен от Програмата за развитие на ООН (ПРООН) и характеризиращ човешкото развитие в света въз основа на показателите за 2018 г. По този показател България е сред водещите балкански държави, предаде  . Преди нас са само Словения (24 място), Кипър (31 място), Гърция (32 място) и Хърватия (46 място). Веднага след нас са Черна гора и Румъния, а Турция е 59. Тези три държави също влизат в групата с много високо ниво на човешко развитие. Сърбия оглави групата на втората категория държави по човешко развитие. Тя е едва на 63 място с показател 0,799. Докладът за развитие на човечеството е независим отчет на Програмата за развитие на ООН, изготвен от водещи световни учени и експерти в областта на развитието и сътрудничеството. С най-висок индекс на човешко развитие през 2019 г., както и през миналата, е Норвегия (0,954), следвана от Швейцария (0,946), Ирландия (0,943), Германия и Хонконг (по 0,939). ", "date": "2019.12.09", "title": "ООН: България е страна с много високо ниво на човешко развитие"}
{"url": "https://www.24chasa.bg/novini/article/7956499", "text": "Оставиха в ареста мъж за телефонни измами в размер на 24 000 лв., съобщиха от полицията в Габрово. 64-годишен гражданин на Русе с наложена от прокуратурата постоянна мярка за неотклонение „задържане под стража“ по досъдебно производство, разследвано от полицията в Севлиево, е привлечен в качеството на обвиняем, като съучастник в осъществяването на три телефонни измами, в резултат от които са причинени имотни вреди на различни граждани. Деянията са осъществени при условията на продължавано престъпление през периода от 16 до 26 юли тази година в Севлиево. Общата стойност, на която възлизат вредите за пострадалите граждани е малко под 24 000 лв.", "date": "2019.12.09", "title": "64-годишен мъж от Русе взел 24 000 лв. от телефонни измами"}
{"url": "https://www.24chasa.bg/novini/article/7956462", "text": "Основателят и главен изпълнителен директор на \"Amazon.com Inc\" Джеф Безос заяви, че ще подкрепи Министерството на отбраната на САЩ, което е започнало мащабен процес на модернизация. Думите на Безос отразяват борбата на технологичните компании за подписване на повече договори за проекти с Пентагона, съобщава Ройтерс. \"Ще подкрепим Министерството на отбраната. Тази страна е важна\", заяви Безос по време на годишен форум за отбрана в Калифорния. Въпреки че Безос заяви, че подкрепя възгледите на тези служители, той посочи, че висшите ръководители на компаниите трябва да дадат насоки за това, върху кои проекти ще се работи и върху кои не, предава  . \"Моето мнение е, че ако големите технологични компании обърнат гръб на Министерството на отбраната, тази страна ще бъде изправена пред големи проблеми\", предупреди Безос. Amazon се съревновава за предоставяне на услуги за за облачни изчисления на Пентагона. През ноември обаче компанията заведе дело във федералния съд, оспорвайки решението на Министерството на отбраната през септември за възлагане на договор за облачни изчисления на стойност до 10 милиарда долара на конкурента Microsoft Corp. Amazon беше смятана за фаворит за договора за съвместна облачна инфраструктура, известна още като JEDI, част от по-широк проект за цифрова модернизация в Пентагона, преди разработчикът на софтуер Microsoft да стане изненадващият победител. Компанията на Безос обяви по-рано, че политиката е попречила на справедливия процес на наддаване. Безос, който е и собственик на Washington Post, е откровен критик на президента на САЩ Доналд Тръмп.", "date": "2019.12.09", "title": "Безос: Проблеми за САЩ, ако технологичните компании изоставят Пентагона"}
{"url": "https://www.24chasa.bg/novini/article/7956569", "text": "Русия полага усилия да намали броя на нападенията на кюрдски въоръжени групировки в границите на турската зона за сигурност в Сирия, заяви днес за Анадолската агенция турският министър на отбраната Хулуси Акар, предаде ТАСС. \"Въпреки положените усилия има сериозни атаки. Но ние поддържаме контакт с руската страна на равнище военни ведомства, обсъждаме това. И трябва да се каже, че благодарение на усилията на Русия броят на атаките намаля\", каза Акар. Министърът припомни, че Анкара и Москва подписаха меморандум, според който руската страна се задължи да изтегли кюрдските формирования от границата и от турската зона за сигурност. \"Говореше се за изтеглянето на 34 хиляди бойци. Но независимо от добрите намерения и усилия, не всички са напуснали зоната. Сега под наш контрол се намира територия с широчина 145 километра и дълбочина 30 километра. Освен това заедно с руснаците патрулираме в 10-километровата крайгранична зона. До момента сме осъществили над 10 патрулирания\", съобщи Акар, цитиран от БТА. На 22 октомври президентите на Турция и Русия Реджеп Тайип Ердоган и Владимир Путин приеха в Сочи меморандум за съвместни действия за уреждане на ситуацията в Североизточна Сирия. Съгласно този документ от 23 октомври руска военна полиция и сирийски граничари бяха въведени в райони, граничещи със създаваната от Турция 30-километрова зона за сигурност. На 1 ноември руски и турски военни проведоха първото съвместно патрулиране на изток от река Ефрат.", "date": "2019.12.09", "title": "Русия с мерки за намаляване на атаките в буферната зона в Сирия"}
{"url": "https://www.24chasa.bg/novini/article/7956572", "text": "Геолози от университета Райс в Хюстън, Тексас, установиха каква е била причината за т.нар. кислородна катастрофа преди 2,5 милиарда години, когато земната атмосфера коренно се променила и се стигнало до насищането й с кислород, съобщи Физ.орг., предава БТА. Макар че за \"виновници\" бяха смятани фотосинтезиращи бактерии, дейността им не може да обясни някои други геохимични особености от онази епоха. Специалистите предложиха теория, според която натрупването на кислород в атмосферата е свързано с тектонски, а не с биологични процеси. Фотосинтезиращите цианобактерии, които са смятани за главни \"виновници\" за насищането на атмосферата с кислород, са се появили 500 милиона години преди кислородната катастрофа. Бяха предложени различни хипотези, които обясняват защо на кислорода е било нужно толкова много време, за да се натрупа в атмосферата. Същевременно не бе взето под внимание събитието Ломагунди - започналото 100 милиона години след кислородната катастрофа съществено изменение на процентното съотношение между изотопи на въглерода в карбонатни скали. До и след събитието Ломагунди на един атом въглерод-13 се падали 99 атома въглерод-12, но през въпросния период съдържанието на въглерод-13 се увеличило с 10%. По думите на учените кислородната катастрофа и събитието Ломагунди са следствие от рязко увеличаване на тектонските процеси, което довело до поява на повече вулкани, изхвърлящи въглероден газ в атмосферата. Климатът се затоплил, а увеличаването на валежите усилило процесите на изветряне на минерали на сушата. Въглеродът попаднал в океаните, където стимулирал размножаването на цианобактериите и натрупването на карбонати. Това допринесло за насищане на атмосферата с кислород. След това органичният и неорганичният въглерод на океанското дъно проникнал в земната мантия в зоните на субдукция, където океанските плочи се подпъхват под континенталните. Неорганичният въглерод в карбонатите бързо се освободил под формата на летливи газове посредством вулканична дейност, а органичният го сторил няколкостотин милиона години по-късно.", "date": "2019.12.09", "title": "Учени разкриха тайна, свързана с появата на сложни форми на живот на Земята"}
{"url": "https://www.24chasa.bg/novini/article/7956609", "text": "Специализираната прокуратура привлече към наказателна отговорност четири лица за участие в организирана престъпна група за разпространение на наркотици в Елин Пелин и София. Това съобщиха от прокуратурата. Те бяха задържани на 7 декември 2019 г. при съвместни действия по разследването на Специализираната прокуратура, ТС БОП – София област. Това е втората наркогрупа, действаща на територията на Елин Пелин и региона, неутрализирана в рамките на 4 денонощия. На 3 декември 2019 г., след сделка с доставчици на наркотични вещества на едро от София, бяха задържани четирима участници в друга престъпна структура в града, у които бяха намерени и иззети 1,8 кг канабис и 1,2 кг. амфетамини в различни разфасовки, подготвени за разпространение на черния пазар, пари, електронни везни. При извършените на 7 декември 2019 г. лични обиски и претърсвания в автомобили и 5 адреса, ползвани от новата разкрита нарко група, бяха намерени и иззети близо половин килограм амфетамини, 40 г. опиати, 320 г. марихуана, разфасована на дози за разпространение. Намерени и иззети бяха и 260 000 фалшиви еврови банкноти, електронни везни, тефтер със записки на клиенти, мобилни телефони, големи суми пари в брой. Събраните до момента доказателства сочат, че групата е била създадена и е действала от октомври 2018 година. На задържаните е наложено прокурорско задържане до 72 часа. Днес, 9 декември 2019 г. Специализираната прокуратура ще внесе в Специализирания наказателен съд искане за налагане на най-тежката мярка за неотклонение „Задържане под стража“ за всеки от тях.", "date": "2019.12.09", "title": "Втора наркогрупа разбита в Елин Пелин"}
{"url": "https://www.24chasa.bg/novini/article/7956632", "text": "Влак блъсна автомобил на жп прелез, мъж пострада, съобщиха от полицията в Русе, цитирани от  . На 6 декември, на неохраняем жп прелез в посока от село Иваново, товарен автомобил, собственост на плевенска фирма, управляван от 25-годишен водач от Русе, навлиза в жп прелеза при забраняващ светлинен и звуков сигнал, а приближаващият се влак, пътуващ по линия Горна Оряховица в посока Русе, блъска возилото в предната част. Шофьорът, управлявал товарния автомобил, е настанен в неврохирургия за наблюдение с комоцио.", "date": "2019.12.09", "title": "Влак блъсна кола на жп прелез в Русенско, мъж пострада"}
{"url": "https://www.24chasa.bg/novini/article/7954783", "text": "Становището на Венецианската комисия е изключително важно за България и нашето правителство ще се съобрази с него, обеща премиерът Бойко Борисов във фейсбук страницата си на 7 ноември след среща с нейни представители. Месец по-късно членове на комисията препоръчаха независим прокурор да разследва главния, но не и другите двама големи в съдебната власт. Светкавично - часове след това, правителството одобри промени в Наказателнопроцесуалния кодекс и Закона за съдебната власт в съответствие с препоръките. Така дори и хората, които за първи път чуха за Венецианската комисия, разбраха, че е значима институция към Съвета на Европа. Тя всъщност е вече на 29 години. Името ѝ е Европейска комисия за демокрация чрез право. Нарича се Венецианска, защото заседава във Венеция четири пъти в годината. Създадена е през 1990 г., малко след падането на Берлинската стена, с идеята да помага на бившите комунистически държави в изработването на новите им конституции, така че да са съобразени с европейските ценности - демокрация, защита правата на човека и върховенството на закона. Тя изиграва ключова роля при написването им със съвети. В началото страни-членки на Венецианската комисия, са 18 държави. През 2004 г. свои представители имат вече всички 47 държави-членки на Съвета на Европа. България се присъедини през 1992 г. За значимостта на комисията говори и фактът, че постепенно в нея влизат и страни извън Европа. Големият пробив е през 2002 г., когато се дава право да членуват и държави от други континенти. Първа от тези страни е Киргизстан, която е в комисията от 2004 г. През 2005-а се присъединява Чили, 2006 - Южна Корея, 2007 - Мароко и Алжир, 2008 - Израел, 2009 - Перу и Бразилия, 2010 - Тунис и Мексико, ноември 2011 - Казахстан. САЩ влизат в комисията през април 2013, Косово - септември 2014, Коста Рика - 2016, Канада - 2019 г. Така държавите-членки на Венецианската комисия, достигат до 62. Влиянието ѝ обаче не спира само до тях. Асоциаран член е Беларус. Със статут на наблюдатели са Аржентина, Япония, Ватикана и Уругвай, специален статут имат Палестина и Южна Африка. Комисията действа и като Секретариат на Световната конференция по конституционно правосъдие, в която вече членуват 114 съдилища, включително Конституционният съд на България. В комисията са все светила в своите области. Те не представляват собствените си държави, а са независими експерти, които анализират законодателството на десетки държави. Имат 4-годишен мандат, но няма пречка да го повтарят. Според устава това са “независими експерти, получили международна известност благодарение на работата си в демократични институции”. Голямото влияние и авторитетът на Венецианската комисия се дължат точно на нейните членове - професори по международно право, върховни и конституционни съдии, депутати. От 2009 г. нейн председател е италианецът Джани Букикио. Той е 75-годишен преподавател по публично международно право в университета в Бари и работи в Съвета на Европа от 1971 г. Преизбиран е три пъти - през 2011, 2013 и 2015 г. За последно у нас беше през април по повод на 140 г. от приемането на Търновската конституция. Русия е представена от шефа на техния конституционен съд Валерий Зоркин, Босна и Херцеговина от Златко Снежевич, който е на същата позиция. Конституционни съдии са още членовете на комисията от Франция, Германия, Австрия, Азербайджан, Южна Корея, Исландия и т.н. Повечето са и професори. От страна на България член на Венецианската комисия е също конституционен съдия - Филип Димитров. Макар и да няма изискване единствено юристи да участват, досега нашата страна е изпращала само такива. Преди Филип Димитров в комисията беше проф. Евгени Танчев, бивш шеф на Конституционния съд. Между 2013 и 2016 г. той дори беше неин зам.- председател. Резервен представител е проф. Пламен Киров, също бивш конституционен съдия. Според процедура, утвърдена през 2000 г., нашият представител се излъчва със съвместно решение на министрите на правосъдието и външните работи.", "date": "2019.12.09", "title": "Кой е във Венецианската комисия, заради която измислихме надзорник на главния прокурор"}
{"url": "https://www.24chasa.bg/novini/article/7956685", "text": "Лидерът на френското крайноляво движение \"Непокорна Франция\" Жан-Люк Меланшон беше осъден на три месеца затвор условно и глоба от 8000 евро за сплашване на представители на властите, разследващи го за финансови нарушения, предаде Ройтерс, като се позова на съда, съобщи БТА. Съдебното решение е по дело, свързано с обиски в дома на Меланшон и в партийните офиси, извършени през 2018 г. по разпореждане на парижката прокуратура. Водачът на \"Непокорна Франция\" определи процеса като политически. Меланшон, водеща фигура на съпротивата срещу икономическата политика на президента Еманюел Макрон и поддръжник на антиправителствените протести на \"жълтите жилетки\", спечели безпрецедентните 19,5 процента от гласовете на първия тур на президентските избори през 2017 г., припомня Ройтерс.", "date": "2019.12.09", "title": "Осъдиха условно лидера на френската крайна левица Жан-Люк Меланшон за сплашване"}
{"url": "https://www.24chasa.bg/novini/article/7955870", "text": "Годишното потребление на нетрадиционни водни ресурси се очаква да достигне 9 милиарда кубични метра тази година, като рециклираната вода ще заеме 80% от това количество, сочат данни на Министерството на водните ресурси на Китай, предава  . Нетрадиционни водни ресурси са рециклираната вода, обезсолената морска вода, дъждовна вода и др. Като страна с недостатъчни водни ресурси Китай счита нетрадиционните водни източници за важно допълнение към повърхностните и подпочвени води и чешмяната вода. През изминалите няколко години правителството насърчава използването на нетрадиционни водни ресурси в индустриите, земеделието и екосредата, за да се справи с растящата нужда от вода в страдащите от липса на водни източници райони. Годишното потребление на вода в страната в момента е 600 милиарда кубични метра, по данни на министерството.", "date": "2019.12.09", "title": "Потреблението на алтернативни водни ресурси в Китай достигна 9 млрд. куб.м."}
{"url": "https://www.24chasa.bg/novini/article/7955548", "text": "Стотина туристи са били на или в близост до новозеландския остров, когато там е изригнал вулкан, предаде Асошиейтед прес, позовавайки се на премиера на страната Джасинда Ардърн. Няколко души са пострадали, а други са в неизвестност. \"Всичките ни мисли са с потърпевшите\", каза Ардърн, цитиран от БТА. Вулканът е започнал да изригва в 14.30 ч. местно време в понеделник. Остров Уайт се намира на около 50 км от източното крайбрежие на Северния остров и е често посещаван от туристи. \"Не съм сигурна дали тези хора са били на острова или близо до него, но определено е имало една група там и те определено са имали нужда от медицинска помощ,\" каза кметицата на Уакатане Джуди Търнър, цитирана от Ройтерс. \"Има пострадали и фокусът е върху това да върнем тези ранени хора в безопасност и да ги отведем в болница\", добави тя. По думите й изглежда няма опасност за хората в крайбрежните зони, отдалечени от вулкана. Димът от изригването се вижда и от континенталната част, а Националната агенция за реагиране при извънредни ситуации предупреди, че някои райони може да бъдат засегнати от сипещата се пепел. Според местни медии в района на острова е имало много хора. По данни на информационния сайт Стъф е възможно на остров Уайт да е имало 20-ина души. Вулканът на острова е един от най-активните в Нова Зеландия. Дванайсет души са загинали на острова през 1914 г., когато от там се е извличала сяра. Част от кратера на вулкана е рухнала, а срутването е унищожило миньорското село и самата мина. Остров Уайт или Белият остров е известен също и под името Уакаари.", "date": "2019.12.09", "title": "Туристи са пострадали при изригването на вулкана в Нова Зеландия (Видео + обновена)"}
{"url": "https://www.24chasa.bg/novini/article/7955604", "text": "Законопроектът на САЩ за Синцзян-уйгурския автономен район е сериозно нарушаване на международното право и груба намеса във вътрешните работи на Китай, заяви губернаторът на този район, предадоха Ройтерс и БТА. Камарата на представителите в американския Конгрес одобри този месец с почти пълно мнозинство законопроект за оказване на натиск върху Китай заради жестоките репресии над уйгурското мюсюлманско малцинство. Преди това същото направи и Сенатът. Законопроектът настоява за по-твърда реакция от САЩ на начина, по който Пекин третира уйгурското малцинство. Антитерористичните мерки в Синцзян не са по-различни от антитерористичните мерки в САЩ, каза губернаторът Шохрат Закир пред репортери в Пекин. По думите му САЩ провеждат клеветническа кампания срещу автономния район и използват проблемите там, за да предизвикват неразбирателство сред етническите общности в Китай. Всеки опит да се обезсили Синдзян е обречен на провал, заяви още Закир.", "date": "2019.12.09", "title": "Проектозаконът на САЩ за Синцзян\nгрубо нарушавал международното право"}
{"url": "https://www.24chasa.bg/novini/article/7955592", "text": "Споразумението на Турция с Либия за разграничаване на морските пространства между двете страни не е нито заплаха, нито нарушаване на правата или законите на други държави, заяви турският министър на отбраната, цитиран от Анадолската агенция, предава БТА. Хулуси Акар, който говори пред командването на сухопътните сили в Анкара вчера, каза още, че Турция е изпълнила ангажиментите си, произтичащи от споразуменията й за Сирия със САЩ и Русия и очаква и те да направят същото. Двете сделки предвиждат освобождаване на райони в Сирия покрай границата с Турция от бойци на сирийските кюрдски Сили за защита на народа, напомня агенцията. Акар изтъкна, че Турция \"се отнася сериозно към заплахите за НАТО и очаква и Алиансът да изпълни отговорностите си към Турция\". Министърът говори само няколко дни след срещата на върха на НАТО в Лондон миналата седмица, отбелязва Анадолската агенция. Турция насърчи съюзниците си от НАТО да признаят за терористична групировка СЗН и да подкрепят турската операция в Северна Сирия, както и установяването на зона за сигурност там, където доброволно да се завърнат сирийски бежанци от Турция.", "date": "2019.12.09", "title": "Споразумението за морските пространства на Турция и Либия не нарушава закона"}
{"url": "https://www.24chasa.bg/novini/article/7955656", "text": "Най-малко един човек е загинал при  , предадоха световните агенции, като се позоваха на полицията и на местни медии. Полицията предупреди, че жертвите може да станат повече, тъй като има хора в неизвестност, и обясни, че в момента е много опасно да се извършват спасителни операции. Няколко души са пострадали. Остров Уайт, в северната част на архипелага, е много популярна туристическа дестинация. При изригването на вулкана в близост до него е имало около 50 туристи, посочва Франс прес.", "date": "2019.12.09", "title": "Един е загинал от вулкана в Нова Зеландия, други се издирват"}
{"url": "https://www.24chasa.bg/novini/article/7955690", "text": "Земетресение с магнитуд 4,5 е регистрирано през изминалата нощ в италианската област Тоскана, съобщи Националният институт по геофизика и вулканология, цитиран от ТАСС. Епицентърът на труса е бил на 4 км северно от Скарперия, град с малко над 12 000 жители, а огнището - на дълбочина от около 9 км, предава БТА. Няма данни за пострадали. Телевизия \"Ти Джи ком 24\" съобщи за няколко повредени сгради в града. Много хора са избягали от уплаха на улицата. Като предпазна мярка днес ще останат затворени училищата и детските градини в Борго Сан Лоренцо, Барберино ди Муджело и Викио. Проверява се състоянието на железопътното трасе между Флоренция и Болоня, поради което е спряно движението по него, включително на високоскоростните влакове. В неделя в същия район са били регистрирани няколко слаби труса - с магнитуд до 2,5.", "date": "2019.12.09", "title": "Земетресение с магнитуд 4,5 разлюля Централна Италия снощи"}
{"url": "https://www.24chasa.bg/novini/article/7955703", "text": "Гарантирането на свободата и самостоятелността на медиите ще стане само през нов закон, каза в сутрешния блок на БНТ председателят на Комисията по култура и медии Вежди Рашидов. Той смята, че в него намерят лостове и способи за разпознаване на фалшивите новини и СЕМ трябва да стане само контролен орган. Според Рашидов директорите на обществените медии трябва да се избират от Народното събрание и да имат по-дълъг мандат. \"Аз винаги съм смятал, че мандатите на обществените медии, радиото и телевизията са малки, по 3 години\", посочи още той. По думите му един генерален директор има пълните отговорности да направи такъв екип, който в края на мандата да му донесе дивиденти като генерален директор и като телевизия. Рашидов е на мнение, че този мандат трябва да бъде като на БТА - 5 години.", "date": "2019.12.09", "title": "Рашидов: Директорите на обществените медии трябва да имат по-дълъг мандат"}
{"url": "https://www.24chasa.bg/novini/article/7955726", "text": "Два енергийни гиганта продават бизнеса си в Румъния, а потенциалният купувач е една от най-големите енергийни компании с изцяло румънски капитал, пише днес в. \"Адевърул\", цитиран от БТА. Акционерите на румънската компания \"Хидроелектрика\" ще обсъдят на 12 декември възможно закупуване на акциите на групите ЧЕЗ Румъния и Енел Румъния. \"Адевърул\" припомня, че чешката компания ЧЕЗ обяви миналото лято, че продава активите си в Румъния и други страни в региона, за да се съсредоточи върху инвестиции в Чехия. ЧЕЗ притежава в Румъния системата за дистрибуция на електроенергия в областта Олтения и вятърния парк във Фънтънеле-Коджалак с мощност 600 мегавата. В средата на ноември ЧЕЗ обяви, че над 30 потенциални купувачи са проявили интерес към активите на компанията в Румъния чрез неангажиращи писма. След оценка на тези оферти през второто тримесечие на следващата година се очаква изпращането на ангажиращи оферти, а след това и подписване на споразумение със спечелилия търга. Финализирането на транзакцията се очаква през първата половина на 2021 г., съобщи групата ЧЕЗ. Енел Румъния пък притежава местния пазар за дистрибуция на електроенергия в областите Южна Мунтения, Добруджа и Банат, както и капацитети за производство на възобновяема енергия, отбелязва румънският вестник. Румънската компания \"Хидроелектрика\" е започнала процедура за покупка на активите на ЧЕЗ Румъния и Енел Румъния и иска одобрението на акционерите, за да наеме консултанти във връзка с покупката. Този въпрос ще бъде обсъден на извънредно Общо събрание на акционерите на 12 декември, посочва \"Адевърул\". В. \"Гъндул\" пише, че президентът Клаус Йоханис ще обсъди днес с премиера Лудовик Орбан и министъра на финансите Флорин Къцу проекта за държавен бюджет за 2020 г. На срещата ще бъде анализирана и ситуацията в министерството на финансите един месец след встъпването в длъжност на новото правителство. Същият вестник пише за \"първото голямо предизвикателство\" пред финансовия министър Флорин Къцу. Бившата управляваща Социалдемократическа партия внесе вот на недоверие срещу финансовия министър, който ще бъде обсъден и гласуван днес следобед в Сената от 16,00 ч. Министърът на финансите ще представи за първи път подробности за бюджета за следващата година, както и план от мерки за стабилизиране на националната икономика. Планът на Къцу визира премахване на макроикономическите неравновесия, натрупани в икономиката през трите години управление на социалдемократите, посочи финансовото министерство. Премиерът Лудовик Орбан заяви, че вотът на недоверие срещу финансовия министър представлява възможност да бъде представено \"бедствието, оставено от безотговорното управление\". Орбан постави под съмнение истинността на данните при изготвянето на държавния бюджет от страна на бившата управляваща Социалдемократическа партия.", "date": "2019.12.09", "title": "Румънска компания иска да купи активите на ЧЕЗ Румъния и Енел Румъния"}
{"url": "https://www.24chasa.bg/novini/article/7955720", "text": "Мощна буря удари Ирландия, предаде  . Стихията предизвика сериозни проблеми. Токът спря в няколко населени места. Наводнени са пътища, има разрушени покриви. В графство Кери е обявен червен код за опасно време. Синоптиците предупредиха хората да не излизат от домовете си, а ако това се налага да внимават за падащи дървета и предмети.", "date": "2019.12.09", "title": "Силна буря връхлетя Ирландия (Видео, снимки)"}
{"url": "https://www.24chasa.bg/novini/article/7955723", "text": "Планираната за днес среща в \"нормандски формат\" в Париж не гарантира намирането на решение, пише френският в. \"Монд\". Президентите на Русия и Украйна Владимир Путин и Володимир Зеленски ще се срещнат днес в Париж, а френският държавен глава Еманюел Макрон и германската канцлерка Ангела Меркел ще бъдат посредници. Последната среща на високо равнище в този формат, през 2016 г., беше провал. Франция и Германия обаче смятат, че няма да бъде постигнат напредък по отношение на сигурността в Европа, докато не бъде постигнат напредък в намирането на решение на кризата в Украйна, предава БТА. Зеленски ще бъде изправен пред сериозно изпитание, докато се опитва да договори край на войната с подкрепяните от Русия сепаратисти в Източна Украйна. Малцина очакват пробив, а много украинци се опасяват, че комедийният актьор, станал президент на страната, може да отстъпи прекалено много на първите си преки преговори с опитния руския лидер, отбелязва британският в. \"Телеграф\". Украинският президент казва, че преговорите с Русия са единственият начин за намиране на решение на конфликта и се надява да постигне с руския си колега споразумение за прекратяване на огъня и размяна на всички затворници. Вчера обаче опозицията организира протести в Киев. Хилядите участници в тях настояха Зеленски да отстоява интересите на страната. Срещата в \"нормандски формат\" се смята за проверка на резултатите от усилията на френския президент Макрон за подобряване на връзките с Москва след пет години на санкции, наложени от САЩ и ЕС заради действията на Москва в Украйна. Киев обаче е недоверчив към сближаването между Париж и Москва и се опасява, че строежът на руски газопровод от Русия до Германия ще засили руското влияние в Европа, подчертава в. \"Телеграф\". Проблемът е, че позициите на Русия и Украйна остават несъвместими, подчертава френският в. \"Либерасион\". 75 на сто от украинците искат мир, но обществото остава разделено за цената. Зеленски подчерта, че \"няма да премине нито една червена линия\". Тези линии включват специалния статут, който Русия иска за Донбас (и който Украйна си представя по-скоро като резултат от децентрализация, която ще се прилага в цялата страна), както и контрола над границата с руската страна. Киев смята предаването на контрола като предварително условие за политически мирен процес, за да се сложи край на преминаването на оръжия и бойци от Русия. Според договореностите от Минск, по които руснаците не смятат да преговарят, предаването на контрола е сред последните стъпки. От своя страна, \"Кремъл подозира, че Зеленски е слаб президент, без подкрепа от страна на обществото, и следователно няма да може да приложи договореностите от Минск\", обяснява Юлия Шукан, от университета в Париж Нантер. \"Следователно Москва не смята да отстъпва нищо, особено по въпроса за границата и специалния статут\", допълва тя. \"Единствената стратегия, която оставя на Русия необходимото пространство за маневриране, може да се формулира така: да не се правят никакви отстъпки на украинската страна и да не се приемат празни компромиси\", пише политологът Алексей Чеснаков.", "date": "2019.12.09", "title": "Срещата между Путин и Зеленски не гарантира решение на кризата в Украйна"}
{"url": "https://www.24chasa.bg/novini/article/7955769", "text": "Вносът на лекарства и здравни продукти в Китай през първите три тримесечия на годината е нараснал с 35,5%, сочи доклад на Китайската търговска камара за внос и износ на лекарства и здравни продукти. В номинално изражение обемът на вноса е достигнал 52,5 милиарда долара, като западните лекарства са били на стойност 14,3 милиарда, а биохимичните – за около 9 милиарда. Една от основните причини за увеличаването на вноса е промяната в митническите мерки. Общо 51 вида противоракови лекарства и активни фармацевтични съставки (API) бяха освободени от мита, в резултат на корекция от началото на тази година, предава  . Увеличението на вноса на активни фармацевтични съставки е нараснало с 22,3% на годишна база, като той е най-голям от Ирландия, САЩ, Япония, Норвегия и Индия. Вносът на ваксини също бележи рязък ръст от 108,8% до почти 1,2 милиарда долара през първите три тримесечия. Най-големите източници на вносни ваксини са Ирландия, САЩ, Франция и Белгия. Вносът на ирландски ваксини се е увеличил с 311,3% и е бил на стойност 554 милиона долара, а този на белгийските е нараснал с впечатляващите 1189,5%.", "date": "2019.12.09", "title": "Вносът на лекарства в Китай през първите три тримесечия е нараснал с 35,5%"}
{"url": "https://www.24chasa.bg/novini/article/7955789", "text": "Турските власти депортираха във Франция 11 френски джихадисти в рамките на кампанията по репатриране на терористи от групировката \"Ислямска държава\", предаде агенция ТАСС, като се позова на Анадолската агенция. Очаква се при пристигането си във Франция депортираните да бъдат изправени пред съд по дела за съпричастност с терористичната организация, посочва БТА В началото на ноември Турция започна да репатрира задържаните бойци на \"Ислямска държава\" (ИД), които се намират в затвори или миграционни центрове в Турция. През последните седмици турските власти задържаха също няколко десетки бойци на джихадистката групировка. Тези действия се активизираха след съобщението за ликвидиране на главатаря на ИД Абу Бакр ал Багдади.", "date": "2019.12.09", "title": "Турция депортира във Франция 11 френски джихадисти"}
{"url": "https://www.24chasa.bg/novini/article/7955805", "text": "Четири ракети поразиха днес военна база непосредствено до летището в иракската столица Багдад, където са разположени американски войници. Шестима души са ранени, предаде Франс прес, като се позова на армията. АФП отбелязва, че това е поредната от серия атаки, която изглежда се засилва. Източници от силите за сигурност са казали за агенцията, че всички ранени са от елитните части за борба с тероризма - единствените иракски сили, обучени и въоръжени от САЩ. Според източниците двама от ранените са в критично състояние, поточва БТА. Военните казват, че са установили позициите, от които са изстреляни тези ракети, както и други, неизбухнали боеприпаси. В атакуваната на разсъмване база освен американски войници има и американски дипломати. Днешното нападение е деветото за шест седмици срещу бази, в които има американски военни, или срещу американското посолство в строго охраняваната Зелена зона в Багдад. До момента никой не е поел отговорност за атаките, но според Вашингтон те са дело на въоръжени иракски групировки, подпомагани от Иран.", "date": "2019.12.09", "title": "Четири ракети поразиха военна база до летището в Багдад, шестима са ранени"}
{"url": "https://www.24chasa.bg/novini/article/7955815", "text": "Политици и експерти не очакват на срещата на \"нормандската четворка\" в Париж да бъде постигнат решителен пробив, но тя ще помогне за постигане на някакъв напредък в мирния процес в Донбас, пише руският в. \"Ведомости\". Това ще бъде първата лична среща на президентите на Русия и Украйна Владимир Путин и Володимир Зеленски. Още на 5 декември обаче прессекретарят на руския президент Дмитрий Песков определи пред като твърде високи очакванията на срещата да бъде постигнато споразумение. Възможно е да бъде приет някой документ без обвързваща сила, който да изброява \"точките, по които има разбирателство\". В Кремъл самата среща се смята за позитивна новина, добави Песков, предаде БТА. Няма смисъл да се чака решителен пробив, защото украинските власти разбират: ако изпълнят договореностите от Минск, Донбас ще се превърне в алтернативен център на влияние, който не се контролира от Киев. Затова те искат предоговаряне, пише руският в. \"Комерсант\". Русия обаче е категорично против. За Москва е приемливо или пълно изпълнение на споразуменията, или запазване на статуквото. Руската страна няма намерение да предоговаря нищо. Ако съдим само по политическите интереси, от първата среща на \"двамата Владимировци\" не трябва да се очаква почти нищо, отбелязва в. \"Московски комсомолец\". Крим, Донбас, транзитът на руски газ към Европа, евентуалното влизане на Украйна в НАТО - по всички тези и много други въпроси позициите на Москва и Киев са или противоположни, или най-малкото силно различаващи се. Въпреки това обаче личните връзки между държавните лидери са важни. Липсата на подобни отношения е още по-важна. Макар че това понякога е трудно за вярване, и най-високопоставените политици са хора и отвлеченото и рационалното не винаги надделяват над личните впечатления. В контактите на високо равнище между Москва и Киев през последните години преобладаваха примерите на лични неразбирателства. Лошите лични отношения между Путин и Порошенко бяха една от причините за сегашните отношения между страните. Срещата в Париж е възможност за \"рестартиране\" на личните отношения между лидерите на Русия и Украйна. Дали тази възможност ще бъде използвана и до каква степен вече е съвсем отделен въпрос. Но дори появата на слабо и предпазливо чувство на доверие между Путин и Зеленски би било голяма победа и стъпка напред, отбелязва вестникът.", "date": "2019.12.09", "title": "В. \"Ведомости\": Не очаквайте пробив от първата среща между Путин и Зеленски"}
{"url": "https://www.24chasa.bg/novini/article/7955876", "text": "Към момента няма данни за пострадали български граждани при изригването на вулкана на остров Уайт в Нова Зеландия, както и във връзка с усложнената климатична обстановка на Южния остров и в столицата Уелингтън. Това съобщиха от българското министерство на външните работи. По информация на българското посолство в Канбера, Австралия, акредитирано и за Нова Зеландия, проливните дъждове са довели до затваряне на магистрали и пътища, както и до прекъсвания на комуникациите. Мисията ни в Канбера е в постоянен контакт с местните власти. Препоръчваме на българските граждани, пребиваващи в Нова Зеландия или пътуващи за страната, да се осведомяват за актуалната обстановка от следните сайтове: При необходимост сънародниците ни могат да се свържат с посолството в Канбера на следните телефони: +612 62 86 97 00, +614 38 00 51 87.", "date": "2019.12.09", "title": "Няма пострадали българи при вулканичното изригване в Нова Зеландия (Видео)"}
{"url": "https://www.24chasa.bg/novini/article/7955916", "text": "Служители на полицейското управление в Свищов разследват кражба на пари и злато от заложна къща в града, съобщиха от ОДМВР - Велико Търново. От проведените до момента действия по разследването е установено, че в неделя сутринта при постъпване на работа на единия служител, който бил на смяна, той установил, че заложната къща е заключена, а колегата му липсвал. При направена ревизия е установено, че липсват и около 250 грама злато и 2 000 лв. Образувано е досъдебно производство. Работата по изясняване на случая продължава.", "date": "2019.12.09", "title": "Служител на заложна къща в Свищов изчезна с 250 г злато и пари"}
{"url": "https://www.24chasa.bg/novini/article/7954760", "text": "Готови сме от 1 януари да обърнем потока и да осигурим потреблението на газ за България, Гърция и Северна Македония през “Турски поток”. Това заяви за “24 часа” Владимир Малинов, изпълнителен директор на “Булгартрансгаз”. Дори от началото на годината да спре транзитът на руски газ през Украйна към България по Трансбалканския газопровод, ние сме подготвени празниците да ги прекараме спокойно, увери Малинов. На 30 ноември която е съединила “Турски поток” с “Балкански поток”, както се казва газопроводът на територията на страната ни. През тази седмица “Булгартрансгаз” ще започне да запълва 11-те км газопровод и измервателната станция, а турската страна ще запълва 140 км от газопровода на тяхна територия. Ние ще сме готови към 15 декември, надявам се те да приключат към 20-и, каза Малинов. По този начин ще бъде подсигурен газ за България, Гърция и Северна Македония. Към 5 януари потреблението в страната е 12,5 млн. куб. м газ. От тях 5,8 млн. са руски газ от компресорната станция при Негру вода, 3,3 млн. са от газовото хранилище в Чирен и 3,3 млн. са от Гърция. 19 дни през тази година физически сме пренесли газ от Гърция с произход от САЩ, от терминала за втечнен газ, уточнява Малинов и добавя, че и в момента има реална диверсификация. По повод критиките на руския президент Владимир Путин, че България нарочно закъснява със строителството на “Балкански поток”, шефът на газовия оператор заяви, че на 31 май догодина ще бъдат положени тръбите на 308 км отсечка от Полски Сеновец до сръбската граница при Зайчар. А от Провадия до Полски Сеновец ще се ползва националната мрежа, докато бъде построен и другият участък от 168 км от компресорната станция Нова Провадия до Полски Сеновец. Така от 31 май към Сърбия ще могат да се транспортират 8,750 млн. куб. м на ден, което прави към 3 млрд. куб. м на годишна база, като потреблението в Сърбия е 2,4 млрд. на година. Източници от газовия сектор, запознати с проекта на сръбска територия, изказват съмнения, че сърбите са готови. Построени са 85% от линейната част. Далеч от готова била обаче газоизмервателната станция, която ще трябва да мери газа, който влиза от България. По цялото трасе на “Турски поток” има измервателна станция при изхода на тръбата от Черно море, на приемния терминал при Къйъкьой. Построена беше и открита измервателната станция “Странджа” на входа на газа от Турция и третата трябва да е при Зайчар. По договора за строителството на северната част на “Балкански поток”, който бе подписан на 18 септември, срокът за изграждането на участъка от Полски Сеновец до Зайчар е 250 дни, а от Провадия до Полски Сеновец - 615 дни. Срокът тече от 25 септември. Поръчката бе стартирана на 2 декември 2018 г., като според плановете тогава договорът трябваше да бъде подписан на 1 април. Обжалването в КЗК и в съда обаче забави изграждането с 6 месеца, и то в строителен сезон. Не бива да се забравя още един факт - при пазарните тестове резервирането на капацитет от “Газпром” и от други участници в първата година е по-малко. От 1 октомври 2021 г. те са 30 млн. куб. м на ден. Експерти припомнят, че и унгарците трябва да направят определени инвестиции, за да може газът от “Турски поток” да стигне да хранилището в Баумгартен, Австрия. Унгарската система има връзка с австрийското хранилище, но тя е с капацитет 1 млрд. куб. м на година, затова трябва да бъдат направени разширения. А те не са дори в начална фаза. От 1 януари през територията на страната ни няма да се транспортира само руски газ При входа на тръбите ни от Турция и Гърция има свободен капацитет, който ще може да се търгува. При Кулата има свободен капацитет за внос на 4,6 млн. куб. м на ден от Гърция. Водят се преговори с гръцкия газов оператор ДЕСФА той да бъде увеличен на 6 млн., което за година е 2 млрд. куб. м. Така оттам може да влиза газ от терминала за втечнен газ Ревитуса, тоест предимно американски. На границата с Турция свободният капацитет от “Турски поток” е 8 млн. куб. м на ден. Капацитет от 11 млн. дневно се очаква да се освободи по сегашната тръба, по която се транспортира руски газ към Турция, при Маркочлар. България преговаря с Турция да обърнем потока, обясняват от българския газов оператор. Така, без увеличението на капацитета при Кулата, на вход могат да влизат за търгуване 23,6 млн. куб. м на ден. Ако се постигне договореност с гърците, то търгуваните количества ще станат 25 млн. на ден. Накъде се насочват тези потоци? На 16 декември е месечният търг за капацитет съгласно единния календар на цялата еврозона. “Булгартрансгаз” е подписала с румънската “Трансгаз” допълнение към споразумението за междусистемна свързаност и е обявен от 1 януари свободен капацитет за 15 млн. куб. м на ден за Негру вода - Кардам. Това означава, че посоката за транспортиране на газ се обръща - от Гърция или Турция през България към Румъния, Молдова и Украйна. Вече има заявен интерес. Два милиона куб. м пък е капацитетът по газовата връзка Русе-Гюргево. Така че едната газова магистрала може да е от Кулата през България и Румъния към Украйна и Молдова, по този маршрут ще се транспортира гориво от терминала за втечнен газ. Другият маршрут е от Турция през съществуващата тръба пак в тази посока. 8 млн. куб. м на ден е свободният капацитет и на газопровода към Зайчар. Така се оформя свободен И това е по съществуващите и построени вече газопроводи. Към тях прибавяме и резервираните 30 млн. на ден по “Балкански поток”. Бъдещите магистрали идват от Каспийския регион, Турция, Иран, Ирак. На 30 ноември беше открит ТАНАП, газопроводът, по който ще се транспортира газ от находището “Шах Дениз 2” и по който България очаква да получи договорения 1 млрд. куб. м азерски газ. Той спира обаче на 5 км от турско-гръцката граница, защото Трансадриатическият газопровод (ТАП) не е завършен. Очаква се да бъде пуснат в експлоатация към средата на 2020 г. и едва тогава ще тръгнат потоците газ от Азербайджан към Гърция и Италия. Точно с този газопровод ще се свърже и българо-гръцката газова връзка, която вече се строи, след дълги години забавяне. Пускът ѝ се очаква към 1 октомври 2020 г., за да съвпадне с газовата година. По него се очаква да се транспортират тези 1 млрд. куб. м газ, което прави 3 млн. куб. м на ден и няма никакъв проблем българската газова система да ги приеме. В бъдеще се очаква тоест - Каспийския регион, а и от Иран и Ирак. За този очакван газ маршрутите са осигурени, казват от “Булгартрансгаз”. Турция има капацитет от терминали за втечнен газ от 100 млн. куб. м на ден. Затова целта е да бъде обърната посоката на потока газ по съществуващата тръба от Турция към България, това са тези 11 млн. куб. м капацитет на ден. И така се осигурява още един източник на газови доставки. “Трябва да осигурим България да има алтернативи и когато се водят преговори за доставки, да не ти казват - няма откъде да го вземеш. Не, има откъде. Трябва да осигурим инфраструктурата така, че България да има силна позиция. Както казва премиерът Борисов - ето го хъба, всеки може да спечели с по-добра цена”, обясни шефът на “Булгартрансгаз”. Още една магистрала е предстоящата българо-сръбска газова връзка, която е отделна от “Балкански поток”. За нея бе осигурено финансиране от 45 млн. евро по ОП “Иновации и конкурентоспособност” още от предишния програмен период. Сега 39 млн. евро от тях отидоха за строителството на българо-гръцкия интерконектор. С останалите 6 млн. евро ще се прави проектът и ще се отчуждават земи по трасето на бъдещата газова връзка със Сърбия. Сърбите са осигурили финансирането на техния участък от предприсъединителни фондове. “Булгартрансгаз” ще кандидатства по механизма “Свързана Европа”. През втората половина на годината ще се обяви обществена поръчка за строителство на 62 км газопровод на наша територия. Плановете са до края на 2021 г. да е въведен в експлоатация. На първия етап капацитетът е 1,8 млрд. куб. м газ на година, вторият етап ще увеличи възможностите до 3,2 млрд. Газопроводът ще бъде двупосочен, така че има опция да се доставя газ от Баумгартен. Северна Македония пък иска да прокараме газопровод от Петрич до Струмица, градът е газифициран по времето, когато кмет е Зоран Заев, но няма тръба до него.  Днес, 9 декември, ще се проведе първият търг за 220 млн. куб. м газ на газовата борса, съобщи изпълнителният директор на “Булгартрансгаз” Владимир Малинов. Количествата са осигурени от “Булгаргаз”. Половината от количествата са за годишни продукти, другите 50% - за месечни. Вторият търг е насрочен за 16 декември. Двете наддавания са само за потребление на газа в България, търговците са длъжни да посочат закъде го купуват и нямат право да го изнасят. Ако от първите два търга останат некупени количества, те ще се обявят за продажба на следващите два търга - на 23 и 30 декември. За тях няма ограничения закъде се купува газът. На “Газов хъб “Балкан”, както се казва борсата, са се регистрирали вече 28 наши и чужди компании. Желание са заявили още 2 фирми, така че на втория и третия търг участниците могат да бъдат повече. От януари на газовата борса ще започнат да се търгуват газ за балансиране и за двустранни договори. Системата за борсова търговия е на канадската компания Trayport Limited, която оперира 20 борси в Европа. Чуждестранните търговци са отказали обучение, тъй като работели с този софтуер. ", "date": "2019.12.09", "title": "До 20 дни газ от Турция, през май го пускаме към Сърбия"}
{"url": "https://www.24chasa.bg/novini/article/7955790", "text": "Първата ТЕЦ на лигнитни въглища на Балканите, която работи по най-високите европейски стандарти за опазване на природата, е българска - това е \"КонтурГлобал Марица Изток 3\" край Гълъбово. С модерни сероочистващи инсталации, които премахват 96 процента от вредните изпарения, тя произвежда 10 процента от електроенергията в страната и гарантира енергийната сигурност без нито един инцидент в последните 11 милиона часа. Как се случва всичко това - виж във видеото.", "date": "2019.12.09", "title": "В сърцето на най-чистия ТЕЦ на Балканите - виж откъде идва токът (ВИДЕО)"}
{"url": "https://www.24chasa.bg/novini/article/7955923", "text": "Днес повече от всякога имаме нужда всички заедно да отправим силно послание да пазим околната среда. Това каза българският еврокомисар по „Иновации,научни изследвания, култура, образование и младеж“ и заместник-председател на ЕНП Мария Габриел на старта на благотворителната кампания за закупуване на живи елхи под надслов „Посади надежда“, предаде  . Габриел си пожела горите на надеждата, които ще бъдат създадени след засаждането на продадените в кампанията елхи напролет, да са символ на това как нашето поколение има грижа не само да предвижда бъдещето, а най-напред да го прави възможно за децата ни. „За тези, които ще се включат в кампанията, една много топла мисъл за това, че да сбъднеш мечта, да дариш живот, да се погрижиш за следващото поколение е наша обща отговорност“, добави еврокомисарят. Тя благодари на министъра на земеделието Десислава Танева, на председателя на Фондация „Искам бебе“ и на всички други участници в инициативата „Посади надежда“. „За мен е истинска чест да се присъединя към нея и да изразя силната си подкрепа, защото тази кампания изпраща две много силни послания за това, че науката дава живот, че наука и надежда вървят ръка за ръка. Аз си пожелавам с тази кампания наистина да направим така, че много надежди и мечти за най-скъпото в живото – новороденото, това, което виждаме като въплъщение на бъдещето, да се случи и сбъдне на максимален брой семейства“, допълни Габриел. Според българския еврокомисар тази кампания има и много силно послание за опазване на околната среда. „Тази седмица ЕК ще публикува първата си комуникация по отношение на зеления пакт“, припомни Мария Габриел.", "date": "2019.12.09", "title": "Габриел: Повече от всякога се нуждаем да пазим околната среда за децата ни"}
{"url": "https://www.24chasa.bg/novini/article/7955984", "text": "Американският актьор Рене Обержоноа, станал известен с участието си в култовия сериал \"Стар трек\", почина на 79-годишна възраст, съобщиха Асошиейтед прес и ДПА. Смъртта му бе потвърдена от сина му Рене. Той заяви пред сп. \"Ентъртейнмънт уикли\", че баща му е починал от белодробен рак. Сред най-известните роли на Рене Обержоноа е тази на Одо, който приема различни самоличности в \"Стар трек: Космическа станция 9\". \"Това е ужасна загуба - заяви в Туитър актьорът Джордж Такеи. - Той бе прекрасен и интелигентен актьор. Той ще ми липсва.\" \"Винаги ще си спомням за чудесното си приятелство с Рене\", допълни в Туитър актьорът Уилям Шатнър. Рене Обержоноа е роден в Ню Йорк през 1940 г. Той прекарва детството си в Ню Йорк, Париж и Лондон. След като завършва университета Карнеги Мелън, дебютира в театъра, посочва БТА. Снимал се е също в сериалите \"Адвокатите от Бостън\", \"Престъпни намерения\", \"Анатомията на Грей\", \"Добрата съпруга\", \"Военни престъпления\", \"Западното крило\", \"Ангелите на Чарли\". Участвал е в редица постановки на Бродуей. Отличен е с награда \"Тони\" за съвместната си работа с Катрин Хепбърн в мюзикъла \"Коко\".", "date": "2019.12.09", "title": "Почина актьорът от \"Стар трек\" Рене Обержоноа"}
{"url": "https://www.24chasa.bg/novini/article/7955893", "text": "Общо 259 хил. лв. чака Зооветеринарният комплекс в Пловдив за годините, в които се е грижел за над 40 питбула. Те бяха спасени през октомври 2016 г. от \"арената смъртта\" - собственост на баща и син Константин и Иван Иванови. Двамата бяха осъдени за незаконни кучешки боеве, а питбулите - конфискувани.  \"Българската агенция по безопасност на храните ще ни плати 33 хил. лв. за периода от 1-ви юли, когато излезе съдебното решение до момента. Отделно баща и син са осъдени да ни заплатят 126 хил. лв., а общината води гражданско дело срещу тях за още 100 хил. лв.\", каза шефът на зооприюта на Пловдив Георги Божев. По думите му таксата за издръжка на едно куче на ден е 6 лв. ", "date": "2019.12.09", "title": "Пловдив търси 259 хил. лв за спасените питбули от \"арената на  смъртта\""}
{"url": "https://www.24chasa.bg/novini/article/7955878", "text": "България в края на миналата седмица бе замесена отново в шпионски скандал, а преди това руският президент Владимир Путин размаха пръст към нашата страна по темата с газопровода „Турски поток”. Български дипломат бе изгонен от Москва. На 5 ноември Владимир Путин награди с руския орден „Дружба” председателя на Национално движение „Русофили” Николай Малинов, който коментира последните развития в отношенията между София и Москва, предаде  . Според него награждаването му с орден от Путин „категорично може да се разчете като знак”, че „Русия желае и продължава да развива добросъседски отношения с България и иска тези отношения да се развиват във взаимна изгода”. „Това, че въпросът (с разследването за шпионаж срещу мен) се повдига и в Америка, и в Русия, показва, че се политизира”, смята Малинов. Председателят на Национално движение „Русофили” обвинението за „шпионство” срещу него е обидно, тъй като той винаги е действал като български патриот и противоречи на „презумпцията за невиновност”. „Единствено съдът може да каже дали съм шпионин”, изтъкна Малинов, който отбеляза „сдържаната и правилна позиция” на българското правителства и парламента, а „единствените въпроси остават към прокуратурата и към скандала на прокуратурата с русофили, които сме милиони в България”. Малинов подчерта, че е избягвал въпроса за синьото гориво по време на срещата си с Путин, „защото никой няма да се интересува от цената на газта след 200 години”. Въпреки това той отбеляза, че изказването на руския президент не трябва да се вади от контекста, „въпросът е много по-глобален” и трябва да се вземе предвид и какво е казал сръбският държавен глава Александър Вучич по време на онази среща. „Единствено съдът може да каже дали съм шпионин”, изтъкна Малинов, който отбеляза „сдържаната и правилна позиция” на българското правителства и парламента, а „единствените въпроси остават към прокуратурата и към скандала на прокуратурата с русофили, които сме милиони в България”. Малинов подчерта, че е избягвал въпроса за синьото гориво по време на срещата си с Путин, „защото никой няма да се интересува от цената на газта след 200 години”. Въпреки това той отбеляза, че изказването на руския президент не трябва да се вади от контекста, „въпросът е много по-глобален” и трябва да се вземе предвид и какво е казал сръбският държавен глава Александър Вучич по време на онази среща. Разследване на вестник „Монд” миналата седмица разкри съществуването на руски шпионски център в Алпите, който е отговорен за покушенията срещу Сркипал във Великобритания и Гебрев в България. Според Малинов журналистическото разследване „няма доказателства и свидетели, а само предположения и твърдения в стил шпионския скандал с „Русофили” в България” и отново трябва да се изчака меродавно решение на съда по въпроса. Председателят на „Русофили” смята, че има странно съвпадение между публикацията на „Монд” и срещата на швейцарския президент с Путин, както и разговорите на Нормандската четворка за конфликта в Украйна.", "date": "2019.12.09", "title": "Николай Малинов: Думите на Путин за \"Турски поток\" не бива да се вадят от контекста"}
{"url": "https://www.24chasa.bg/novini/article/7955925", "text": "Служители на ОДМВР – Велико Търново установиха двама непълнолетни в противозаконно отнет лек автомобил, информира полицията. В неделя при проверка на лек автомобил «Фолксваген Пасат», управляван от 16-годишно момче от В. Търново, и 17-годишен пътник от същия град е установено, че возилото е било противозаконно отнето на 7 срещу 8 декември от с. Патреш. На автомобила е бил извършен оглед. Той е иззет. Младежите са били задържани с полицейски мерки до 24 часа и в последствие предадени на родителите си. По случая е започнато досъдебно производство.", "date": "2019.12.09", "title": "Пипнаха две момчета в открадната кола"}
{"url": "https://www.24chasa.bg/novini/article/7956007", "text": "Турция ускорява усилията по закупуване на трети сондажен кораб, съобщава днес гръцкият вестник \"Катимерини\", като се позовава на проправителственото турско издание \"Йени шафак\", което съобщава, че Анкара иска да купи нов кораб от норвежки компании, от които е купила и предишните два - \"Фатих\" и \"Явуз\". През ноември турският сондажен кораб \"Фатих\" започна проучвателни дейности при крайбрежието на Североизточен Кипър. Друг турски кораб - \"Явуз\", се намира край западното крайбрежие на Кипър. Присъствието на турски проучвателни и сондажни кораби в Източното Средиземноморие предизвиква остра реакция от страна на Република Кипър, според която турските кораби нарушават суверенните й права върху изключителната икономическа зона на острова. Европейският съюз зае позиция в подкрепа на Кипър, предава БТА. На фона на турските нарушения в региона Гърция планира серия от инициативи, насочени към изолиране на Турция на международната сцена, съобщава още \"Катимерини\". Атина също така ще работи за анулиране на подписаното миналия месец споразумение между Турция и международно признатото правителство на Либия за разграничаване на морските пространства в Средиземно море, тъй като то оспорва гръцкия суверенитет в района. Гръцкият премиер Кириакос Мицотакис ще подчертае тревогите на Атина от споразумението и турските нарушения в Източното Средиземноморие на срещата на върха на ЕС тази седмица. Гърция иска в заключенията от срещата да бъде включен текст относно турските действия. Наред с това Атина ще подаде официално оплакване в ООН във връзка с турско-либийското споразумение. Действията на Турция вече бяха осъдени от САЩ, ЕС, Русия, Израел и Египет, припомня гръцкият вестник. В Атина съществуват опасения, че Турция може да изпрати проучвателен кораб източно от о. Крит или южно от Родос или Кастелоризо, което ще представлява директно оспорване на суверенните права на Гърция и нейния континентален шелф, пише \"Катимерини\". Гърция смята турско-либийското споразумение за незаконно и \"абсурдно\", защото игнорира присъствието на о. Крит между бреговете на двете страни. Споразумението се оспорва и в самата Либия, отбелязва \"Катимерини\". Председателят на либийския парламент Агила Салех изпрати писма до генералния секретар на ООН и до генералния секретар на Арабската лига, в които определя споразумението с Турция като заплаха за либийската държава и за нейното бъдеще и сигурност. Салех подкрепя Либийската национална армия на маршал Халифа Хафтар, която воюва срещу международно признатото правителство в Триполи. В четвъртък се очаква Салех да посети Атина, напомня \"Катимерини\". Гръцкият външен министър Никос Дендиас, който ще участва днес в Брюксел в Съвета по външни работи, ще обсъди турско-либийското споразумение с колегите си от ЕС, съобщава още вестникът.", "date": "2019.12.09", "title": "Турция иска до купи трети сондажен кораб"}
{"url": "https://www.24chasa.bg/novini/article/7956005", "text": "Час преди началото на поклонението пред голямата Стоянка Мутафова актьорите от Сатиричния театър са се събрали по гримьорните. На място вече са и други популярни лица. \"Някаква Божа работа е личността на Стоянка. Така се е родила, няма друга като нея, велика е\", казва за нея Христо Гърбов, част от трупата на театъра. \"Друго такова чудовище театърът ни няма, няма и да има\", добави колежката му Мария Статулова. \"Ненормално талантлива жена беше. Обичах я много\", коментира Бина Харалампиева, шеф на Малък градски театър \"Зад канала\". \"Един вечен лекар е Стоянка. Беше \"доктор Смях\". Загубих втората си майка, много ми е мъчно. Тя е стожер на културата у нас - нещо, което не е много типично за днешно време\", каза Любо Нейков. \"Много съм си говорил с нея, Стояна е една огромна театрална тайна. И в един кадър да се появи, все едно е играла през цялото време - такова присъствие имаше. Мястото й е празно в Сатирата\", добави актьорът и илюзионист Ненчо Илчев. \"Стоянка беше от друг порядък същество. Да кажа, че я обичам, някак си я приравнявам със себе си. Отношението ми към нея беше много по-могъщо и отвън чисто човешките емоции. Удивителен учител беше Стоянка. Удивлявах й се непрекъснато\", сподели Албена Павлова, също част от трупата на Сатиричния театър. \"Ще запомня Стоянка със силата й. Имах честта и удоволствието да бъда на последното й представление. Беше истинска фурия - с това ще я запомня. Силна и велика жена\", каза кметът на София Йорданка Фандъкова. Пред театъра вече има поставени венци от редица министерства, ПП ГЕРБ, БСП, както и Червения кръст.", "date": "2019.12.09", "title": "Любо Нейков за Стоянка Мутафова: Загубих втората си майка, много ми е мъчно (Видео, снимки)"}
{"url": "https://www.24chasa.bg/novini/article/7956062", "text": "Афера, свързана със сръбските лидери през последните дни, ще придобие съвсем ново измерение днес, тъй като ще бъдат повдигнати наказателни обвинения срещу президента Александър Вучич и брат му Андрей. Твърди се, че двамата са свързани с плантация за марихуана във фермата „Йованица“ във Войводина. Делото ще бъде заведено от неговия политически съюзник, за да помогне да се изчисти името на президента на страната, съобщават  . Самият Вучич съобщи за наказателните обвинения срещу себе си, заявявайки, че ще бъде съден от подпредседателя на неговата управляваща Сръбска прогресивна партия (СПП) - кметът на Нови Сад Милош Вучевич, за да разкрие истината за „Йованица“, в която заедно с био зеленчуци се отглежда и марихуана, като стартира разследване от прокуратурата и полицията. Афера, свързана със сръбските лидери през последните дни, ще придобие съвсем ново измерение днес, тъй като ще бъдат повдигнати наказателни обвинения срещу президента Александър Вучич и брат му Андрей. Твърди се, че двамата са свързани с плантация за марихуана във фермата „Йованица“ във Войводина. Делото ще бъде заведено от неговия политически съюзник, за да помогне да се изчисти името на президента на страната, съобщават БГНЕС. Самият Вучич съобщи за наказателните обвинения срещу себе си, заявявайки, че ще бъде съден от подпредседателя на неговата управляваща Сръбска прогресивна партия (СПП) - кметът на Нови Сад Милош Вучевич, за да разкрие истината за „Йованица“, в която заедно с био зеленчуци се отглежда и марихуана, като стартира разследване от прокуратурата и полицията.", "date": "2019.12.09", "title": "Съдят Вучич и брат му заради афера с ферма за марихуана"}
{"url": "https://www.24chasa.bg/novini/article/7955782", "text": "Около 2030 г. Китай планира да изгради търговска 6G мрежа. С изследванията, които се извършват върху основните теории и тестове на 6G спектъра, страната ще бъде в състояние да трансформира своите предимства в 5G в добра база за следващото поколение ултрабърза безжична технология, предава  . Междувременно, очаквайки по-яростни атаки от Вашингтон, в опит да бъдат подкопани усилията на Пекин за разработването на 6G, операторите и производителите на телекомуникационно оборудване в Китай поставят приоритет на преодоляването на зависимостта от американските доставки в своите 6G стратегии. Те също така са съветвани да се подготвят за по-нататъшно технологично разделяне от САЩ в ерата на 6G, според източници, близки до правителството. „Имаме големи очаквания за следващото поколение безжични технологии, които ще бъдат разработени от Китай, смятаме, че китайските компании могат да имат по-голямо влияние в създаването на международни правила, както и че ще разчитаме по-малко на американски технологии\", казва в интервю за в-к Global Times Лиу Гуан'и от изследователския институт на „Чайна мобайл\". „Започнахме 5G проучвания по същество по едно и също време със САЩ и Европа. Сега планът ни за 6G идва по-бързо\" от САЩ, отбелязва той, добавяйки, че Китай ще има предимствата на първопроходеца. Пекин планира да пусне своята 6G мрежа около 2030 г., съобщиха източници, близки до китайското правителство пред Global Times. Очаква се международната индустриална организация, която управлява клетъчния стандарт, известен като 3GPP, да започне да изготвя 6G стандарти през 2025 година. През ноември Китай официално стартира изследвания и разработки за 6G мобилна мрежа. Две работни групи бяха създадени с различни мисии – проучване на начините, по които ще се осъществява развитието на 6G и за изследване на технологичната еволюция на това поколение мрежи. По думите на Лиу обаче, работата на „Чайна мобайл\" по свръхбързата мобилна услуга е започнала по-рано. Идентифицирането на основните технологии за 6G мрежата стартира миналата година. В началото на 2019 г. е създаден вътрешен изследователски екип за 6G, ръководен от него. Друг телекомуникационен оператор – „Чайна телеком\", също е започнал проучвания на 6G технологията през 2018 г., съобщи говорителят на компанията пред Global Times. Лиу Гуан'и казва, че китайските телекомуникационни оператори и производителите на оборудване са много чувствителни към технологиите и са доста адаптивни. „Когато много хора по света все още са свързани с 4G мрежи, а 5G е в начален етап, ние взехме инициативата и разкрихме 6G планове, проправяйки пътя към налагането на потенциална технология от ново поколение, която е жизненоважна за определяне на бъдещата икономическа конкурентоспособност и прекрояване на глобалната икономическа гравитация\", обяснява той. Китайският технологичен гигант „Хуауей\", който в момента е основна мишена на Вашингтон в търговската война с Китай, започна проучване на 6G технологията „много отдавна\", заяви основателят ѝ Жън Джънфей в интервю за медиите през септември. Той уточни, че изследванията на 6G вървят паралелно с тези за 5G.", "date": "2019.12.09", "title": "Китай планира 6G мрежа през 2030 г."}
{"url": "https://www.24chasa.bg/novini/article/7956093", "text": "Претендентът за кандидатпрезидентската номинация на Демократическата партия на САЩ за изборите догодина Джо Байдън заяви, че за разлика от децата на Доналд Тръмп, неговото семейство няма да прави бизнес в чужбина, ако Байдън бъде избран за президент, предадoха Франс прес и БТА. \"Те няма да работят за никаква чужда компания поради това, което се случи на сегашната администрация\", заяви Байдън снощи в интервю за Ейч Би О. \"Ако искате да говорите за проблеми, говорете за семейството на Тръмп\", добави той. Бившият вицепрезидент на Барак Обама обаче защити работата на сина си Хънтър Байдън, който беше член на управителния съвет на украинска газова компания - тема, по която републиканците не пропускат да го критикуват. Байдън призна, че не знае какво точно е правил синът му Хънтър в украинската газова компания \"Бурисма\". \"Знам, че беше член на управителния съвет\", добави той, но подчерта, че \"имам доверие на сина си\". \"Знаете, че няма и най-нищожното доказателство да е направил нещо лошо\", отбеляза той.", "date": "2019.12.09", "title": "Семейството на Джо Байдън без бизнес в чужбина, ако той стане президент"}
{"url": "https://www.24chasa.bg/novini/article/7956136", "text": "Сивите обороти трябва постоянно да бъдат на вниманието на приходните администрации. Затова правителството от лятото на 2018 г. е започнало нов проект за пълно обхващане на оборотите във всички сфери на икономиката. Този проект е по-известен като \"дебат по Наредба номер 18\". Това каза министърът на финансите Владислав Горанов в сградата на КНСБ по време на заключителния форум на проекта \"Активно гражданско участие за превенция и ограничаване на недекларираната заетост в България\", предаде БТА. По думите му тази наредба няма да разреши всички проблеми, но създава един инструментариум в полза на приходната администрация. Този инструментариум ще даде възможност в максимална степен да бъдат обхванати всички процеси, така че да не се допуска възможността за формиране на сиви обороти. По думите му през годините са предприемани много стъпки и действия в борбата със сивата икономика. Това обаче е \"едно неравно състезание\" между тези, които като бизнес модел и начин на живот искат да избегнат плащанията. Горанов смята, че трябва да има по-голямо гражданско съзнание и нетърпимост към подобно поведение. Той увери, че в средите на финансовото министерство, НАП и митниците денонощно се мисли по тази тема. Министърът на труда и социалната политика Деница Сачева добави, че истинската битка преминава през това всеки един български гражданин да има нетърпимост към сивата икономика. Тя посочи, че в България делът на лицата с недекларирана заетост е под средното европейски равнище - 15,9 процента, на фона на 16,3 на сто за Европа. Това обаче не е повод да не се търси решение на сериозните проблеми, които са поставени и в този проект. Според нея са били направени редица изменения на законите през последните години. Усилията обаче трябва да бъдат насочени и към това да се погледнат какви са истинските причини за сивата икономика. По думите й една от причините е липсата на данъчен морал. Има и ситуации, в които недекларираният труд е рационален избор. Затова всички предложения, които са представени в този проект, ще бъдат разглеждани, защото има нужда от промени в законодателството, за да стане по-гъвкаво. Президентът на КНСБ Пламен Димитров посочи, че последните показателите на Индекса \"Икономика на светло\" показват, че през последните 10 години сивата икономика намалява, но все още е над 20 процента. Това означава, че повече от 25 млрд. лева са недекларираните средства, което води до изкривявания в икономическия, социалния и обществено-политическия живот. Според него сивата икономика убива лоялната конкуренция. В предлагания план от КНСБ се предлагат промени в Кодекса на труда, Закона за обществените поръчки и други нормативни актове. \"Много е направено, но има и много още проблеми, които трябва да се разрешат\", заяви Пламен Димитров.", "date": "2019.12.09", "title": "Горанов: Ограничаваме сивите обороти в едно неравно състезание"}
{"url": "https://www.24chasa.bg/novini/article/7941783", "text": " е една от водещите институции за обучение по хотелски мениджмънт и туризъм, официален университетски клон на Les Roches Швейцария. Кампусът на учебното заведение в Испания се намира в един от най-привлекателните курорти на Средиземно море – Марбея, популярен като перлата на европейския луксозен туризъм! , София, представители на елитното учебно заведение ще запознаят кандидат-студентите с предимствата на дипломата по хотелски мениджмънт и туризъм и възможностите за обучение на английски език.  попада в   на най-добрите висши училища по хотелиерство в света, а   е обявен за  от   в категорията  . Същата класация отрежда  на Les Roches за репутация  В Les Roches Marbella можете да изузчавате програмата Bachelor of Business Administration in Global Hospitality Management с възможност за специализация в сферите: • Hospitality Entrepreneurship • Digital Marketing Strategies • Resort Development and Management Колежът предлага   в следните направления : • Master in International Hotel Management • Postgraduate Diploma in International Hospitality Management • Master in Marketing and Management for Luxury Tourism • Executive Master in International Hotel Management Реалният опит в бизнеса е сериозно застъпен в учебния план, като в зависимост от избраната програма студентите могат да прекарат от 1 до 3 работни практики навсякъде по света и да упражнят в реални условия наученото по време на теоретичните и практически упражнения. Партньори на учебното заведение в програмите за стаж са едни от най-престижните хотелски вериги като    Повече за предимствата на обучението по хотелски мениджмънт и туризъм в Испания, ще научите лично от представителите на   на  . Входът за събитието е свободен с предварителна регистрация  .", "date": "2019.12.09", "title": "Топ колежи по хотелиерство и туризъм гостуват в София"}
{"url": "https://www.24chasa.bg/novini/article/7956148", "text": "Темата за размера на минималната пенсия не получи толкова голям отзвук по време на дебатите за държавния бюджет за 2020 г. Големият диспут беше темата за субсидиите на политическите партии, коментира пред   депутатът от ДПС Сергей Кичиков. \"Станахме свидетели на безпрецедентна ситуация, в която беше показана политическа арогантност от големите политически играчи. Те погазиха правилника за организацията и дейността на Народното събрание\". В един момент се оказахме в ситуация, в която субсидията беше в размер нула лева, каза още депутатът от ДПС. По думите му има договорка между БСП и ГЕРБ, с която размерът на субсидията на политическите партии е 8 лв. \"Информацията е получена в ръководството на партията, при председателя Карадайъ. Говорим за кулоарна информация. Затова предприехме хода със свикване на пресконференция и пред българските граждани обявихме това, което знаем\". Нашата идея е за публично финансиране на партиите, при нов модел, който да е по-справедлив, каза още Сергей Кичиков.", "date": "2019.12.09", "title": "Сергей Кичиков от ДПС: Имаше договорка между БСП и ГЕРБ за 8 лв. субсидия"}
{"url": "https://www.24chasa.bg/novini/article/7956006", "text": "48-годишен румънски гражданин е обвинен в измама, съобщи полицията във Велико Търново. В хода на проведеното разследване е установено, че на 6 септември тази година в казино в областния град и при обмяна на валута е успял да измами крупието, като ощетил казиното с 400 лв. Извършителят е бил задържан с полицейска мярка до 24 часа. След доклад на материалите в прокуратурата, е привлечен, като обвиняем.", "date": "2019.12.09", "title": "Румънец се сдоби с обвинение, измамил\nкрупие в търновско казино"}
{"url": "https://www.24chasa.bg/novini/article/7956030", "text": "Бързо производство за причиняване на телесна повреда на полицейски служител е започнато в РУ – Вeлико Търново срещу 28-годишен местен жител, известен на полицията, предадоха от ОДМВР. В петък при проверка от служители на Пътна полиция 28-годишният мъж не изпълнил полицейските им разпореждания и при задържането му е причинил телесна повреда на единия униформен служител, изразяваща се в травма на ръката. Мъжът е бил задържан с полицейска мярка до 24 часа. Срещу него е започнато бързо производство.", "date": "2019.12.09", "title": "28-годишен великотърновец нарани\nпътен полицай при арест"}
{"url": "https://www.24chasa.bg/novini/article/7956164", "text": "Две коли се помляха след тежка катастрофа на кръстовището на на ул. \"Кап. Райчо Николов\" и ул. \"Средна гора\" във Варна. Инцидентът станал в 4:13 ч. сутринта. Причината е отнето предимство. За късмет тежко пострадали при инцидента няма. При проверка от пътна полиция се оказало, че единият шофьор е пиян, а другият изобщо няма книжка. Виновен за сблъсъка е 24-годишен варненец. Той бил зад волана на ауди, отнел предимството на варненски мерцедес с 27-годишен шофьор. Пристигналият на място полицейски екип тествал двамата шофьори за алкохол и се оказало, че виновникът има над 1 промила алкохол в издишания въздух. 27-годишният мъж пък изобщо няма шофьорска книжка. При сблъсъка леко е пострадал 24-годишният мъж, но на двете коли са нанесени значителни материални щети. При инцидента са нанесени щети и на още два автомобила.", "date": "2019.12.09", "title": "Пиян шофьор предизвика катастрофа, другият нямал книжка"}
{"url": "https://www.24chasa.bg/novini/article/7955974", "text": "Водачи, употребили алкохол, установиха служители на РУ – Велико Търново и Свищов, съобщиха от ОДМВР - Велико Търново. В събота в 00,22 ч. в РУ – В. Търново е получен сигнал за движещ се по ул. «Магистрална» в областния град лек автомобил \"Фолксваген Поло\", опасен за останалите участници в движението. Минути по-късно автомобилът е бил спрян от екип на полицията. Водачът – 53-годишен мъж от Русе, е изпробван за употреба на алкохол, апаратът е отчел 2,08 промила. Той е отказал кръвна проба. Срещу него е започнато бързо производство. В петък следобед в Свищов е извършена проверка на лек автомобил \"Фолксваген Голф\", с румънска регистрация, управляван от 44-годишен румънски гражданин. При проверка за употреба на алкохол, апаратът е отчел 1,69 промила. Той е дал кръвна проба за химичен анализ. Срещу него е започнато бързо производство. Привлечен, е като обвиняем, наложена му е мярка за неотклонение «парична гаранция», в размер на 1000 лв.", "date": "2019.12.09", "title": "Пиян зад волана пипнат след сигнал за рисково шофиране във Велико Търново"}
{"url": "https://www.24chasa.bg/novini/article/7956716", "text": "Европейският съюз може да започне преговори за членство на Албания и Северна Македония през пролетта на 2020 г., заяви днес еврокомисарят по разширяването Оливер Вархели, след като пристигна на заседание на Съвета на ЕС на равнище външни министри, предаде ТАСС, цитирана от БТА. \"Днес имахме работна закуска с външните министри на Албания и Северна Македония. Дискусията беше много позитивна и аз съм сигурен, че ще можем да поправим допуснатата грешка и да започнем преговорите през пролетта\", каза еврокомисарят. На 15 октомври външните министри от ЕС не успяха да постигнат съгласие за започване на преговори с двете страни заради възраженията на Франция, Нидерландия и Дания. По-късно въпросът бе поставен на среща на върха на ЕС на 17 октомври, но и там не бе постигнат консенсус. Преговорите с Албания и Северна Македония ще бъдат включени и в дневния ред на Съвета на ЕС през април.", "date": "2019.12.09", "title": "Албания и Северна Македония преговарят за членство в ЕС през април 2020 г."}
{"url": "https://www.24chasa.bg/novini/article/7956789", "text": "Днес - на рождения ден на покойния Стефан Данаилов, изпращаме великата актриса Стоянка Мутафова. Поклонението започна 11:00 в Сатиричния театър, а стотици опечалени, дошли с цветя и спомени идват  да си вземат последно сбогом.  Стоянка Мутафова си отиде на 97 години, след като тържествено отбеляза \"некръглата\" си годишнина с пищни представления в препълнената зала 1 на НДК с приятели. ", "date": "2019.12.09", "title": "Вижте поклонението пред Стоянка Мутафова, снимано от дрон"}
{"url": "https://www.24chasa.bg/novini/article/7956800", "text": "Негово Светейшество патриарх Неофит разтговаря с главния прокурор Сотир Цацаров и заместника му Иван Гешев в понеделник. Ръководителите на прокуратурата са изразили уважението си към главата на Българската православна църква, съобщават от Светия синод. Патриархът е поздравил Иван Гешев за назначаването му за главен прокурор и пожела успешен мандат. Обсъдени са бъдещи съвместни действия в подкрепа на православната вяра, включително и в местата за лишаване от свобода.", "date": "2019.12.09", "title": "Цацаров и Гешев на среща с патриарх Неофит"}
{"url": "https://www.24chasa.bg/novini/article/7956868", "text": "Министърът на образованието и науката Красимир Вълчев предлага промени в Наредба номер 4 от 20 април 2017 г. за нормиране и заплащане на труда на учителите, които са свързани с осигуряването на предвиденото увеличение на работните заплати на педагогическите специалисти с не по-малко от 17 процента от 1 януари 2020 г. Министерството на образованието и науката е разработило проект на Наредба за изменение и допълнение на горепосочената Наредба номер 4. С проекта се предвижда минималните размери на основните месечни работни заплати на педагогическите специалисти да се увеличат с не по-малко от 17 процента. Проектът е разработен въз основа на поетите ангажименти на правителството за поетапно повишаване на възнагражденията на педагогическите специалисти, като до края на четиригодишния мандат на кабинета заплатите на учителите трябва да бъдат удвоени. Повишаването на възнагражденията е една от основните мерки за преодоляване на недостига на педагогически специалисти и за мотивиране на младите хора да изберат учителската професия, предаде БТА. В промените са посочени какви трябва да са минималните размери на основните месечни заплати на педагогическите специалисти през 2020 г. Основна заплата не по-малко от 1085 лв. ще получават младите учители през 2020 г., а през тази година началната учителска заплата е 920 лв. Същата основна заплата от минимум 1085 лв. през 2020 г. ще получават работещите в училище - възпитатели, логопеди, психолози, педагогически съветници, корепетитори, хореографи, треньори по видове спорт, рехабилитатори на слуха и говора, и ръководители на направлението ИКТ. Минималните възнаграждения на старшите учители през 2020 г. ще достигнат 1120 лв., а на главните учители - 1176 лв. Директорите на детски градини и училища ще получават не по-малко от 1334 лв., а заместник-директорите - 1246 лв. За целта в бюджета за следващата година са заложени 360 млн. лв. повече за увеличението на трудовите възнаграждения на учителите. Предвидени са и 54 млн. лв. за увеличение на индивидуалните работни заплати на непедагогическия персонал. Новите минимални размери на основните месечни работни заплати на педагогическите специалисти са съобразени с подписания, на 12 ноември 2019 г., на отраслово ниво Анекс към Колективния трудов договор за системата на предучилищното и училищното образование. Увеличението на възнагражденията на педагогическите специалисти в системата на предучилищното и училищното образование е предпоставка за привличането и задържането на повече млади учители във всички образователни институции, дори и в тези в най-малките и отдалечени населени места. Наредбата влиза в сила от 1 януари 2020 г. и е съгласувана с министъра на труда и социалната политика, и с министъра на финансите. В проекта на Наредбата е направено и допълнение, свързано с необходимостта от определянето на минимална норма на преподавателска работа на педагогическите специалисти, преподаващи във втория гимназиален етап на средното образование по профилиращия учебен предмет \"Предприемачество\" в профила \"Предприемачески\". В съответствие с разпоредба от Преходните и заключителните разпоредби на Наредба номер 7 от 11 август 2016 г. за профилираната подготовка, учебните програми, утвърдени при условията и по реда на Наредбата, влизат в сила за учениците, които през учебната 2020/2021 година постъпват в 11-и клас, в т.ч. и по профилиращия предмет \"Предприемачество\" от профила \"Предприемачески\". Обучението по профила \"Предприемачески\" е насочено към овладяване на базисни знания и умения, свързани с предприемачеството и кариерното ориентиране, като в учениците се формира предприемаческа култура като част от тяхната обща култура. Обучението е насочено не само към придобиване на знания и теоретична подготовка, но и към придобиването на ценни практически умения, необходими за започването на бизнес. Основната цел в обучението е придобиването на управленска, икономическа и информационна грамотност, и формирането на модели на поведение в областта на предприемачеството. Във връзка с изучаването на сходни икономически дисциплини, минималната норма преподавателска работа на педагогическите специалисти, преподаващи по профилиращия учебен предмет \"Предприемачество\" в профила \"Предприемачески\", е приравнена на нормата преподавателска работа по профилиращия предмет \"Технологии\", в размер на 700 часа годишно.", "date": "2019.12.09", "title": "Вълчев предлага 1085 лева да е най-ниската заплата на учителите през 2020-а"}
{"url": "https://www.24chasa.bg/novini/article/7956888", "text": "Финландската социалдемократка Санна Марин е на път да стане най-младият шеф на правителство в света на 34 години, предаде Би Би Си, цитирана от  . Досегашната министърка на транспорта беше избрана от партията си да оглави кабинета, след като министър-председателят Анти Рине подаде оставка през миналата седмица. Очаква се тя да положи клетва тази седмица. Марин ще води левоцентристко коалиционно правителство, съставено от пет партии. Рине трябваше да си подаде оставката, след като изгуби доверието на един от коалиционните си партньори, който не беше доволен от реакцията му на стачка в пощите, която се разпространи и в други сектори. Когато поеме поста си, Марин ще бъде най-младият министър-председател в света. Колегите ѝ, които са в 30-те си години, са Джасинда Ардърн в Нова Зеландия, която е на 39 години, и Олекси Хонарчук в Украйна, който е на 35 години. \"Невидима\" Според финландските медии Марин е отгледана в \"семейство на дъгата\", т.е. от еднополови партньори. Тя живее в нает апартамент заедно с майка си и партньорката ѝ. Марин е казала пред финландския уебсайта Menaiset през 2015 г., че като дете се е чувствала „невидима“, защото не е можела да говори открито за семейството си. Но е добавила, че майка ѝ винаги я е подкрепяла я карала да вярва, че може да направи всичко, което поиска. Марин е първият член в семейството, който е учил в университет. Тя бързо се е издигнала в редиците на социалдемократите, оглавила градската администрация в град Тампере на 27-годишна възраст и станала депутатка през 2015 година. Тя е министър на транспорта и съобщенията от юни и има 22-месечна дъщеря.", "date": "2019.12.09", "title": "Най-младата премиерка в света Марин израснала в еднополов брак"}
{"url": "https://www.24chasa.bg/novini/article/7956983", "text": "Руски сили влязоха в град Ракка, бившата \"столица\" на \"халифата\" на \"Ислямска държава\" в Сирия, запълвайки за пореден път вакуума, създаден след решението на президента Доналд Тръмп да изтегли американските войски от Северна Сирия, предаде Ройтерс, цитирана от БТА. Телевизия \"Звезда\" на руското министерство на отбраната показа кадри, на които руски войници, посрещнати от сирийски деца, разтоварват от камиони пакети с хуманитарна помощ, на които пише \"Русия е с вас\". Преди две години Ракка беше преввзета от американските войски и съюзниците им - оглавената от сирийските кюрди коалиция, и това беше най-голямата победа в кампанията на Вашингтон срещу ИД в Сирия. Откакто Тръмп внезапно обяви изтегляне на американските сили, Москва бързо навлиза в районите, където преди действаха американските войски. Цитиран от агенция РИА \"Новости\" служител на руското министерство на отбраната каза, че в Ракка руските военни раздават хуманитарна помощ, а военни лекари предлагат медицинска помощ на жителите. Работата по разчистване на града от отломките и прочистването от мини и бомби не е приключила, освен това има недостиг на чиста вода, лекарства и храна, допълни той.", "date": "2019.12.09", "title": "Руснаците влязоха в бивша крепост на ИДИЛ в Сирия след изтеглянето на US военните"}
{"url": "https://www.24chasa.bg/novini/article/7957034", "text": "Северна корея днес отново обиди американския президент Доналд Тръмп, като го нарече \"безразсъден и непостоянен старец\", след като той написа в Туитър, че севернокорейският лидер Ким Чен Ун иска да загърби специалните отношения между двамата и да повлияе на американските избори, като предприеме враждебни действия, предаде Асошиейтед прес. Високопоставен представител на Пхенян, Ким Йон-чхол, бивш преговарящ за ядрената програма на Пхенян, заяви в декларация, цитирана от официалната агенция КЦТА, че страната му няма да се огъне пред американския натиск, понеже няма какво да губи, и обвини администрацията на Тръмп, че се опитва да печели време преди изтичането на едногодишния краен срок, поставен от Ким Чен Ун пред Вашингтон да спаси от провал ядрените преговори, предава БТА. В неделя Тръмп заяви в туит, че \"Ким Чен Ун е прекалено умен и има прекалено много да губи, всъщност всичко, ако действа по враждебен начин. Северна Корея, под ръководството на Ким Чен Ун, има огромен икономически потенциал, но трябва да се денуклеаризира, както обеща\". Тръмп добави, че Ким не би искал да \"развали специалните си отношения с президента на САЩ, нито да се намесва в американските президентски избори през ноември\", припомня АП. Днес Ким Йон-чхол отвърна, че севернокорейският лидер Ким Чен Ун може да промени мнението си за президента на САЩ, ако той продължава да прави \"неуместни и опасни\" изказвания. По думите му \"туитовете на Тръмп ясно показват, че той е раздразнителен стар човек, лишен от търпение. Щом като е такъв безразсъден и непостоянен стар човек, може да дойде време, когато няма да можем да го наречем другояче освен \"изкуфял старец\". Има твърде много неща, които (Тръмп) не знае за Северна Корея. Ние нямаме какво повече да губим. Макар че САЩ могат да вземат още много от нас, те никога няма да могат да ни отнемат силното чувство за самоуважение, мощ и омраза към САЩ\". Изявлението бе направено броени дни след подобната заплаха, отправена от първия заместник-външен министър Чхуе Сон-хюи, че Пхенян ще поднови обидите срещу Тръмп, след като президентът намекна на срещата на върха на НАТО, че е възможна военна акция среку Севера, и отново спомена прякора \"човека -ракета\" по адрес на Ким Чен Ун.", "date": "2019.12.09", "title": "Северна Корея отново обиди Тръмп: Той е безразсъден и непостоянен старец"}
{"url": "https://www.24chasa.bg/novini/article/7957012", "text": "Очаква се руският министър на външните работи Сергей Лавров да се срещне утре с американския президент Доналд Тръмп във Вашингтон, съобщи ТАСС, като се позова на източник от руското външно министерство. \"На 10 декември Сергей Лавров ще направи работно посещение във Вашингтон. Очаква се той да бъде приет от американския президент Доналд Тръмп и да води преговори с държавния секретар Майк Помпейо. Предвидено е да бъдат разгледани широк кръг въпроси на текущото състояние и бъдещото развитие на руско-американските отношения, а също така актуални теми от международния дневен ред\", отбеляза източникът, предаде БТА. Както подчерта източникът визитата на Лавров се осъществява по покана на Помпейо.", "date": "2019.12.09", "title": "Лавров се среща с Тръмп в САЩ"}
{"url": "https://www.24chasa.bg/novini/article/7955892", "text": "Пазарът за изкуствен интелект в Китай се очаква да достигне 11,9 милиарда долара до 2023 г., се посочва в наскоро публикувана бяла книга, предава  . Задвижван от активни политики, този пазар вероятно ще заеме 12% от глобалния през 2019 г. С годишен растеж от 64% той се превръща във втория по големина пазар за изкуствен интелект в света, се казва в документа, изготвен от Международната корпорация за данни (IDC) и QbitAI. В книгата се посочва още, че китайските компании са увеличили инвестициите си в технологии за изкуствен интелект през тази година, а вариантите за тяхното приложение се обогатяват. Потенциални сфери, към които пазарът ще се фокусира, са секторите на услугите, здравеопазването и телекомуникациите. Въпреки това се подчертава, че липсата на специалисти по изкуствен интелект и висококачествени данни, са главните предизвикателства за развитието на технологията. Предвижда се пазарът да достигне 4,25 милиарда долара до 2020 г, с годишен ръст от 51,5%, се посочва още в бялата книга.", "date": "2019.12.09", "title": "Китайският пазар за изкуствен интелект ще е 12 млрд. долара до 2023 г."}
{"url": "https://www.24chasa.bg/novini/article/7957169", "text": "Червените ябълки може да изчезнат от пазара съвсем скоро, а „виновник“ за това ще бъдат климатичните промени, информира BBC. Цветът на ябълката идва от нивата на определени гени в кората й, установиха учените. Дейвид Кейни, изследовател на растения и храни от Нова Зеландия, обясни, че наборът от ензими работи за превръщането на определени молекули в пигменти, наречени антоцианини. Нивата на тези ензими контролират транскрипционния фактор - протеин, който регулира експресионния ген - наречен MYB10, така че колкото повече MYB10 има, толкова по-червена е кората на ябълката, пише  . За да се получи ярко червена ябълка, температурите трябва да останат ниски. Защото ако се повишат над 40 градуса по Целзий, нивата на MYB10 и антоцианин падат. С повишаването на температурата е по-трудно да се получи червен цвят на ябълките, установяват фермерите. На пазара обаче често се използват добавки, които придават на ябълките изкуствен цвят.", "date": "2019.12.09", "title": "Климатичните промени били виновни за изчезването на червените ябълки"}
{"url": "https://www.24chasa.bg/novini/article/7957135", "text": "Да има по-високи санкции за купуване на гласове и корпоративен вот, поиска президентът Румен Радев. Той събра експерти и институции на дискусия по проблемите около провиждането на изборите и изборното законодателство. Сред тях са ЦИК, начело с шефката й Стефка Стоева, проф. Михаил Константинов, представители на ГРАО. Липсата на представител на изпълнителната власт не отменя нейната отговорност пред гражданите за провеждането на честни избори, каза Радев. Държавният глава е изискал и получил подробни доклади от МВР, ДАНС и прокуратурата за последните избори. Целта на срещата е на институционално и експертно ниво да се идентифицират проблемите и анализират причините за тях, а след това президентът ще проведе консултации с партиите. Най-трудно е да преодолеем корпоративния и купения вот. Усещането в хората е, че тук се върти индустрия за десетки милиони. Срамно е това да се случва в европейска държава в 21-и век, коментира Радев. Трябва да вървим към категорично увеличаване на тежестта на наказанията - и административните, и престъпленията. Защото това е престъпление срещу демокрацията, то променя вота на гражданите, коментира президентът. И допълни, че от честността и прозрачността на изборите зависи не просто демокрацията, а легитимността на институциите. Във връзка с темата за купени вот шефката на ЦИК Стефка Стоева обясни, че на тези избори ЦИК е свалила имунитета на 14 кандидати за кметове и общински съветници, което било рекорд досега. През 2015 г. са били 10 души. Идеални избори няма и няма универсални правила за такива. Нормално е да има проблеми, но не е нормално, когато те излизат извън една общоприета рамка, както се случи на последните местни избори. Трябва да си извлечем поуки, каза още Радев. Той определи като неприемлив процентът недействителни бюлетини за общински съветници. Сред другите проблеми изброи огромният брой сгрешени бюлетини, разминаванията в избирателните списъци. Сгрешените бюлетини масово са заради отбелязване на преференцията, а не на партията. Решението е машинния вот. Така, както банкоматът не те пуска да приключиш процедурата си, ако не си изпълнил някоя операция, коментира Радев. Какво означава недействителна бюлетина - невнимание, погрешно задраскване или друго, попита той. Или манипулация от страна на СИК - има клипчета в ютюб как да се правят такива, ако става дума за неудобния кандидат или партия, допълни държавният глава. Според него само машинния вот може да реши тези проблеми. Така ще излизат в един и същи формат резултатите от изборите и ще е честно, убеден е държавният глава. Той критикува, че в бюджет 2020 няма изрична позиция за закупуване на машини. Откъде и как ще се осигури финансирането и кога ще започне купуването, попита Радев. Според него този процес трябва да започне в началото на следващата година, за да има достатъчно време за сертифициране и тестване на машините, така че всичко да е готово 6 месеца преди следващите избори. Трябва да се ускорят темповете за работа по въвеждането и на електронно дистанционно гласуване, смята държавният глава. Сгрешените бюлетини се дължат основно на това, че е отбелязвано преференцията, но не и партията. Но другото е протестен вот, коментира пък шефката на ЦИК. Според Стоева обаче проблемите с бюлетините се дължат и на честите промени в изборното законодателство. Има проблеми със спазването на закона и от социологическите агенции, и от медиите, които влияят на гражданите в една или друга посока, каза още Радев. Той критикува социолози и медии, че нарушават поголовно закона с оповестяването на предварителни данни в изборния ден. Има огромни разминавания в екзитполовете, които веднага се поемат от медиите и влияят на гласа на хората. Това е недопустимо и трябва да има много сериозна реакция, каза Радев. Дискусията продължава, очаквайте подробности.", "date": "2019.12.09", "title": "Радев поиска по-високи санкции за купуване на гласове и корпоративен вот"}
{"url": "https://www.24chasa.bg/novini/article/7957200", "text": "Легендата в българския рок Марин Панев е починал тази сутрин, съобщи на фейсбук страницата си група \"Акага\". Марин е сред основателите на популярната формация, която направи фурор през 90-те години. Панев бе първият вокалист на групата - един невероятен талант.                                                                                                                                                                                                                                                                                                                                ", "date": "2019.12.09", "title": "Почина първият вокалист на \"Акага\" Марин Панев"}
{"url": "https://www.24chasa.bg/novini/article/7956684", "text": "Екостикерите за колите ще влязат в сила към април догодина. Проектът за наредба за техническите прегледи, която ще ги въведе, ще бъде публикувана за обществено обсъждане вероятно до седмица. Това каза за “24 часа” директорът на “Автомобилна администрация” Бойко Рановски. След месец за обсъждане тя ще бъде предложена на министъра на транспорта Росен Желязков за подписване и публикуване. Това ще стане в началото на 2020 г. Три месеца пък ще са необходими, за да се върже системата на автомобилната администрация с уредите в пунктовете за технически прегледи. Целта е човек да няма намеса при определяне на екологичното състояние на колите, а да го прави системата. Рановски припомни, че екокатегориите са пет. В най-високата са електрическите автомобили, следващата е за колите с Евро 6 и Евро 5, най-ниската са най-замърсяващите – Евро 0 и Евро 1. Екостикерите ще са част от стикера за технически преглед. Екологичното състояние ще се отбелязва с перфориране. В холограмната лепенка ще има чип с данни за автомобила, които ще се улавят от камерите на общините за регулация на зоните на движение в дни с мръсен въздух. Ще се наложат и промени в Закона за движение по пътищата - в него да влязат екокатегориите и санкциите за нарушителите.", "date": "2019.12.09", "title": "Екостикерите за колите - през април догодина"}
{"url": "https://www.24chasa.bg/novini/article/7957306", "text": "При средна цена 107.86 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /10 декември/. Средната цена на пиковата енергия /9.00-20.00 ч./ e 131.68 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 84.04 лв. за мегаватчас. Най-ниската цена в рамките на днешната сесия, при утрешен ден на доставка, е 45.16 лв. за мегаватчас, достигната за 2.00-4.00 ч., а най-високата е 149.09 лв. за мегаватчас - за 16.00-17.00 часа. Данните от БНЕБ показват, че са продадени общо 29 076.60 мегаватчаса електроенергия. Енергийната борса вчера затвори при средна цена 107.49 лв. за мегаватчас. В сегмента \"пазар в рамките на деня\" за днес, 9 декември, БНЕБ отчита до момента общ търгуван обем от 925.30 MWh. Среднопретеглената дневна цена е 82.85 лева за мегаватчас.", "date": "2019.12.09", "title": "Енергийната борса затвори при средна цена 107.86 лева за мегаватчас"}
{"url": "https://www.24chasa.bg/novini/article/7957301", "text": "Товарният космически кораб \"Прогрес МС-13\", който на 6 декември беше изстрелян с ракета \"Союз-2.1\" от космодрума Байконур, се скачи с Международната космическа станция (МКС), предаде ТАСС, цитирана от БТА. Това бе оповестено от Центъра за управление на полетите в Подмосковието. \"Скачването на \"Прогрес МС-13\" с орбиталната станция бе извършено в автоматичен режим\", се казва в съобщението. Скачването бе контролирано от специалисти от центъра и руските участници в екипажа на МКС. Полетът до станцията премина по схема, включваща три денонощия. Корабът стигна до МКС за две денонощия, но изчака още едно денонощие на няколко километра от станцията, защото на НАСА бе необходим резервен ден за скачването на товарния кораб \"Дракон\" на компанията \"Спейс Екс\".", "date": "2019.12.09", "title": "Товарният кораб \"Прогрес МС-13\" се скачи с МКС"}
{"url": "https://www.24chasa.bg/novini/article/7957311", "text": "Брекзит или нов референдум? С вота си на предсрочните парламентарни избори на 12 декември британците ще решат отново бъдещето на своите отношения с ЕС, предава БТА. Ето различните сценарии: Премиерът еврофоб Борис Джонсън свика тези избори, след като загуби мнозинството си в парламента след разногласия с малкия си северноирландски съюзник - Демократичната юнионистка партия (ДЮП), и вътре в самата Консервативна партия, под каква форма да се състои Брекзит, одобрен през юни 2016 г. от 52 на сто от британците. Проучванията на общественото мнение му отреждат достатъчен брой депутати, за да прокара през парламента споразумението за развода, което е договорил с Брюксел и да осъществи Брекзит на предвидената дата - 31 януари. Но сагата няма да свърши дотам: нищо няма да се промени в краткосрочен план поради преходния период, предвиден в споразумението за развода, за да смекчи шока от излизането от ЕС. Освен това Лондон ще има срок до 31 декември 2020 г., за да договори бъдещите си отношения с европейския клуб. Този срок обаче изглежда вече почти невъзможно да бъде спазен, тъй като подобни преговори обикновено отнемат години. Експертите вече залагат за удължаване на преходния период. Водещата опозиционна партия - лейбъристката, изостава в социологическите изследвания и нито едно не предвижда убедителна победа за нея. Тя обаче би могла за сметка на това да събере достатъчно гласове, за да осуети консервативното мнозинство. Тогава лидерът на партията Джереми Корбин, видимо клонящ наляво, би влязъл в конкуренция с Борис Джонсън за сформирането на ново правителство, което по принуда ще има нужда от подкрепата на една от по-малките партии. През 2017 г. предшественичката на Джонсън - Тереза Мей, беше принудена да се съюзи със северноирландските юнионисти, за да си осигури мнозинство. Този път обаче ДЮП е твърдо против сключеното от Джонсън споразумение за Брекзит, което дава на Северна Ирландия различен статут от този на останалата част на страната. Лейбъристите дадоха да се разбере, че ще се опитат да управляват сами, но застъппниците на идеята за независимост от Шотландската национална партия заявиха, че са готови да подкрепят евентуално правителство на Корбин при условие, че той разреши нов референдум за независимост на Шотландия след неуспешния вот през 2014 г. Джереми Корбин уверява, че ще остане неутрален, но други членове на лейбъристкото ръководство казват, че ще водят кампания за оставане в ЕС. Шотландската национална партия - малката партия на либералдемократите и уелските националисти от Партията на Уелс (\"Плайд Къмри\"), са анти-Брекзит. Сондажите показват, че британците също остават разделени по въпроса, макар и с известен уклон в полза на \"Оставане\" (Remain).", "date": "2019.12.09", "title": "Брекзит или нов референдум? Отговорът в четвъртък"}
{"url": "https://www.24chasa.bg/novini/article/7957398", "text": "\"Изразявам силната си подкрепа за благотворителната кампания за закупуване на живи елхи „Посади надежда“ на министъра на земеделието, храните и горите Десислава Танева\". Това написа българският еврокомисар по „Иновации,научни изследвания, култура, образование и младеж“ и заместник-председател на ЕНП Мария Габриел в профила си във Фейсбук. И продължи: \"Тази кампания в партньорство с Фондация „Искам бебе“ цели да подпомогне двойки с репродуктивни проблеми и е символ на това, че наука и надежда вървят ръка за ръка. Тя е също силно послание за опазване на околната среда. Тази седмица, Европейската комисия ще публикува първата си комуникация по отношения на Зеления пакт. Пожелавам елховите горички на надеждата да са знак как нашето поколение трябва да има грижата не само да предвижда бъдещето, но най-напред да го прави възможно за децата. Да сбъднеш мечта, да дариш надежда и да се погрижиш за следващото поколение е наша обща отговорност. И тази кампания е силна заявка за това. Вярвам, че всички приготвени 10 000 елхички ще украсят домовете на хиляди български семейства и така ще подпомогнат раждането на нов живот\".", "date": "2019.12.09", "title": "Габриел подкрепи кампанията за купуване на живи елхи „Посади надежда“"}
{"url": "https://www.24chasa.bg/novini/article/7957476", "text": "Мнозинството от българските граждани (85 на сто) е на мнение, че корупцията у нас е разпространена широко. Това показват данни от проучване на Евробарометър, представени днес от Европейската комисия. За сравнение средно в ЕС на същото мнение за корупцията в тяхната страна са 63 на сто от гражданите. Според 68 на сто от българските участници в допитването (44 на сто от останалите в ЕС) не може да се очаква, че участвалите в корупция ще бъдат заловени и предадени на прокурор, предаде БТА. Сред българите 70 на сто не очакват уличените в корупция да бъдат обвинени, докато такъв отговор в останалата част от ЕС дават 48 на сто от участниците в проучването. За 77 на сто от българите и 55 на сто от остатналите в ЕС не може да се очаква, че корумпираните ще бъдат наказани със затвор или поне с тежка глоба. Попитани дали заловените в корупция високопоставени служители получават подходящо наказание, 75 на сто от българите и 56 на сто от останалите в ЕС отговарят отрицателно. Като най-разпространен вид корупция българите посочват подкупите (39 на сто) и финансирането на партиите срещу влияние върху политическите решения (46 на сто). Малцина са отговорилите, че лично са ставали жертва на корупция при искане на разрешителни за строеж или за търговска дейност; на промяна в предназначението на земя; при искане на социални помощи, или при регистрацията на автомобил. Средно в ЕС положителен отговор на такъв въпрос дават пет на сто от участниците, а у нас - 12 процента. Близо половината български участници (49 на сто) са заявили, че през последните три години корупцията е станала пречка за спечелването от тях на обществена поръчка. Такъв отговор са дали 30 на сто от останалите в ЕС. Същевременно 46 на сто от българите и 63 на сто от останалите в ЕС са отговорили отрицателно на този въпрос. Сред основните проблеми за правенето на бизнес са посочени недостатъчната инфраструктура (54 на сто у нас срещу 46 процента в ЕС), шуробаджанащина (57 на сто у нас срещу 37 на сто в ЕС) и корупцията (51 у нас срещу 37 на сто в ЕС).", "date": "2019.12.09", "title": "\"Евробарометър\": За повечето българи  корупцията е широко разпространена"}
{"url": "https://www.24chasa.bg/novini/article/7957853", "text": "Новозеландската полиция заяви, че не очаква да открие други оцелели след вулканичното изригване на о-в Уайт, предаде Ройтерс. \"Не са забелязани признаци на живот в нито един момент\", заяви полицията, след като спасителни хеликоптери и друга летателна техника извършиха редица разузнавателни полети над острова след изригването на вулкана, предава БТА. \"Според полицията всеки, който е могло да бъде изведен жив от острова, е бил спасен при евакуацията\", допълни тя. Най-малко пет души загинаха, до 20 са ранените.", "date": "2019.12.09", "title": "Нова Зеландия: Няма очаквания за още оцелели след изригването на вулкана (Видео)"}
{"url": "https://www.24chasa.bg/novini/article/7957910", "text": "Задържана е шофьорка с алкохол зад волана – съобщават от Областната дирекция на МВР-Добрич. На 6 декември, около 16,40 ч.,е получено съобщение за възникнало пътно произшествие в района на кръговото кръстовище на курорта „Албена”. На място е установено, че лек автомобил „Тойота” с варненска регистрация, управляван от 39-годишна жена с руско гражданство, поради движение с несъобразена скорост допуска пътен инцидент с материални щети. При последвалата проверка за употреба на алкохол с техническо средство, цифровата индикация отчита наличието на 1,62 промила в издишания от водача въздух. Задържана за 24 часа. По случая е образувано бързо полицейско производство.", "date": "2019.12.09", "title": "Почерпена шофьорка предизвика пътно произшествие"}
{"url": "https://www.24chasa.bg/novini/article/7957909", "text": "Спасителна акция заради пожар в Пантеона на възрожденците в Русе. Огнеборците са изнесли работник, който е бил обгазен от отровния дим. Те са го изнесли с платнище от сградата, а до пристигането на линейката са оказвали първа помощ с подаване на кислород, съобщи  . За щастие мъжът е без опасност за живота, а в националния музеен обект няма поражения. Огънят е тръгнал по обед в подкуполното пространство на Пантеона, който е в ремонт. При заваряване е хвръкнала искра, която е подпалила изолацията и дървените греди. На мястото на инцидента са изпратени три пожарни коли. Тъй като обектът е в ремонт, достъпът до него е бил затруднен.", "date": "2019.12.09", "title": "Горя куполът на Пантеона на възрожденците в Русе, изнасят обгазен работник"}
{"url": "https://www.24chasa.bg/novini/article/7957933", "text": "Най-малко двама турски войници загинаха днес и седем военни бяха ранени при опит да обезвредят самоделно взривно устройство в Югоизточна Турция, предаде Асошиейтед прес. Бомбата е избухнала в село край град Идил в населения главно с кюрди окръг Шърнак, се казва в изявление на местното валийство, предава БТА. В изявлението е посочено, че бомбата е била заложена от бойци от поставената извън закона Кюрдска работническа партия (ПКК). В текста се казва още, че операциите на Турция срещу ПКК продължават с \"решителност\". Не е известно какво е състоянието на ранените войници. Групировката ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2019.12.09", "title": "2-ма войници загинаха и 7 бяха ранени при опит да обезвредят бомба в Турция"}
{"url": "https://www.24chasa.bg/novini/article/7957856", "text": "Група народни представители от ГЕРБ ще внесат утре искане за закон, свързан със санкции срещу горенето на отпадъците. Това каза кметът на София Йорданка Фандъкова пред журналисти по повод замърсения въздух, предаде \" \". \"В последните дни има значителни превишения, а най-големите превишенията бяха вчера вечерта. Ясно е, че не трафикът е виновен за тях, а отоплението с твърдо битово гориво и горенето на отпадъците. Знаете, че по отношение на отоплението с твърдо битово гориво, мерките които предприемаме и апелираме към хората, които се отопляват с дърва и въглища да се включат в проектите на Столична община за осигуряване на безплатна подмяна на отоплението с по-екологично\", добави столичният кмет. \"В същото време горенето на отпадъци е също голям проблем в някои райони като \"Красна поляна\". Това е голям бич за хората там, затова поисках и в последните месеци се работеше в Народното събрание да приемат инкриминирането на горенето на отпадъци, защото само за последната седмица са направени над 60 проверки за горене на отпадъци на открито, съставени са над 20 акта, но сами по себе си те не вършат никаква работа\", допълни тя. \"Заедно с инициативния комитет в \"Красна поляна\" поискахме тази промяна и утре група народни представители от ГЕРБ ще внесат искането ми за промяна на закона, за да може да има по-сериозни, по-строги санкции, така че да не може да се горят отпадъци и това да стане престъпление\", коментира още Йорданка Фандъкова.", "date": "2019.12.09", "title": "Фандъкова: ГЕРБ внася утре искане за закон срещу горенето на отпадъци"}
{"url": "https://www.24chasa.bg/novini/article/7957971", "text": "Това заяви президентът Румен Радев, който проведе днес работна среща с дипломатическите представители, членове на клуба на посланиците, говорещи български език. Държавният глава подчерта, че в годината, в която страната ни отбелязва 140 години от създаването на българската дипломатическа служба, подобна стъпка е знак за мотивацията на чуждестранните дипломатически представители да развиват отношения на още по-дълбоко приятелство и партньорство с България, предаде прессекретарията на президента. Срещата се проведе в посолството на Република Полша в България, по чиято инициатива се сформира клубът на дипломатическите представители, говорещи български език. В разговора участваха шестнадесет, акредитирани у нас посланици, които поставиха редица въпроси за демографската криза в България, перспективите за икономическо развитие и подходите към образованието, теми от дневния ред на Европейския съюз, подкрепата на страната ни за европейската перспектива на Западните Балкани, въпроси в областта на сигурността и други.", "date": "2019.12.09", "title": "Радев пред говорещите български посланици: Езикът е най-силното оръжие на дипломата"}
{"url": "https://www.24chasa.bg/novini/article/7957981", "text": "Конституционният съдия Филип Димитров е избран за зам.-председател на Комисията за демокрация чрез право (известна като Венецианската комисия) към Съвета на Европа, съобщи l . Той е представител на България в комисията от началото на 2017 г. на мястото на проф. Евгени Танчев. Днес от Венецианската комисия съобщиха, че за председател е преизбран италианецът Джани Букикио. За Димитров от комисията подчертаха, че освен конституционен съдия, е и бивш министър-председател на България в периода 1991-1992 г. Изборите за ново ръководство са били проведени на 6-7 декември във Венеция, като са избрани и още двама нови зам.-председатели – Клер Бази-Малаури, член на френския Конституционен съвет и Реджина Кинер (Швейцария), професор на Конституционно и административно право в университета в Цюрих. Венецианската комисия е избрала още Хердис Керулф Торгейсдотир (Исландия), Вероника Билкова (Чехия), Майкъл Френдо (Малта) и Талия Хабриева (Руска федерация) за членове на Бюрото. Комисията предоставя правни съвети на държавите-членки и им помага да приведат своите правни и институционални структури в съответствие с европейските стандарти. Новината за избора на Филип Димитров за зам.-председател идва дни, след като Венецианската комисия обяви препоръките си за промени в законодателството у нас, с които да се осигури възможност за ефективно и независимо разследване срещу главния прокурор, в случай, че той извърши престъпление. Премиерът Бойко Борисов обяви, че България ще изпълни всички препоръки и още в събота Министерският съвет прие на извънредно заседание промени в НПК. Те предвиждат шефът на отдел „Инспекторат“ към Върховната касационна прокуратура да разследва главния прокурор и заместниците му. Според правителството независимостта на шефа на инспектората ще бъде гарантирана от новия му статут, според който той ще бъде избиран с мнозинство от 2/3 на Прокурорската колегия на ВСС и ще има 7-годишен мандат. Проектът за промени в НПК вече е внесен в Народното събрание.", "date": "2019.12.09", "title": "Филип Димитров стана зам.-шеф на Венецианската комисия"}
{"url": "https://www.24chasa.bg/novini/article/7958011", "text": "Продължава \"кървавата баня\" от фалити в сектора на автомобилните товарни превози в САЩ, съобщи \"Бизнес Инсайдър“. \"Селадон“, гигантът в превозите, който само преди 4 г. отчете приход от 1 милиард долара, ще обяви фалит на 11 декември или по-рано, според изданието \"FreightWaves”. Това ще бъде най-големият банкрут в сектора на пътните товарни превози в историята, като част от над 3200 шофьори на \"Селадон“, които в момента въртят курсове, вече чувстват първите последици от катастрофата. Според източници техните карти за зареждане с гориво се отменят и много от тях няма да могат да се приберат от далечните дестинации, без да похарчат сериозни суми от собствения си джоб. Във Фейсбук вече са създадени няколко групи, които да окажат помощ на шофьорите да се приберат навреме вкъщи. Само през първата половина на 2019 г. 640 фирми за пътни превози в САЩ са банкрутирали, което е с 3 пъти повече отколкото за същия период през предишната 2018 г. (175), предава \"Канал 3\". Фалитът на \"Селадон“ обаче води началото си от счетоводна измама на двама бивши шефове, причинила над 60 милиона долара загуби за акционерите. Така в петък цената на акция на \"Селадон“ се срина до едва 41 цента, срещу 20 долара през 2015 г., далеч преди измамата да стане публично достояние.", "date": "2019.12.09", "title": "Редица транспортни фирми в САЩ банкрутираха"}
{"url": "https://www.24chasa.bg/novini/article/7957913", "text": "Софийският апелативен съд потвърди определението на Окръжен съд-Кюстендил, с което бе прекратено съдебното производство по делото, известно като \"Дупнишка популярна каса\"и делото бе върнато на Окръжна прокуратура-Пловдив за отстраняване на съществени нарушения на процесуалните правила. САС потвърждава и определението на съдия Надя Георгиева, в частта относно отказа за изменение на мярката за неотклонение на обвиняемата Ивона Близнакова \"парична гаранция в размер на 30 000 лв.\". САС отменя определението на КОС в частта за конституиране на пострадалите като частните обвинители. Определението е окончателно и не подлежи на обжалване и протест. Заседанието по делото \"Дупнишка популярна каса\", насрочено от КОС по време на разпоредителното заседание за 06.01.2020 г. няма да се гледа в зала \"Дупница\", като на таблото пред залата ще бъде поставено съобщение за решението на САС.", "date": "2019.12.09", "title": "Окончателно: Върнаха делото за Дупнишката популярна каса на прокуратурата"}
{"url": "https://www.24chasa.bg/novini/article/7957990", "text": "Тираджия осъди фирмата, към която работи, защото е бил пребит от двама непознати в Швеция, което е признато за трудова злополука. В. А. от Благоевград е работил като шофьор на товарен камион към петричка фирма. На 5 юни 2018 г., около 22 ч е пристигнал в гр. Варберг, Кралство Швеция. Там безпричинно е бил нападнат от две непознати лица, които са му нанесли удари с ръце и крака по главата и тялото. В резултат на нападението е получил травматични увреждания и остра стресова реакция. Наранени му били главата и гръдния кош, имал кръвоизлив на дясното око и избит зъб. Инцидентът е признат за трудова злополука с разпореждане на НОИ и заради това тираджията е завел дело в съда за 15 хил. лв. обезщетение от работодателя си за неимуществени вреди. След случая шофьорът бил разстроен, изпитвал страх от повтаряне на инцидента, отказвал да излиза от вкъщи и да се среща с други хора. Районният съд в Петрич реши 57-годишният шофьор да получи 4000 лв. обезщетение от работодателя си.", "date": "2019.12.09", "title": "Тираджия осъди шефа си, защото двама го пребили в Швеция"}
{"url": "https://www.24chasa.bg/novini/article/7958087", "text": "Косово и Албания обявиха, че ще бойкотират церемонията на 10 декември по връчване на Нобелова награда за литература на австрийския писател Петер Хандке, когото двете страни смятат за свързан с войните в бивша Югославия, предаде Асошиейтед прес, цитирана от БТА. Хандке беше противник на въздушните удари на НАТО над Сърбия, предприети, за да прекратят конфликта в Косово в края на 90-те години, а през 2006 г. държа реч на погребението на сръбския лидер Слободан Милошевич. Косовският външен министър Беджет Пацоли съобщи, че е инструктирал посланика в Швеция да бойкотира церемонията, като добави, че писател, който е \"подкрепял Милошевич и неговия геноцид в Босна и Косово, не заслужава Нобелова награда\". От солидарност с косовските албанци албанският посланик в Швеция също няма да присъства на церемонията, съобщи албанското външо министерство днес, посочвайки, че Хандке е бил поддръжник на Слободан Милошевич, \"касапина на Балканите\". На заглавната страница на косовския в. \"Коха диторе\" днес е изобразен Милошевич, аплодиращ Хандке, който получава Нобеловата награда.", "date": "2019.12.09", "title": "Косово и Албания бойкотират връчването на Нобел за литература на Петер Хандке"}
{"url": "https://www.24chasa.bg/novini/article/7958043", "text": "Окръжната прокуратура в Пловдив е образувала досъдебно производство срещу представител на фондация \"Пловдив 2019\" за това, че през м.г. е сключил неизгодна сделка, от която са произтекли значителни щети за организацията. Разследването се извършва в срок, съобщиха  от държавното обвинение.  Прокуратурата бе сезирана след откриващото събитие за европейска столица на културата на 12 януари т.г., за което бяха похарчени над 2, 5 милиона лева. Масово културни дейци и граждани негодуваха, че за по-малко от час са пръснати толкова много пари. Мнозина критикуваха както 30-метровата кула, оприличена на Вавилонска, така и съдържанието на програмата. Самото съоръжение създаде големи затруднения в трафика на града, тъй като беше затворен най-централният булевард \"Цар Борис Трети Обединител\", за да се изгради кулата. След демонтирането й пък се наложи ремонт на новата асфалтова настилка. От прокуратурата уточниха, че първоначално е образуваната проверка за разходите по церемонията. Но впоследствие се е стигнало до досъдебно производство. \"Това стана през ноември, тъй като се откриха данни за престъпление по член 220 от НК - за сключване на неизгодна сделка, от която са произлезли значителни щети\", обясни зам.-окръжният прокурор на Пловдив Галина Андреева. Тя добави, че е предвиденото наказание е от 1 до 6 г. и лишаване от права. На този етап разследването все още не е срещу конкретен извършител. Едва когато имало доказателства, щяло да се трансформира в обвинение срещу определено лице. Договорите по откриващия спектакъл бяха проверени от Агенцията за държавен финансов контрол, която откри дребни нарушения. \"От Пловдив 2019\" отказаха да коментират с аргумента, че не е приключило разследването.", "date": "2019.12.09", "title": "Прокуратурата образува дело за харчовете на \"Пловдив 2019\""}
{"url": "https://www.24chasa.bg/novini/article/7958101", "text": "ФБР публикува предупреждение към притежателите и купувачите на умни телевизори. Хората трябва да внимават с тези устройства, защото въпреки удобствата им, те могат да се окажат идеална мишена за хакерите. ФБР предупреждава, че хакерите могат да получат контрол над умните телевизори. \"В ниското ниво на рисковия спектър попадат действия като смяна на каналите, пускане на неподходящи клипове на децата и промяна на силата на звука. В най-лошия вариант, хакерите могат да включат камерата и микрофона на телевизора в спалнята ви и тихо да ви следят\", казва агенцията. Тя предлага и няколко съвета на потребителите как да подобрят сигурността си. Първият е да проверят точно какви са възможностите и оборудванто на умния телевизор. Не всички модели разполагат с камери и микрофони, предаде  ФБР препоръчва на хората да не разчитат на настройките, които са активирани по подразбиране. По-добре е да се сменят паролите за достъп, както и да се изключат функциите за събиране на данни. Препоръчва се и обновяване на софтуера на телевизора до най-актуалната версия. Също така е добре камерата и микрофонът да бъдат изключвани, когато не са нужни. Класическият съвет да се залепи лепенка върху обектива, се препоръчва и от ФБР, особено ако камерата не може да бъде изключена. Няколко допълнителни съвета също могат да помогнат за подобряването на сигурността. Те не са от ФБР, но въпреки това са полезни. Ако телевизорът е с Android, е препоръчително да се инсталират приложения само от официални източници като Google Play и онлайн магазина на производителя, ако той предлага такъв. Също така е добре паролите на домашната мрежа и на администраторския профил на рутера да са по-сложни, за да затрудняват хакерите максимално. Самият рутер също трябва да бъде обновен до най-актуалната възможна версия на софтуера си.", "date": "2019.12.09", "title": "ФБР: Смарт телевизорите не са защитени от хакерски атаки"}
{"url": "https://www.24chasa.bg/novini/article/7958115", "text": "Учени от Австралийския национален университет създадоха хидрогел, който имитира свойствата на живите клетки, съобщи Сайънс алърт. Новият вид синтетична тъкан може да се използва за създаване на кожа, мускули и \"кости\" на роботи. Специалистите разработиха хидрогел, който се отличава от други подобни материали със здравината си, способността си да се самовъзстановява и да променя формата си, а освен това притежава памет, която му позволява да възвърне предишната си форма при загряване или охлаждане. Той може да намери приложение в производството на устройства, които повдигат тежки предмети и повтарят действията си в зависимост от температурата, предава БТА. От материала са създадени тънки пластини, които реагират на топлинно въздействие и се огъват. Хидрогелът променя формата си за 10 секунди, докато на други подобни материали са нужни 10 и повече минути, за да го сторят. Толкова бърза промяна на формата е станала възможна благодарение на съчетаването на водородни и въглеродно-азотни химични връзки. Тези връзки притежават динамични свойства, т.е. реагират на външни дразнители, а това допринася за приспособяването им към заобикалящата ги среда.", "date": "2019.12.09", "title": "Създадоха материал, който имитира свойствата на живите клетки"}
{"url": "https://www.24chasa.bg/novini/article/7958108", "text": "Новият шеф на европейската дипломация Жозеп Борел призова блокът да заеме по-уверена позиция във външната политика и да говори с езика на силата, предаде ДПА, цитирана от БТА. \"Трябва колективно да говорим с езика на нашите интереси и на нашите ценности\", написа Борел в писмо до европейските външни министри, които се срещат днес в Брюксел. \"Трябва да говорим повече с езика на силата, не с цел да завладяваме, а да допринасяме за по-мирен, проспериращ и справедлив свят\", каза той. Испанецът заяви, че положението в света сега е \"много тревожно\". \"Ценим нормите, но срещаме отстъпление от тях. Радваме се на ползите от икономическата взаимозависимост, но забелязваме колко са засегнати от силовата политика\", отбеляза Борел. \"С право претендираме да сме пример за мека сила, но нашите конкуренти, съперници и дори съюзници са изкушени да превърнат тяхната мека сила в твърда сила. Търговията, технологиите, парите и информацията се превръщат в оръжие\", допълни той. \"Естествено не би било разумно да играем тази игра. Но би било още по-неразумно да я пренебрегваме. Затова трябва да сме подготвени не само да реагираме, но и да действаме, да се противопоставяме когато е необходимо и да предлагаме, когато стане нужно\", каза Борел. Да научим езика на силата означава, да сме способни да реагираме с използването на всички средства, с които разполагаме, които не са малко, с цел да имаме собствена позиция в света\", каза новият шеф на европейската дипломация пред журналисти преди за пръв път да председателства срещата на външните министри на блока.", "date": "2019.12.09", "title": "Новият шеф на евродипломацията: Да говорим с езика на силата"}
{"url": "https://www.24chasa.bg/novini/article/7958134", "text": "МВР на Северна Македония внесе наказателен иск против гражданин на Скопие, който заплашвал премиера Зоран Заев, съобщава интернет сайтът Плусинфо. След получен вчера сигнал за сериозни заплахи за живота на премиера, отправени във Фейсбук, по нареждане на съда секторът за компютърна престъпност на МВР претърсил дома на 49-годишен гражданин на Скопие, при което са открити и иззети предмети във връзка с престъплението, а той е задържан, предава БТА. За случая е информиран дежурният прокурор.", "date": "2019.12.09", "title": "Задържаха мъж, заплашвал Зоран Заев във Фейсбук"}
{"url": "https://www.24chasa.bg/novini/article/7958155", "text": "Специализираният наказателен съд задържа под стража петимата участници в организираната престъпна група за пране на пари, придобити чрез компютърни измами (известна като „Ливанската пералня“), за които Специализираната прокуратура поиска най-тежката мярка за неотклонение, съобщиха от прокуратурата. Шестият обвинен за участие е с парична гаранция заради влошено здраве. От събраните до момента доказателства може да се направи обосновано предположение обвинените да са извършили престъплението, за които са обвинени, има опасност да извършат ново престъпление или да се укрият, прие съдът. Участниците в групата, сред които ливанец и иракчанин с българско гражданство, бяха задържани на 4 декември в София, Своге и с. Новачене при съвместни действия по разследването на Отдел „Следствен“ при Специализираната прокуратура и ГДБОП. Иззети бяха компютърни конфигурации, таблети, документи, мобилни телефони, чужди лични документи и банкови карти. Българските участници в групата са осигурявали т.нар финансови мулета, които са получавали в „свои“ банкови сметки и превеждали чрез онлайн банкиране в Китай и Хонг Конг огромни суми, придобити чрез компютърни измами, ощетили компании в Европа и САЩ. В България финансови мулета били набирани сред лица с нисък социален статус, които се съгласявали срещу сума от 50 до 500 лева на тяхно име да бъде регистрирана фирма и банкова сметка с активирана услуга онлайн банкиране. А правата върху въпросната банкова сметка – да бъдат предоставени на членовете на групата. Извън страната хакери „влизали“ в кореспонденцията на търговски компании. При сключване на сделка и изпращане на проформа фактура от страна на продавача, те „по спешност“ информирали от негово име за промяна банковата сметка за превеждане на парите. Така сумите били отклонявани по сметки на международната престъпната група. От 2016 г. до ноември 2019 г. в България са били регистрирани над 90 търговски дружества, чиито сметки са използвани или са подготвени за изпиране на пари от компютърни измами, извършени в чужбина. Общият размер на осъществените измами в САЩ и Европа възлиза на над 44 000 000 евро и 15 000 000 щатски долара.", "date": "2019.12.09", "title": "Съдът задържа под стража петимата обвинени за \"Ливанската пералня\""}
{"url": "https://www.24chasa.bg/novini/article/7958154", "text": "След продължилото над 4 часа поклонение пред Стоянка Мутафова, изпратиха актрисата в последния й път с аплодисменти. Дъщеря й Мария Грубешлиева-Муки със сълзи в очите сведе глава зад катафалката на улицата пред Сатиричния театър. Четирима изнесоха ковчега на Мутафова, а стотици фенове и приятели й ръкопляскаха.", "date": "2019.12.09", "title": "Изпратиха с аплодисменти Стоянка Мутафова (Снимки)"}
{"url": "https://www.24chasa.bg/novini/article/7958915", "text": "Рифат Асад, чичо на сирийския президент Башар Асад, ще бъде съден в Париж за пране на пари, предадoха Асошиейтед прес и БТА. Разглеждането на делото започва днес. Самият Рифат Асад, който е на 82 години, няма да присъства на съдебното заседание по здравословни причини. Обвиненията срещу него са, че Асад незаконно е използвал сирийски държавни средства за изграждането на империя за недвижими имоти в Париж. През 2014 г. бе внесена жалба до властите във френската столица, че активите на неговите холдинги за недвижими имоти във Франция струват около 90 милиона евро - сума, която далеч надхвърля доходите му. По тази причина френските власти започнаха разследване на финансовите му дела и по-рано през годината му бе повдигнато обвинение за пране на пари. Рифат Асад, който е бивш сирийски вицепрезидент и брат на дългогодишния лидер на Сирия Хафез Асад, живее в Европа, откакто избяга от Сирия след неуспешен опит за преврат през 80-те години, отбелязва Асошиейтед прес.", "date": "2019.12.09", "title": "Чичото на Башар Асад ще бъде съден в Париж за пране на пари (Видео)"}
{"url": "https://www.24chasa.bg/novini/article/7958950", "text": "Холандската национална антитерористична агенция понижи равнището на заплахата от терористична атака в страната за първи път от 2013 г., предадоха Ройтерс и БТА. Агенцията съобщи днес, че понижава равнището с една степен, до 3-то ниво по 5-степенната скала, което означава, че сега заплахата е \"възможна\". Предишната 4-а степен бе \"реална\". \"Продължаваме да сме свидетели на джихадистки атаки на Запад от време на време,- се казва в съобщението на агенцията. - Но ситуацията е несравнима с периода 2015-2017 г., когато имаше десетки (терористични) атаки в Европа всяка година.\" Въпреки това в Холандия все още има активни джихадистки клетки, които представляват заплаха, посочи агенцията. Миналия месец в Холандия бяха арестувани двама мъже, заподозрени в подготовка на ислямистка атака с бомбени колани или с една или повече коли бомби, припомня Ройтерс.", "date": "2019.12.09", "title": "Холандия понижи с една степен равнището\nна терористичната заплаха"}
