{"url": "https://www.24chasa.bg/novini/article/6993973", "text": "Върховният съд на Полша заяви, че тези негови съдии, които искат да останат на работа, трябва да останат, докато Европейският съд прецени дали новите мерки на правителството нарушават европейското законодателство, предаде Ройтерс. Говорителят на съда съдия Михал Ласковски заяви, че президентът Анджей Дуда и Националният съдебен съвет (НСС), който определя съдийските назначения, трябва да се въздържат от решения за членовете на Върховния съд, докато Европейският съд не даде становището си. Европейският съд в момента проучва съдебните реформи, предприети от полската управляваща партия \"Право и справедливост\". Неотдавна 22 върховни съдии, близо една трета от общия състав на Върховния съд, бяха принудени да се пенсионират, но някои отказаха да напуснат. Сред тях е и председателката на Върховния съд Малгожата Герсдорф, която заяви, че мандатът й продължава до 2020 г., предава БТА.  Преди седмица президентът Дуда подписа закон, който на практика позволява на правителството да избере следващия председател на Върховния съд. В закона се позволява на президента, който е съюзник на \"Право и справедливост\", да позволи удължаване на мандатите на съдии, докато НСС, сред чиито членове има политици, може да дава становища за кандидати за съдии. ЕС, както и полски правозащитни групи и опозиционни партии смятат, че тези мерки и други промени подкопават независимостта на съда и демокрацията. Европейската комисия води проверка за спазване на върховенството на закона, която може да доведе до замразяване на правото на глас на Полша в ЕС.", "date": "2018.08.02", "title": "Европейският съд ще решава дали съдии в пенсионна възраст в Полша ще работят"}
{"url": "https://www.24chasa.bg/novini/article/6993953", "text": "Хиляди хора се включиха днес в гей парад в Йерусалим, а празненствата бяха помрачени от наскоро приет закон за сурогатството, който изключва хомосексуалните бащи, предаде Асошиейтед прес. Участниците в парада развяваха знамена с цветовете на дъгата под звуците на силна музика. Полицията предприе сериозни мерки за сигурност при преминаването на шествието. Десетки хора протестираха срещу парада. Празненствата тази година се смесиха с възмущение, след като миналия месец израелският министър-председател Бенямин Нетаняху обеща да подкрепи приемането на законодателство, одобряващо сурогатството за хомосексуални бащи, но после гласува против него, очевидно под натиска на ултраортодоксални еврейски коалиционни партньори. В Йерусалим всяка година се провежда умерен парад в сравнение с честванията в либералния Тел Авив, които наскоро привлякоха над 250 000 души. Много от жителите на Йерусалим са спазващи религиозните традиции евреи, мюсюлмани или християни, които често гледат с неодобрение на хомосексуализма. На парада в Йерусалим през 2015 г. радикален ултраортодоксален евреин намушка с нож 16-годишно момиче, което по-късно умря от раните си.", "date": "2018.08.02", "title": "Хиляди на гей парад в Йерусалим на фона на недоволство заради закон за сурогатството (Снимки)"}
{"url": "https://www.24chasa.bg/novini/article/6993961", "text": "Броят на загиналите при потушаването на протест на опозицията в Зимбабве нарасна от трима на шестима души, съобщи полицията, цитирана от ДПА. Говорителят на полицията Чарити Чарамба каза днес, че трима от ранените вчера хора са починали от раните си. Насилието избухна, когато войници бяха изпратени вчера да потушат опозиционните протести. На място бяха изпратени бронирани коли и бяха използвани бойни патрони, припомня БТА.  Лидерът на опозицията и кандидат за президент Нелсън Чамиса заяви на пресконференция в Хараре, че е спечелил изборите. Той заплаши да оспори резултатите, ако неговият опонент и настоящ президент Емерсън Мнангагва бъде обявен за победител. Чамиса каза, че полицията е обискирала централата на партията му Движение за демократични промени, арестувала е 18 души и е иззела компютри, предаде Асошиейтед прес. Тази вечер се очаква да бъдат оповестени резултатите от произведените на 30 юли избори.", "date": "2018.08.02", "title": "6-има станаха жертви на насилието след изборите в Зимбабве"}
{"url": "https://www.24chasa.bg/novini/article/6993833", "text": "По-слаба реколта от зеленчуци заради валежите предвижда Центърът за икономически изследвания (САРА) към Института по аграрна икономика в бюлетина. Производството на домати щяло да намалее тази година до 145 хил. тона, което е с 9% по-малко от 2017-а. При краставиците количеството ще е около 58 хил. тона. Най-голям спад ще има при производството от открити площи - до 9 хил. тона, докато през 2017 г. е било рекордно - 15 хил. тона. Предвижданията за пипера са да е 55 хил. тона. В следствие на по-малкото производство се очаква Килограм домати щял да струва средногодишно 2,50 лв. - с 4% повече. Пиперът ще скочи със 7% до 2,20 лв. Краставиците се задържат на 2,50 лв./кг. От данните на комисията по стокови борси се вижда, че доматите от открити площи през това лята са с почти 10% по-скъпи на едро, отколтото през миналото. Цената им сега е около 1,30 лв. за килограм. По-слаба ще е реколтата от зърно през тази година заради валежите. Очаква се прибраната пшеница да е около 5,5 млн. тона. Търговците разделяли зърното на два вида - такова, което прибрано преди дъждовете, и след това. За първия вид цената била по-висока и стигала до 320 лв. за тон. За втория котировките са около 300 лв., показва данни на Софийската стокова борса. В сравнение с миналата година през тази цената на зърното е с близо 15% по-висока. за тон. Увеличението обаче не трябвало да се отрази на хляба, въпреки че на някои места в страната той вече поскъпна с 5 - 10 ст. на килограм. Влажното време се оказва благоприятно за производството на царевица. Очаква се тази година то да достигне 2,9 млн. тона. При слънчогледа реколтата ще е 1,77 млн. тона. Изкупните цени ще се задържат на нивата от 2017 г. От есента се очаква поскъпване и при свинското месо, прогнозират от САРА. През миналата година производството му се е увеличило до 75,16 хил. тона. Цените на едро са започнали да се покачват през юни и се очаква това да продължи и следващите два месеца. Производството на говеждо и телешко се увеличило до 17,52 хил. тона г. Това се дължи на ръста в средното тегло на едно животно, но броят на закланите говеда намалява. като през юни те достигат 4,29 лв./кг. Около 3 лв. за килограм е цената на едро за пилешкото месо в момента. Очакванията да се задържи на тови ниво и в следващите месеци заради увеличеното производство. Изкупните цени на млякото би трябвало да останат стабилни. През юли 100 кг са на цена 56 лв., като се очаква през август тя да стане 57 лв. По данни на земеделското министерство от началото на 2018 г. до май в мандрите е изкупено с 16% повече краве мляко на годшна база. За другото мляко - основно овче, не се отчита разлика за периода. Според САРА преработеното в мандрите краве мляко за тази година ще достигне около 612 хил. тона.", "date": "2018.08.02", "title": "Зеленчуците малко заради дъждовете, цените им се качват"}
{"url": "https://www.24chasa.bg/novini/article/6993965", "text": "Иванка Тръмп не е съгласна, че медиите са врагове на народа, както често заявява баща й президентът Доналд Тръмп, предаде Асошиейтед прес. На събитие, организирано от медийния сайт Аксиос, съветничката в Белия дом каза, че е била предмет на медийно отразяване, за което знае, че не е съвсем вярно, но добави, че не смята, че медиите са врагове на народа, предава БТА.  Президентът Тръмп определя повечето новинарски медии, че са врагове на народа и редовно обвинява журналистите, че разпространяват фалшиви новини, отбелязва АП. Иванка Тръмп също така заяви, че е съгласна с мнението, че с разделянето на деца от родителите им на границата администрацията е \"стигнала дъното\".", "date": "2018.08.02", "title": "Противно на баща си Иванка Тръмп не смята медиите за враг на народа"}
{"url": "https://www.24chasa.bg/novini/article/6993933", "text": "Шефът на Изпълнителна агенция „Автомобилна администрация” Красимир Сребров е починал вчера. Информацията беше потвърдена от служители на транспортно министерство, предава \"Монитор\".  Сребров е бил в продължителен отпуск по болест. Починал е след усложнения от инсулт. Красимир Сребров бе назначен за ръководител на ДАИ през септември миналата година.", "date": "2018.08.02", "title": "Починал е шефът на ДАИ Красимир Сребров"}
{"url": "https://www.24chasa.bg/novini/article/6993935", "text": "Тази вечер Златоград се събра на мълчаливо бдение в памет на  Детето почина на път за болницата. Днес е ден на траур в родния му град. Хората сами си организираха в социалните мрежи и бдение. Лобното място на момчето бе отрупано с цветя и свещи от хилядите скърбящи деца, младежи и възрастни златоградчани. Майката на починалото момче дойде на бдението и благодари на всички. Златоградчани разказват, че по време на инцидента на мястото са били заедно цялото семейство. Лелята на Митко се прибрала от чужбина. И заедно с брат си, снахата и племенника тръгнали към басейна. Пресекли всички пешеходната пътека, за да отидат към хотел „Александър“. Момчето вървяло най-отзад, но всички са били вече на тротоара пред хотела. От другата страна на пешеходната пътека има „легнал полицай“, но микробусът е напуснал пътното платно и отишъл на тротоара преди да стигне до ограничителя на скоростта. Преди самата пешеходна пътека има ограждение с парапет. Парапетът е блъснат, пътният знак е свален. Хората казват, че високата скорост, с която се движел микробусът, е причина за нелепата смърт на детето.", "date": "2018.08.02", "title": "Златоград се събра на мълчаливо бдение в памет на сгазеното на тротоар дете (Снимка)"}
{"url": "https://www.24chasa.bg/novini/article/6993945", "text": "Страните в Южна Европа издадоха предупреждения за силни горещини при температури, надхвърлящи 40 градуса, а  , предаде Ройтерс. Италия обяви червен код за опасно време, най-високото от три нива, за централната и северната част на страната, предупреждавайки за сериозни рискове за здравето на хората в градове като Рим, Флоренция и Венеция. Очаква се сегашната гореща вълна в Италия да продължи до уикенда, когато синоптиците прогнозират мощни гръмотевични бури из цялата страна, предава БТА.  Португалия заяви, че в близките дни може да бъдат поставени нови температурни рекорди и предупреди за висок риск от горски пожари. През 2017 г. в такива пожари загинаха 114 души, а вътрешният министър подаде оставка. В Гърция миналия месец загинаха 91 души в горски пожари. В източната германска провинция Саксония-Анхалт полицията предупреди гражданите да не пипат гранатите, мините и други оръжия, които изплуваха от калта по бреговете на река Елба, чието водно равнище рязко спадна заради жегите. Само за няколко седмици полицията е намерила в близост до водни басейни 24 единици боеприпаси от Втората световна война, изхвърлени в края на конфликта от германски, руски и съюзнически войски, спрямо 12 за цялата минала година. Сапьори работят по обезвреждането им. Два нови горски пожара избухнаха в Латвия, един от които унищожи 220 хектара площи в блатист район близо до границата с Естония, предаде Франс прес. Другият пожар избухна в близост до централния град Йекабпилс, но вече е потушен. Затова пък пожарникарите не успяват да угасят големия пожар, който от две седмици бушува в в северната част на област Видземе, където е унищожил 1200 хектара торфени находища, гори и блата. Повечето евакуирани жители още не могат да се завърнат по домовете си. В момента Латвия е обхваната от суша с рекордна продължителност от един век насам. Заради липсата на оборудване латвийското правителство реши да закупи шест нови тежкотоварни хеликоптера за превоз на хора и пренасяне на големи количества вода за гасене на пожари.", "date": "2018.08.02", "title": "Предупреждения за опасни горещини в Южна Европа"}
{"url": "https://www.24chasa.bg/novini/article/6993802", "text": "Строителните предприемачи в България започнаха да се ориентират към по-големи сгради, тип блокове. Това личи от данните на статистиката за второто тримесечие на 2018 г. Броят на издадените разрешителни за строеж на жилищни сгради през месеците от април до юни са с 10,4% по-малко от тези за същия период на предходната година, но броят на жилищата в тях е с 40,6% повече, а общата им площ - с 31% повече. Същото е и с жилищните строежи, започнати през второто тримесечие - те са с 11,9% по-малко от започнатите през април-юни 2017 г., но жилищата в тях са с 61,2% повече, а площта им - с 54% по-голяма. В сравнение с първото тримесечие на 2018 г. всички данни сочат увеличение - и в броя на издадените разрешителни, и в площта и броя на апартаментите, но това не е толкова показателно, защото зимните месеци по принцип са слаби за строителния бранш. Преориентирането на жилищното строителство към по-масивни сгради е нормално, като се има предвид, че така се постига икономия от мащаба. Например с почти еднакви разходи за инфраструктура и присъединяване към нея в големия жилищен блок се получават повече апартаменти за продажба. От бранша обаче обръщат внимание, че големите жилищни сгради не навсякъде са възможни. За тях трябват подходящи терени, каквито не навсякъде има, особено в пренаселените части на големите градове. Свободни пространства обикновено има само там, където обществената инфраструктура липсва. Разрешителните за строителство на административни сгради през второто тримесечие са с 20% по-малко спрямо година по-рано, но при тях и площта е с 53,6% по-малка. В същото време започнатите през април-юни 2018 г. административни сгради са по-големи на годишна база и като брой, и като обем.", "date": "2018.08.02", "title": "Блоковете пак на мода - строят с 10% по-малко сгради, но жилищата в тях са 40% повече"}
{"url": "https://www.24chasa.bg/novini/article/6993838", "text": "“Лидл България” разширява продуктовата си линия “Родна стряха”, като добавя два нови продукта от собствената ферма - варена шунка от свински бут и суровосушен деликатес (луканка). Това съобщиха в четвъртък от търговската верига. От компанията допълват, че обогатяването на линията “Родна стряха” е продължение на политиката за подкрепа на българското производство и родния вкус. Продуктите от собствена ферма се характеризират с това, че са произведени със суровини, които производителят добива сам, осигурявайки затворен цикъл на производство. По този начин се гарантира проследяемост от съставките до крайния артикул и се постига по-стриктен контрол и по-високо качество на продукцията. Всички продукти от собствена ферма, предлагани в магазините на “Лидл България”, се отличават със специален символ върху опаковката. ", "date": "2018.08.02", "title": "“Лидл” с нови продукти от собствена ферма"}
{"url": "https://www.24chasa.bg/novini/article/6993924", "text": "Министърът на диаспората на Албания Пандели Майко обяви, че от 1 януари границата между Албания и Косово ще бъде отворена и добави, че това е решение на албанския премиер Еди Рама, съобщава прищинският\" Газета експрес\". Майко не споменал властите в Прищина, но от кабинета на премиера на Косово Рамуш Харадинай заявиха, че премиерът е дал зелена светлина на този процес, съобщава вестникът, цитиран от БТА.  Косово и Албания вече няма да имат класическа граница и тези, които посещават двете страни, вече няма да бъдат спирани от граничната полици от двете страни, пише \"Газета експрес\" и добавя, че \"ако всичко върви добре, Шенген за двете страни влиза в сила от 1 януари 2019 г.\"", "date": "2018.08.02", "title": "\"Газета експрес\": Харадинай одобрил\nпремахването на границата между Косово и Албания"}
{"url": "https://www.24chasa.bg/novini/article/6993850", "text": "Балканите от барутен погреб стават проспериращ регион. Решихме проблеми от десетилетия. Миналата година проявихме храброст и подписахме договора за добросъседство, който пораждаше не спорове, а бой. Проведохме огромна тиха дипломация. Поздравявам колегите Ципрас и Заев за усилията за решаване на спора за името, за тежките политически проблеми, които успяха да решат.” Това заяви премиерът Бойко Борисов в Благоевград вчера, където заедно с македонския си колега Зоран Заев участва в тържествената церемония по отбелязване на 115 години от Илинденско-Преображенското въстание. Борисов подчерта, че днес вместо спорове и бой заедно честваме своите герои. Двамата за първи път го сториха миналата година - веднага след подписването на историческия договор между София и Скопие почетоха въстанието и се поклониха на гроба на Гоце Делчев в Македония. Направено е - договорът за добросъседство, подписан точно преди година в Скопие, каза вчера Борисов пред гостите и благоевградчани, събрани на площада за честването. Този договор “повлече крак” и Македония напредва в преговорите с НАТО и ЕС, подчерта българският премиер. “Тук споменахме 4 войни, в които е участвал македонският пехотен полк. Представете си сега тук да са построени нашите деца, синове, дъщери - да отиват оттук да се бият, да умират. Ние отидохме там, където са биеха - на гроба на Гоце Делчев. Вместо да се бием, ние се поклонихме, сведохме глави. В София бяхме заедно на паметника на цар Самуил. Радват ни се и в Скопие, и тук. Нашите общи герои не са се делили, били са се заедно. Така и ние вървим напред”, заяви още Бойко Борисов. И бе категоричен: “Дадохме пример в Европа. Направихме най-тежките преговори с Македония, Гърция, Албания, Сърбия. Поздравявам и Александър Вучич и Тачи  за усилията да решат спора с Косово, допълни Борисов. Зоран Заев пък три пъти изказа искрената си благодарност към България и “личния мой приятел Бойко Борисов” за усилията за решаване на проблемите. Македонският премиер призна, че основна заслуга Скопие да получи дата за начало на преговори за членство в ЕС и покана за НАТО е на премиера Борисов. “Подадената ръка от България дойде в най-важния момент за Македония. Това е подадена ръка от истински приятел. Сграбчихме момента, който отвори важни перспективи пред евро-атлантическата интеграция на Македония. нито да получим дата за преговори с ЕС и покана за членство в НАТО”, каза Зоран Заев. Той изрази оптимизъм, че “идват добри дни за Македония, защото имаме поддръжка от България”. Допълни, че различията са надскочени и двете правителства са показали висока историческа отговорност в името на стабилността и просперитета на региона. “Балканите вече не са буре с барут, а регион, който има своето достойно място в Европа. Изпращаме силна поръка как се гради приятелство”, завърши македонският премиер. Преди церемонията двамата разговаряха на 4 очи. Борисов обясни, че са обсъдили от българска страна. “Това е най-прекият път и пунктът е много натоварен. Ще го разширим от наша страна, което ще струва 1,5 млн. лв. С оглед и общите военни учения в НАТО необходимостта от по-голям ГКПП е належаща”, обясни Бойко Борисов. На площада бяха представителните роти на гвардейците, пристигна и шествието на ВМРО от паметника на Тодор Александров до този на Гоце Делчев. Сред стотиците хора имаше и представители от Македония, а шествието бе водено от членове на клуб “Традиция”. Миналата година, след като подписаха договора за приятелство, сътрудничество и добросъседство между България и Македония, на 2 август двамата премиери бяха заедно в църквата “Свети Спас” в Скопие, където се поклониха пред тленните останки на Гоце Делчев, пренесени там през 1946 г.", "date": "2018.08.02", "title": "Борисов и Заев: Балканите не са вече барутен погреб (Обзор)"}
{"url": "https://www.24chasa.bg/novini/article/6993931", "text": "Русия продължава \"да опитва да отслаби и раздели Съединените щати\", като се намесва в американския изборен процес и в политическия дебат. Такова обвинение отправи днес директорът на националното разузнаване на САЩ Дан Коутс на пресконференция в Белия дом, предадоха Франс прес и БТА. \"Това е заплаха, която трябва да вземем много на сериозно\", предупреди на свой ред директорът на ФБР Кристофър Рей, който също направи изявление на пресконференцията. ФБР е започнало разследвания за намеса в изборите, съобщи той. \"Знаем, че руснаците са се опитали да хакнат компютри и да откраднат информация от кандидати и от правителствени служители\", заяви Коутс. Той добави, че Русия не е единствената страна, която се опитва да повлияе на изборите в САЩ. Коутс и Рей участваха в пресконференцията, за да оповестят какви мерки взема администрацията на Тръмп за гарантиране на сигурността на изборите.", "date": "2018.08.02", "title": "Американското разузнаване: Русия продължава \"да опитва да отслаби САЩ\""}
{"url": "https://www.24chasa.bg/novini/article/6993611", "text": "Д-р Ирена Иванова, която падна от 7-ия етаж на жилищен блок, се е разминала със смъртта още по време на полета. Докато е летяла надолу, 35-годишната жена е получила опасно пробождане във врата на милиметри от сънната артерия. Това сподели пред \"168 часа\" близка на лекарката, пожелала анонимност. \"Вероятно при падането - разказва източникът ни. - Хубавото е, че е минал на милиметри от сънната артерия, иначе краят щеше да е фатален. Това е Божа работа. Тя беше откарана в \"Пирогов\", където лекарите правят всичко възможно. Паднала е от задната страна на блока, където е имало трева, тоест почвата е омекотила удара.\" Според нея обаче това не е основният проблем. \"Ирена има много тежки счупвания в областта на таза, на двете подбедрени кости, 2-те пети и 2-те капачки - плаче приятелката й. - Лекарите казват, че точно това е довело до голяма загуба на кръв и е застрашило живота й.\" Д-р Иванова работи от 10 г. в спешното отделение на \"Александровска болница\" в София, но по ирония на съдбата именно тя в момента е на мястото на хората, които до този момент е спасявала. На 20 юли в блок 302 в столичния кв. \"Люлин\" след употреба на алкохол тя се скарала със своя приятел. Пред разследващите той казал, че лекарката е излязла ядосана на терасата, но се спънала и полетяла от високо. Според приятелката й въпреки падането от 22 метра височина докторката има и разкъсвания, които обаче не са животозастращаващи. \"Колегата ни наистина има много травми, но - споделя пред \"168 часа\" проф. Асен Балтов, директор на \"Пирогов\". - Бяха я докарали бързо, а екип на място реагира доста адекватно.\" По думите му подобни случаи са изключително особени, защото най-ценни са първите часове след инцидента. \"Трябва да бъде приложен т.нар. демидж контрол, който дава възможност да се направи най-важното за живота в първите 6 до 12 часа - разказва директорът. - Най-важно е да не се допуска кръвозагуба, да има достатъчен приток на кислород и добра циркулация. Всички други интервенции на този етап се отлагат във времето, защото на първо място трябва да бъдат проведени тези реанимационни мероприятия.\" Според него подобни случаи могат да шокират дори лекарите, но те запазват самообладание и извършват животоспасяващите интервенции. Предстоят обаче още такива, изискващи специални скъпи импланти, които не се заплащат от НЗОК. \"Колегите първо извършиха качествена диагностика и след това се пристъпи към операциите - разказва професорът. - на подбедрицата и една специална клампа, която да затвори счупването на таза, така че да ограничи кръвоизлива. Това стана в рамките на час, час и половина.\" Обикновено подобни интервенции отнемат повече от 24 часа, когато се действа на няколко етапа, но те са пагубни за пострадалия. Затова реанимационният екип е реагирал бързо. \"Едно счупване на бедрото довежда до загуба на около литър кръв\", споделя директорът. Както вече близкката на д-р Иванова каза, са счупени и двете й бедра, което е общо 2 л. \"От подбедрицата се губи около половин литър - разказва проф. Балтов. - Тоест е изгубила само от тези травми. Отделно счупването на таза е още 2 л. Което означава, че около 4,5 л са изтекли.\" Това доведе до кампания за даряване на кръв, защото в човешкото тяло има между 6 и 7 л. Оказа се обаче, че набирането е доста трудно заради рядката кръвна група на д-р Иванова, която е 0 отрицателна. \"До момента на колегата ни - обяснява проф. Балтов. - Ако в следващите 1-2 седмици е добре, ще започнат последващи интервенции.\" По тази причина на 6 август от 17 часа ще се събира кръв за пациенти, които се нуждаят от преливане, включително и за д-р Иванова, в Рапортна зала \"Проф. Емил Таков в \"Пирогов\". По думите му обаче всяко тяло, получило такива травми, винаги има \"Организмът включва имунна система, която отговаря на получените травми - разказва директорът. - В повечето случаи се получава тежко възпаление, което и това също трябва да бъде преодоляно. След това се отваря един прозорец, в който подобен пациент може да бъде опериран. Това е тежък и сложен процес и чакаме момента, в който можем да реагираме.\" По тази причина в момента д-р Иванова е на апаратна вентилация, в изкуствена кома, за да може да й бъдат направени други операции. \"На този етап никой не може да даде прогнози за състоянието на д-р Иванова - споделя проф. Балтов. - За съжаление, когато дойде времето за новите операции, отново, защото в момента тя е едно крехко яйце, което лесно може да се счупи.\" Засега още не е ясно какво точно се е случило на 20 юли и дали наистина д-р Иванова се е подхлъзнала и е паднала от 7-ия етаж. По тази причина тече разследване.", "date": "2018.08.02", "title": "\"168 часа\": Лекарката, паднала от 7-ия етаж, ще живее. При полета на косъм от смъртта - клон разкъсва врата й до сънната артерия"}
{"url": "https://www.24chasa.bg/novini/article/6993887", "text": "Норвежките власти предупреждават водачите на МПС да се оглеждат за северни елени, подтикнати да търсят убежище в хладни тунели заради рекордните горещини в отдалечените северни райони на страната, предаде Франс прес. \"В Северна Норвегия от седмици е много горещо. Търсейки спасение от жегите, северни елени и овце се крият в хладни тунели и на сенчести места\", казва представител на Пътна администрация, цитиран от БТА.  Норвежкият метеорологичен институт отчете в сряда във Финмарк - регион в Северния полярен кръг, обитаван от елени, температура от 31,2 градуса Целзий. Горещините в района са толкова големи, че досега през годината са регистрирани 12 \"тропически\" нощи с температури над 20 градуса Целзий. Властите отбелязват, че до този момент няма съобщение за сериозни инциденти с животни, но описват ситуацията като \"сериозно предизвикателство\". Разрешението й може да дойде още през уикенда, когато според метеоролозите се очаква температурите да се върнат към обичайните си стойности.", "date": "2018.08.02", "title": "Северни елени търсят убежище в хладни тунели заради рекордните арктически горещини"}
{"url": "https://www.24chasa.bg/novini/article/6993896", "text": "Вторичен трус  е последвал в Благоевградско минути след   Според Геофизичния институт при БАН вторият трус е усетен в 18:02 часа, българско време, и е бил в района на Мелник с магнитуд 3,4 на дълбочина 15 км.  Припомняме, че първият трус беше усетен най-силно в района на Гоце Делчев, Мусомища, както и по високите етажи на София и Пловдив. ", "date": "2018.08.02", "title": "Вторичен трус в Благоевградско"}
{"url": "https://www.24chasa.bg/novini/article/6993705", "text": "Американският президент Доналд Тръмп получи ново писмо от севернокорейския лидер Ким Чен-ун, заяви днес Белият дом, цитиран от световните агенции. Писмото е получено вчера, каза говорителката на Белия дом Сара Сандърс. По думите й кореспонденцията между Тръмп и Ким \"има за цел да продължи развитието след тяхната среща в Сингапур и да доведе до напредък по ангажиментите, поети в съвместната декларация на САЩ и КНДР\", предаде БТА.  По-рано днес Тръмп благодари на Ким в Туитър за връщането на тленните останки на американски войници, загинали в Корейската война през 1950-53 г., а също \"за милото му писмо\" и заяви, че \"с нетърпение очаква скоро да се види с него\". Белият дом не каза дали двамата лидери може да се срещнат отново.", "date": "2018.08.02", "title": "Доналд Тръмп получил ново писмо от Ким Чен Ун"}
{"url": "https://www.24chasa.bg/novini/article/6993739", "text": "\"Балканите от барутен погреб стават проспериращ регион. Решихме проблеми от десетилетия. Миналата година проявихме храброст и подписахме договора за добросъседство, който пораждаше не спорове, а бой. Проведохме огромна тиха дипломация. поздравявам колегите Ципрас и Заев за усилията за решаване на спора за името, за тежките политически проблеми, които си създадоха, но успяха\", каза премиерът Бойко Борисов в Благоевград. Заедно с македонския си колега Зоран Заев участваха в тържествената церемония по отбелязване на 115 г. от Илинденско-Преображенското въстание. Борисов подчерта, че днес вместо спорове и бой, заедно честваме своите герои. Подчерта, че е направено това, което никой не вярваше - договорът за добросъседство, подписан точни преди година в Скопие. Този договор \"повлече крак\" и Македония напредва в преговорите с НАТО и ЕС. \"Тук споменахме 4 войни, в които е участвал македонския пехотен полк. Представете си сега тук да са построени нашите деца, синове, дъщери да отиват от тук да се бият, да умират. Ние отидохме там, където са биеха - на гроба на Гоце Делчев. Вместо да се бием, ние се поклонихме, сведохме глави. Заедно отидохме при папата. В София бяхме заедно на паметника на цар Самуил. Радват ни се и в Скопие, и тук. Нашите общи герои не са се делили, били са се заедно. Така и ние вървим напред. Дадохме пример в Европа. Направихме най-тежките преговори с Македония, Гърция, Албания, Сърбия. Кой си е представял, че Албания може да си помисли дори за членство в ЕС! Поздравявам и Александър Вучич и Тачи за усилията да реши спора с Косово\", допълни Борисов. Зоран Заев пък три пъти изказа искрената си благодарност към България и \"личния мой приятел Бойко Борисов\" за усилията за решаване на проблемите и призна, че основна заслуга Македония да получи дата за начало на преговори за членство в ЕС и покана за НАТО е на премиера Бъорисов. \"Подадената ръка от България дойде в най-важния момент за Македония. Това е подадена ръка от истински приятел. Сграбчихме момента, който отвори важни перспективи пред евро-атлантическата интеграция на Македония. Без договора с България, нямаше до постигнем договора с Гърция, нито да получим дата за преговори с ЕС и покана за членство в НАТО\", каза Заев. Изрази оптимизъм, че \"идват добри дни за Македония, защото имаме поддръжка от България\". Допълни, че различията са надскочени и двете правителства са показали висока историческа отговорност в името на стабилността и просперитета на региона. \"Балканите вече не са буре с барут, а регион, който има своето достойно място в Европа. Изпращаме силна поръка как се гради приятелство\", допълни македонският премиер. Борисов обясни, че с него са разговаряли по време на срещата на 4 очи за разширяване он нашия ГКПП Ст. Лисичково от българска страна. \"Това е най-прекият път и пунктът е много натоварен. Ще го разширим от наша страна, което ще струва 1,5 млн. лв. С оглед и общите военни учения в НАТО, необходимостта от по-голям ГКПП е належаща\", допълни Борисов. На площада бяха представителните роти на гвардейците, пристигна и шествието на ВМРО от паметника на Тодор Александров до този на Гоце Делчев. Сред стотиците харя имаше и представители нот Македония, а то бе водено от членове на клуб \"Традиция\". Миналата година на 2 август двамата премиери бяха заедно в църквата \"Свети Спас\" в Скопие, където се поклониха пред тленните останки на Гоце Делчев, пренесени там през 1946 година. Ден преди това беше подписан договорът за приятелство, сътрудничество и добросъседство между България и Македония.", "date": "2018.08.02", "title": "Зоран Заев: България ни подаде ръка в най-важния момент. Благодаря на моя приятел Борисов"}
{"url": "https://www.24chasa.bg/novini/article/6993752", "text": "\"С премиера Заев се договорихме да разширим от наша страна ГКПП Ст. Лисичково, защото потокът нараства. През този пункт е най-късото разстояние и трябва да създадем удобство за пътуващите. Той е от геостратегическо значение. 1 млн. души са минали от едната в другата държава за туризъм и бизнес. С 12% вече е по-голям стокооборотът\", каза премиерът Бойко Борисов в Благоевград, където участва с македонския премиер Зоран Заев в отбелязване на 115 г. от Илинденско-Преображенското въстание. Заев допълни, че с оглед предстоящото членство на Македония в НАТО ще се провеждат и много общи учения и затова пунктът е важен.", "date": "2018.08.02", "title": "Бойко Борисов: Разширяваме ГКПП Ст. Лисичково, увеличи се потокът"}
{"url": "https://www.24chasa.bg/novini/article/6993753", "text": "Илинден ни напомня, че свободата и историческата истина трябва да се ценят и ревностно да се отстояват. Това е написал в страницата си във фейсбук президентът Румен Радев по повод годишнината от Илинденско-Преображенското въстание. По думите на държавния глава Илинденско-Преображенското въстание е героичен и трагичен венец на българското революционно движение за свобода и национално обединение. \"С решителност и жертвоготовност, без надежда за помощ отвън, българите от Македония и Тракия се вдигнаха в отчаяна, но достойна битка за справедливост. Въстаниците издигнаха великото кредо на нашата национална революция - \"Свобода или смърт\". В борбата паднаха мнозина, защото съзнаваха и приемаха, че собственият им живот е историческата цена на свободата. Тяхната саможертва почитаме и не забравяме\", посочва още Румен Радев.", "date": "2018.08.02", "title": "Румен Радев: Илинден ни напомня, че \nсвободата трябва да се цени"}
{"url": "https://www.24chasa.bg/novini/article/6993759", "text": "Областният управител на Пловдивска област Здравко Димитров обяви бедствено положение в седемдневен срок, считано от 16 ч. на 2 август, съобщава БГНЕС. Решението за това бе взето на извънредно заседание на Щаба за защита при бедствия, а причините са няколко: преливането на участък от река Чая на територията на Община Садово - землища на Садово и село Катуница, в Община Родопи, в землището на село Ягодово, пропадането на пътя за село Добралък, в община Куклен и активизиралите се свлачища по пътя Асеновград - Смолян. Бедствията са в резултат от проливните дъждове, които повишиха нивото на река Чая и тя не можа да бъде удържана от дигата в района на село Катуница, строена през 50-те години на миналия век. В момента там работи тежка техника и се насипва едроломен камък, като целта е незабавно възстановяване на съоръжението. В по-дългосрочен план се предвижда изграждането на нова дига. Пътят до родопското село Добралък пък е пропаднал на 4 км от селото и достъпът е скилно затруднен. там няма засегнати къщи и бедстващи хора, но няколко квартала на селото са непроходими. В момента се обрушва скатът, за да бъде разчистен пътят. Възстановено е електрозахранването. Пътят Асеновград - Смолян в четвъртък остана затворен за часове заради паднали скали в района на Бачково. По-късно беше отворен за движение, а след това - отново блокиран, тъй като свлачището отново се активизирало. Колите се пренасочват през Кричим.", "date": "2018.08.02", "title": "Обявиха бедствено положение в Пловдивско"}
{"url": "https://www.24chasa.bg/novini/article/6993764", "text": "Компанията \"Епъл\" (Apple) стана днес първата в историята на борсите с пазарна капитализация от над 1 трилион долара. Ден по-рано от тази символична граница я деляха само 10 млрд. долара. Прекрачването ѝ се дължи на отчетите, които показаха по-добри резултати за второто тримесечие от очакванията на инвеститорите и съобщението, че ще изкупи собствени акции за 20 млрд. долара, предаде  .  От вторник насам акциите поскъпнаха с 9 процентни пункта, поради което основаната в гаража на Стив Джобс в Калифорния през 1976 г. компания за персонални компютри стана първата публично листвана на борсата американска компания с оценка, равняваща се на 1.6 пъти стойността на целия фондов пазар на Русия. И за запазване на най-високото място ѝ предстои битка с имена като \"Алфабет\" и \"Амазон\". Решаваща роля в най-новия възход на \"Епъл\" стана появата на персонални устройства като айпад и смартфона айфон, но ако главният ѝ изпълнителен директор Тим Кук не намери толкова силен продукт за бъдещето, ентусиазмът на инвеститорите може да охладнее. През 2006 г. - година преди появата на iPhone компанията имаше под 20 млрд. долара продажби и едва 2 млрд. долара нетна печалба. Миналата година разликата от тези данни се увеличи над 11 пъти до 229 млрд. долара и нетни печалби от 48.4 млрд. долара. Това я направи най-печелившата американски публично листвана компания. Днес приходите ѝ са по-големи от БВП на множество държави по света, а акциите ѝ след премиерата през 1980 г. са поскъпнали над 50 000 процента. За тези четири десетилетия се случи нещо много по-важно - \"Епъл\" промени начина, по който потребителите се свързват, как бизнесът извършва всекидневните си операции и стана архитект на революцията на мобилните комуникации.", "date": "2018.08.02", "title": "\"Епъл\" стана първата компания с пазарна оценка от над 1 трилион долара"}
{"url": "https://www.24chasa.bg/novini/article/6993772", "text": "Граждански сдружения в САЩ заведоха дела срещу президента Тръмп и членове на администрацията му по обвинение, че са подложили над 1000 незаконни имигранти на нечовешки условия на задържане в Калифорния, предаде Франс прес, цитирана от БТА.  От 8 юни има задържани хора във федерални центрове \"в нарушение на конституционните им права\", се казва в жалбата, внесена от редица организации, сред които влиятелният Американски съюз за граждански свободи и Бюрото за правни съвети на затворници в Калифорния. \"Те са затворени в килии през по-голямата част от деня и по цяла нощ и не прегледани от медицински персонал. Предлага им се неподходяща храна, която понякога не става и за ядене, например мляко с изтекъл срок на годност или сандвичи, състоящи се само от две филии хляб\", се казва в жалбата. Вчера редица служители на администрацията на САЩ, включително един от началниците на граничната полиция, бяха разпитани на изслушване в Конгреса след влизането в сила тази пролет на политика на нулева толерантност към незаконната имиграция. След бурните реакции срещу системното разделяне на семействата, които преминават незаконно границата, което доведе до отнемането на над 2500 деца от техните родители или настойници, президентът Тръмп бе принуден да преразгледа тази мярка. В жалбата се твърди, че задържаните в Калифорния са подложени \"на сурови условия, които могат да се опишат само като наказателни и нечовешки\". Жалбата е внесена срещу президента Тръмп, министърката на вътрешната сигурност Кирстен Нилсен, министъра на правосъдието Джеф Сешънс и служители на граничната полиция и други ведомства.", "date": "2018.08.02", "title": "Съдят Тръмп за нечовешко отношение към задържани мигранти"}
{"url": "https://www.24chasa.bg/novini/article/6993769", "text": "Хиляди пожарникари, които се борят с бушуващите в Калифорния пожари, се мъчат да ограничат двата най-големи пожара, единият от които гори вече близо три седмици, а другият вече се е превърнал в един от най-унищожителните в този американски щат, предаде Франс прес. По данни на щатската противопожарна служба \"пожарът Кар\" е унищожил близо 51 000 хектара от избухването си на 23 юли, което е предизвикано от \"механична повреда на моторно превозно средство\". Той също така е изпепелил 1465 сгради, включително около 1000 жилища, което го прави шестият най-разрушителен пожар в щата на този етап, предаде БТА.  Борещите се с този пожар над 4200 пожарникари са успели да го ограничат с 35 процента. В този пожар са загинали двама пожарникари и четирима цивилни. Другият голям пожар е \"пожарът Фъргюсън\", който започна на 13 юли. До момента той е ограничен само с 39 процента. Той е унищожил 27 765 хектара, в това число 2300 само през изминалата нощ. Този пожар бушува в близост до известния национален природен парк Йосемити, който е частично затворен поне до 5 август. Други два големи пожара са \"пожарът Ривър\", който е намален до 50 процента след като е унищожил над 14 200 хектара и \"пожарът Ранч\", който е намален с 33 процента от максималния си обхват и е разрушил над 30 300 хектара площи. Пожарите в Калифорния предизвикаха евакуацията на десетки хиляди души, част от които през последните дни получиха разрешение да се върнат по домовете си.", "date": "2018.08.02", "title": "Хиляди пожарникари се мъчат да овладеят \nдвата най-големи пожара в Калифорния (Снимки)"}
{"url": "https://www.24chasa.bg/novini/article/6993834", "text": "Шофьорите, на които не им се налага спешно пътуване по направлението Асеновград - Смолян да отложат тръгването си до края на деня и утре. В момента временно e ограничено движението по път II-86 Пловдив – Смолян в участъка Нареченски бани - Юговско ханче поради обрушването на ската. Очаква се по-късно днес движението да бъде възстановено, но ако е необходимо работата на алпинистите ще продължи и утре. Обходният маршрут е по път III-866 Кричим – Девин, но там трафикът също е затруднен, тъй като има заливане на пътното платно от стичането на вода по ската и затлачването на водостоци от падналата скална маса. Предвижда се утре за оттичането на водата в участъка от третокласния път Кричим – Девин, при разклона за село Осиково, да се постави допълнителна тръба и при извършването на необходимите аварийни дейности движението ще бъде ограничено. Екипи на пътноподдържащото дружество работят в пълна мобилизация и на двете отсечки, за да се осигури безопасността на движение предвид предстоящите почивни дни, когато много хора тръгват на път. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.08.02", "title": "АПИ: Шофьорите да не пътуват по пътя Асеновград - Смолян"}
{"url": "https://www.24chasa.bg/novini/article/6993848", "text": "Заради наводнения вследствие на поройни дъждове, които валят от сутринта, в района на село Жагубица в Източна Сърбия е обявено извънредно положение, предаде Танюг. Наводнени са и шест околни села. Екипи на бърза помощ и пожарната са изпратени за помощ. Кметът на Жагубица Сафет Павлович каза, че засега няма жертви на наводненията, а застрашеното население се евакуира. В района се предприемат мерки и за спасяване на добитъка, но много домашни животни са загинали, предава БТА.  Според местните медии много къщи са наводнени, а пороят тази сутрин е влачил автомобили. Електроснабдяването в Жагубица е прекъснато, а помпите на местния водопровод са изключени заради опасност от замърсяване на питейната вода.", "date": "2018.08.02", "title": "Обявиха извънредно положение в Източна Сърбия заради дъждовете"}
{"url": "https://www.24chasa.bg/novini/article/6993857", "text": "Сръбски съд осъди условно 28-годишния Асмир Р. от Нови Пазар на 8 месеца затвор за заплахи със смърт, които е отправил към президента Александър Вучич, министъра на вътрешните работи Небойша Стефанович и депутата от Сръбската радикална партия Воислав Шешел, предаде Танюг, цитирана от БТА.  Прокуратурата е обжалвала тази присъда, защото смята, че подсъдимият е трябвало да получи ефективно, а не условно наказание. Асмир Р. беше обвинен, че преди два месеца се е обадил в полицията в Белград и заплашил, че ще убие Вучич, Стефанович и Шешел. Белградската полиция е уведомила колегите в Нови пазар, които няколко часа по-късно са арестували Асмир в дома му. При обиска на жилището не е намерено никакво оръжие. Обвиняемият отрече, че е заплашвал с убийство Вучич, Стефанович и Шешел. Той твърдеше в съда, че при обаждането в полицията е изразил недоволство от отношението на властите към Нови пазар и неговите жители.", "date": "2018.08.02", "title": "Осъдиха сърбин на 8 месеца затвор за смъртни заплахи срещу Александър Вучич"}
{"url": "https://www.24chasa.bg/novini/article/6993872", "text": "Близо 2,2 млн. души живеят с 314 лв. на месец и са под прага на бедността. 2361 лева на месец са необходими на четиричленно семейство за нормален живот. Това показват последните данни на КНСБ, представени от президента на синдиката Пламен Димитров. Парите са нужни за покриване на основни разходи - за храна, поддържане на жилището, здравеопазване, транспорт и почивка. За човек от домакинство са необходими 590,32 лв., като издръжката нараства с 36 лв. от началото на годината, отчете президентът на синдиката. В София необходимите средства за нормален живот са със 717 лв. повече - 3078 лв. за четиричленно домакинство. Нетната средна работна заплата в столицата е 1168 лв., или бруто 1505 лв. 44% от домакинствата са с общ доход на човек от 321 до 590 лв. Така общо 5 417 000 българи живеят с до 590 лв. месечно, показва изследването. Нетният размер на средната работна заплата трябва да е около 1200 лева на човек, за да може семейството да живее нормално, но не повече от 20 на сто от наемните работници у нас получават подобни заплати. Средното нетно възнаграждение през март е по-ниско с 321 лева, каза Пламен Димитров. Според изследването на КНСБ продължава тенденцията да има голяма разлика в различните области на страната. Така например в Благоевград, Видин и Кюстендил все още хората получават едва 50% от необходимите средства за издръжка на живот. Друга тенденция, която се откроява, е, че заплатите на хората, които имат най-високи доходи, нарастват по-бързо от тези, които имат най-ниски. Това кара по-бедните да пестят основно от здравеопазване и образование.", "date": "2018.08.02", "title": "Близо 2,2 млн. са бедните българи (Обзор)"}
{"url": "https://www.24chasa.bg/novini/article/6993671", "text": "Над 10 000 мигранти и бежанци са пристигнали в Гърция от Турция през река Еврос /Марица/, която тече по границата между двете страни, през първата половина на 2018 г., заяви неправителствена организация, цитирана от Ройтерс. Представител на организацията \"Лекари без граници\" в Гърция уточни, че този брой е по-голям, отколкото пристигналите по този маршрут за цялата 2017 г., които са били около 7500 души. \"Броят на пристигащите бежанци и мигранти е превишил 10 000 души през първите шест месеца на тази година - повече, отколкото е бил общият брой на пристигналите през 2017 г.\", посочи Ифигения Анастасиади, координатор на гръцкия клон на \"Лекари без граници\", позовавайки се на данни на полицията, цитирана от БТА.  Близо един милион мигранти пристигнаха от Турция по море през гръцките острови през 2015 г., но този маршрут беше почти затворен, след като ЕС и Анкара сключиха споразумение за спиране на миграционния поток през 2016 г. Анастасиади призова правителството да изпрати лекари и да модернизира приемния център на река Еврос, който тя нарече \"забравено място\". Агенцията на ООН за бежанците също заяви по-рано тази година, че центърът на прием на мигранти в района е пълен над капацитета си от 240 души.", "date": "2018.08.02", "title": "Увеличава се броят на мигрантите от Гърция в Турция през река Еврос"}
{"url": "https://www.24chasa.bg/novini/article/6993614", "text": "Група сенатори републиканци и демократи внесе законопроект в Сената на САЩ, който според тях ще повиши натиска над Русия в отговор на намесата на Москва в изборите в САЩ, както и заради дейността й в Сирия и агресията й в Крим, предаде Ройтерс, цитирана от БТА.  \"Сегашният режим на санкции не успя да откаже Русия да се меси в наближаващите междинни избори тази година. Целта ни е да променим статуквото и да наложи смазващи санкции и други мерки срещу Путинова Русия, докато Путин не престане да се меси в изборния процес в САЩ, не спре кибератаките над инфраструктура в САЩ, не изведе Русия от Украйна и не прекрати усилията да създава хаос в Сирия\", каза сенаторът републиканец Линдзи Греъм.", "date": "2018.08.02", "title": "В Сената на САЩ бе внесен законопроект за нови санкции срещу Русия"}
{"url": "https://www.24chasa.bg/novini/article/6993620", "text": "„Впечатлен съм от социалната политика на „Асарел-Медет“АД и от инвестициите, които вашата компания прави в безопасни и здравословни условия на труд. Хората тук получават достойни възнаграждения. Впечатляващо е, че средната заплата при вас е два пъти по-висока от средната за страната в сектор „Добивна промишленост“ и три пъти по-висока от средната за страната. Проектите, които сте реализирали чрез публично-частно партньорство с община Панагюрище са за пример.“ Това заяви министърът на труда и социалната политика Бисер Петков, който посети „Асарел-Медет“АД днес – 2 август. По време на обиколката си в дружеството той бе придружаван от областния управител на област Пазарджик Стефан Мирев и кмета на община Панагюрище Никола Белишки. Министърът бе посрещнат от председателя на Управителния съвет и изпълнителен директор инж. Делчо Николов, който представи проектите на компанията за дългосрочно устойчиво развитие и инвестициите в модерна техника, нови технологии, опазване на околната среда и безопасност на труда за над 1,2 млрд. лева от 1999 година до сега. Министър Петков се срещна със студенти, които участват в Стажантската програма на „Асарел-Медет“АД за 2018 година. Той прояви интерес към пилотния проект за дуално обучение, който компанията реализира от 2014 година съвместно с Община Панагюрище и Професионалната гимназия по индустриални технологии, мениджмънт и туризъм в Панагюрище. Министър Бисер Петков сподели, че като университетски преподавател по икономика винаги е държал да има такава тясна връзка между образование и бизнес и се радва, че този модел на стажантска програма в „Асарел-Медет“ е работещ. „Имате шанса да стажувате и да се обучавате при един от най-големите работодатели. Използвайте го“, посъветва младежите министър Бисер Петков. След срещата с най-младите попълнения в асарелския екип, гостите разгледаха фирмената експозиция за историята на „Асарел-Медет“АД, след което посетиха диспечерната на рудник „Асарел“. Инж. Делчо Николов запозна министър Бисер Петков със системата за автоматизирано управление на рудника, както и с рекултивираните минни терени и развитието на биоземеделие в близост до компанията. Министър Петков разговаря с дежурния минен диспечер Димитър Панайотов за управлението на процесите, както и за условията, при които се работи в компанията, и му пожела да се пенсионира в това предприятие. В Панагюрище министър Бисер Петков проведе работна среща с кмета на общината Никола Белишки и посети залата трезор на Панагюрското златно съкровище.", "date": "2018.08.02", "title": "Министърът на труда и социалната политика Бисер Петков посети „Асарел-Медет“АД"}
{"url": "https://www.24chasa.bg/novini/article/6993634", "text": "Президентът на Чили Себастиан Пинера подписа указ, с който се ускорява разглеждането на законопроект за преименуване на Великденския остров в Рапа Нуи, съобщиха ТАСС и Франс прес. \"Придадохме изключителна спешност на подготвения преди време от депутати законопроект, за да се внесат изменения в конституцията на Чили и да се преименува остров, чието название вече няма да е Пасха, а Рапа Нуи - остров Пасха\", заяви президентът пред телевизия \"24 орас\". По думите на Пинера, по този начин названието на острова ще отразява неговата хилядолетна история и традициите му, предава БТА.  Чилийските власти взеха мерки за ограничаване на туристическия поток на острова. \"Този остров е магически - всички искат да го посетят - отбеляза президентът. - Приетият вчера нов закон цели да се регулира туризмът.\" Демографският растеж на острова, който е с площ 168 кв.км и се намира в югоизточната част на Тихия океан, на 3500 км от чилийския бряг, развитието на туризма и строителството застрашават неговата флора и фауна. Всяка година Великденският остров се посещава от 116 000 туристи. Населението му се удвои за няколко десетилетия. Постоянните жители на острова са 7750, 40 процента от които са родени там. В съответствие с новия закон пребиваването с максимална продължителност на острова се ограничава от 90 на 30 дни. Онези, които желаят да посетят тази чилийска територия, трябва да отговорят на някои критерии, да попълнят формуляр, да имат резервация в хотел или да са поканени от жител на острова, да представят билети отиване-връщане. Мярката се прилага както спрямо чужденците, така и спрямо желаещите да посетят острова чилийци.", "date": "2018.08.02", "title": "Чили ограничава достъпа до Великденския остров"}
{"url": "https://www.24chasa.bg/novini/article/6993427", "text": "Уникални кадри от катастрофата на мексиканския самолет,  Една от пътничките е заснела с телефона си момента на катастрофата. Запечатана е и паниката след евакуацията. За щастие при инцидента няма нито един загинал, предаде  В самолета на мексиканската авиокомпания \"Аеромексико\" имаше 103 души, като 98 от тях пострадаха. Повечето вече са изписани от болница. Междувременно бяха намерени двете черни кутии на самолета. Смята се, че причина за катастрофата е лошото време, но това ще бъде установено със сигурност след преглед на записите от устройствата. ", "date": "2018.08.02", "title": "Вижте уникални кадри от катастрофата на мексиканския самолет (Видео)"}
{"url": "https://www.24chasa.bg/novini/article/6993426", "text": "Психическото насилие да бъде признато за криминално престъпление, наравно с физическото насилие. Такова предложение ще бъде внесено за обсъждане на есен от парламентарната група на ГЕРБ. \"Предстои да разработи и внесе в Народното събрание през есента цялостен законодателен пакет от мерки срещу насилието върху жени и деца и домашното насилие\", каза при посещението си във Варна председателят на парламентарната правна комисия Данаил Кирилов. Той допълни, че част от предложенията са този вид насилници да бъдат лишавани от свобода. По думите му за сега предложението е санкцията за извършителите на такива престъпления да бъде затвор от 1 до 5 години, но размерът на наказанието подлежи на обсъждане. Съвсем нови състави в Наказателния кодекс ще бъда вкарани и във връзка с домашното насилие и насилието над жени и деца. Кирилов смята, че с промените в законодателството ще бъде подобрено изпълнението на мерките срещу насилниците, включително при издаване на ограничителна заповед. Освен това ще бъдат направени стъпки за подобряване на мрежата от центрове в страната, които оказват помощ на жертвите на този тип насилие. Предложенията за промените в Наказателния кодекс и в законодателството ще бъдат подложени на обществено обсъждане, като се предвижда още през септември да започнат срещи и консултации с гражданските организации, които работят с такива проблеми.", "date": "2018.08.02", "title": "Криминализират психическия тормоз"}
{"url": "https://www.24chasa.bg/novini/article/6993432", "text": "В някои населени места по света е буквално забранено да се умира, пише, newstrend24.ru. Например на японския остров Ицукусима (Миядзима) от 1878 година не се разрешава да бъдат погребвани хора и животни. Тъй като островът е природен резерват, е забранено и раждането, както и отсичането на дървета и изобщо изкореняването на каквато и да е растителност. Според местна легенда през 1555 година на острова се е водила кръвопролитна битка, след която напоената с кръв почва е била изгребана и изнесена, предава  .  В Лонгйир в архипелага Шпицберген в Норвегия също е забранено да се умира. Градът има малко гробище, но в него не са погребвани хора от 70 години. Причината е, че телата на мъртъвците не се разлагат. При разкоповане на гробове е установено, че телата напълно са се запазили в условията на вечен мраз. Учените дори са успели да изолират грипен вирус от човек, починал през 1917 година. Погребенията са забранени и във френския град Ле-Леванду, като причината е, че местното гробище вече е препълнено, пише още изданието.", "date": "2018.08.02", "title": "Забранено е да се умира. Вижте къде"}
{"url": "https://www.24chasa.bg/novini/article/6993439", "text": "Фирмата \"Инерком\" обжалва решението на Комисията за защита на конкуренцията, която забрани на компанията да купи дружествата на чешката ЧЕЗ в България. От \"Инерком\" съобщиха, че са депозирали жалба във Върховния административен съд срещу решението на КЗК от 19 юли. Според юристи обжалването на акта не отменя забраната на сделката. Това решение е по-скоро част от политическия пейзаж, коментира Славчо Нейков, председател на Управителния съвет на Института за енергиен мениджмънт: \"В контекста на решението на КЗК и последващата стъпка от страна на \"Инерком\" първото, което трябва много дебело да подчертаем, е, че става въпрос за действие в рамките на закона: компетентен орган – КЗК, се е произнесъл, предвидена е възможност за обжалване и „Инерком“ е предприел съответната стъпка. По-интересни са детайлите, а те според мен сочат, че това решение е по-скоро част от политическата конюнктура, отколкото едно независимо и обосновано от юридическа гледна точка решение на компетентна институция\"., обяснява експертът Според Нейков самият факт, че \"Инерком\" обжалва решението на КЗК, е достатъчно силна индикация, че фирмата има сериозни интереси към сделката. \"Това, което може да направи ВАС, ако приеме аргументите на \"Инерком\", посочени в жалбата, е да върне делото в КЗК. Там процедурата започва отново, вече на база на задължителните указания, които ще даде ВАС. И ЧЕЗ, и \"Инерком\", както и всеки инвеститор в подобна ситуация би си търсил правата, защото става дума за ужасно много пари, става дума и за репутация. Нямам съмнения, че ако бъдат използвани всички законоустановени механизми и не бъде постигнат резултатът, който целят компаниите, те сериозно ще оценят възможността да си търсят и този тип права по специалния ред, който е предвиден в закона“, коментира Славчо Нейков.", "date": "2018.08.02", "title": "Енергиен експерт: Решението на КЗК за продажбата на ЧЕЗ е политическа конюнктура"}
{"url": "https://www.24chasa.bg/novini/article/6993438", "text": "Премиерът Бойко Борисов току-що пристигна в Благоевград. Той влезе в хотел, където ще проведе среща с македонския си колега Зоран Заев. В делегацията на Македония е още и вътрешният министър Оливер Спасовски и посланикът на Македония у нас Марян Гьорчев. Борисов бе посрещнат от вицепремиера Красимир Каракачанов, кмета на Благоевград Атанас Камбитов и областния управител Бисер Михайлов. ", "date": "2018.08.02", "title": "Премиерът Борисов пристигна в Благоевград (Снимки)"}
{"url": "https://www.24chasa.bg/novini/article/6993445", "text": "Силните горещини доведоха до необичайно буен цъфтеж на токсични водорасли в Балтийско море и в езерата на Финландия, предаде  Бумът на синьо-зелени водорасли, наричани още цианобактерии, се дължи на голямото количество хранителни вещества във водата. Цианобактериите застрашават морската екосистема, особено мидите и рибите. Те са опасни и за човешкото здраве. Властите в Полша, Литва и Швеция призоваха хората да не плуват във води с наличие на такива водорасли.", "date": "2018.08.02", "title": "Токсични водорасли се появиха в Балтийско море заради необичайно горещо време"}
{"url": "https://www.24chasa.bg/novini/article/6993505", "text": "Европейската космическа агенция разпространи видео с изгрев, заснет от Международната космическа станция. Клипът е сниман от германския астронавт Александър Херст, един от общо петимата души на борда, предаде  .  Станцията се намира на около 300 км. от земната повърхност и обикаля планетата на всеки 90 минути.", "date": "2018.08.02", "title": "Ето как изглежда изгревът, видян от Международната космическа станция (Видео)"}
{"url": "https://www.24chasa.bg/novini/article/6993512", "text": "Мъжът, планирал смъртоносните атентати от 17 август 2017 г. в Каталуния, се движи свободно из Европа, предаде Франс прес, цитирайки статия от днес на в. \"Периодико\".  \"Местонахождението на терориста е известно. Той често пътува от държава в държава и влиза във връзка с други радикални групировки\", пише каталунският всекидневник, като се позовава на близки до разследването на атентатите от 17 август 2017 г. източници, цитирани от БТА.  Дълго време се смяташе, че 43-годишният марокански имам Абделбаки ас Сати е ръководител на шестимата радикализирани младежи, извършили нападенията. Сега обаче силите за сигурност го разглеждат само като посредник между тях и \"мозъка\" на операцията, живеещ в град в Централна Европа, пише \"Периодико\". Източниците на вестника обаче не разкриват нито националността, нито възрастта на \"мозъка\". На 17 август 2017 г. един от нападателите се вряза с ван в тълпата на една от най-оживените улици на Барселона и отне живота на 14 души. След това уби и шофьор на автомобил с цел да открадне превозното средство и да избяга. Няколко часа по-късно петимата му съучастници извършиха още една атака с кола, при която загина един човек. И шестимата нападатели от атентатите в Каталуния бяха убити от полицията, припомня Франс прес.", "date": "2018.08.02", "title": "\"Мозъкът\" зад атентатите в Каталуния \nпрез 2017 г. е на свобода"}
{"url": "https://www.24chasa.bg/novini/article/6993531", "text": "Над 1000 души се включиха в шествието, организирано от ВМРО по повод 115 години от Илинденско-Преображенското въстание. Колоната бе водена от облечени като четници членове на клуб \"Традиция\". В шествието участваха и членове на на ВМРО-ДПМНЕ от Македония. Участниците скандираха: \"България - Македония - заедно!\" Колоната пристигна на централния площад в Благоевград, за да се присъедини към тържествената церемония, която започва.", "date": "2018.08.02", "title": "1 000 души на шествие за 115 години от Илинденско-Преображенското въстание"}
{"url": "https://www.24chasa.bg/novini/article/6993532", "text": "\"Трябва да уважаваме труда на хората от охраната, които работят в Министерството на правосъдието, защото работят с едни, ще го кажа откровено смешни заплати, и то при висок риск, в това число и надзирателите в затворите. И когато нещо се случи с хората, които охраняват, отговорността е само тяхна. И на базата на тази отговорност, те са хората, които трябва да анализират и преценят риска и да вземат определени мерки. Защото, ако някой не само нарани надзирател или избяга, но се и самонарани, което също е проблем за охраната, преблемът ще е за едни хора, които изхранват семейства с 600 лв. заплата. Погледнете и от тази гледна точка\", бе коментарът на зам. главния прокурор Иван Гешев по повод окованата бивша кметица на \"Младост\" Десислава Иванчева на път за болницата. \"Отделно, съобразете се и, че не всеки обвиняем или подсъдим разполага с личен пиар, който да върви след него и да го снима. Доколкото прочетох изявленията от Министерството на правосъдието при подобни транспортирания това е рутинна практика при определен тип дела, която се прилага при всякакви обвиняеми и подсъдими\", добави обвинителят. Гешев обясни, че прави коментара по случая \"Иванчева\" и като гражданин и като прокурор. \"Факт обаче е, че обвиненията по този случай са за престъпление, по което се предвижда наказание от 10 до 30 години. То е с размерите на наказание, което се предвижда за квалифицирани текстове за убийство. Това, че ние преценяваме, че един тип престъпление според вас не е важен и не представлява обществен интерес, а по-тежки са убийствата, това е въпрос на определена преценка\", продължи прокурорът. \"Специализираната прокуратура не твърди дали един обвиняем е добър или лош. Не твърди дали един кмет си извършва работата или не. Ние твърдим определени обстоятелства, които ще изложим в обвинителния акт за една конкретна случка за едни конкретни пари. А дали това е престъпление или не е, е въпрос на оценка и анализ на съда. Във всички други анализи които се правят, трябва да отчетете факта недобросъвестност, политика и ако щете и факта нормална защитна стратегия на обвиняемите, която те имат право да развиват\", добави Иван Гешев.", "date": "2018.08.02", "title": "Иван Гешев за окованата Иванчева: Да уважаваме труда на охраната, работят за 600 лв."}
{"url": "https://www.24chasa.bg/novini/article/6993161", "text": "От 15-и август бюрата по труда започват да набират заявки от работодатели, които желаят да наемат на субсидирано работно място хора с над 75% увреждания. Схемата с европейско финансиране цели да постигне устойчива заетост за хората с увреждания. Малко над 13 хиляди са хората с увреждания в трудоспособна възраст, регистрирани в бюрата по труда. С 20 милиона лева от Оперативна програма \"Човешки ресурси\" се очаква работодателите да наемат хиляда от тях. Бизнесът ще получава парите за заплати на база минимални осигурителни прагове за 24 месеца. „Допълнително ще осигурим и наставник. Целта ни е да стимулираме работодателите максимално дълго да задържат хората с увреждания на работното място и даваме един допълнителен бонус от шест заплати, ако след тези 24 месеца, в рамките на шест месеца, работодателят задържи човека с увреждане на същото работно място, което на практика означава заетост от три години. Това означава и прескачане на прага за срочен трудов договор“, каза заместник-социалният министър Зорница Русинова в интервю пред  Очаква се схемата да активизира и още хора, които не са регистрирани в Бюрата по труда и не търсят активно заетост.", "date": "2018.08.02", "title": "Търсят работни позиции за хора с увреждания над 75%"}
{"url": "https://www.24chasa.bg/novini/article/6993542", "text": "Ансамбъл \"Пирин\" посрещна с хоро двамата премиери на излизане от хотела по пътя им към площада. В момента заби камбанен звън в благоевградската църква \"Въведение Богородично\". Бойко Борисов и Зоран Заев заемат централни места на площада, където се провежда официалната церемония.  Очаквайте подробности. ", "date": "2018.08.02", "title": "Ансамбъл \"Пирин\" посрещна с хоро двамата премиери"}
{"url": "https://www.24chasa.bg/novini/article/6993543", "text": "Католическата църква официално промени днес позицията си за смъртното наказание и го обяви за напълно недопустимо при каквито и да е обстоятелства, предаде Ройтерс. Католическото учение в продължение на векове допускаше осъждането на смърт в крайни случаи, но позицията на Църквата започна да се променя по времето на починалия през 2005 г. папа Йоан Павел Втори, припомня БТА.  Ватикана заяви, че изменя учението си, за да отрази пълното противопоставяне на папа Франциск срещу смъртното наказание, отбелязва Ройтерс. Според изменения текст на катехизиса на Католическата църква \"смъртното наказание е недопустимо, тъй като то посяга на неприкосновеността и достойнството на човешката личност\". Очаква се новостите в катехизиса да срещнат сериозна съпротива от католиците в страни като САЩ, където много от тях подкрепят смъртното наказание.", "date": "2018.08.02", "title": "Католическата църква обяви смъртното наказание за напълно недопустимо"}
{"url": "https://www.24chasa.bg/novini/article/6993566", "text": "\"Миналата година подписахме договора за добросъседство. Самите ние не вярвахме, но го подписахме. Нещо, което пораждаше не спор, а бой. Договорът повлече крак и Македония вече има покана за НАТО и дата за начални преговори с ЕС. Миналата година отидохме заедно на гроба на Гоце Делчев в Скопие, заедно бяхме в Рим. Положихме огромна, но и тиха дипломация. Тук искам да поздравя и колегите Заев и Ципрас, които положиха решението на един десетилетен спор\", каза премиерът Бойко Борисов. Изрази удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. Вече се отчитали положителни ефекти по отношение на търговията, стокообмена и туристопотока между двете страни. Премиерът на Република Македония Зоран Заев също подчерта значението на подписания между България и Македония преди година двустранен договор. \"Двете страни си подадоха ръце. А България протегна ръка в най-тежкия тогава момент за Македония, когато беше във вътрешнополитическа криза. Подадената ръка е на истински приятел\", каза Заев. Изказа благодарност на гражданите, на премиера Бойко Борисов и на правителството за оказаната подкрепа. Призна, че без договора с България, Македония нямаше да постигне договора с Гърция, както и да получи покана за членство в ЕС. \"С премиера Борисов показахме как се гради приятелство. Много съм щастлив, че пуснахме хубави послания към цяла Европа\", допълни той.", "date": "2018.08.02", "title": "Борисов: Вече се усеща позитивен резултат от подписването на договора с Македония"}
{"url": "https://www.24chasa.bg/novini/article/6993562", "text": "Силно земетресение е усетено в Младост, сигнализираха читатели от София. По-късно се обадиха и читатели от центъра.   трусът е отразен с магнитуд 3,9 на дълбочина 11 км. Трусът е с магнитуд 4,2., според данните на   и е бил на 10 км дълбочина.  Епицентърът е на 114 км южно от София, на 59 км от Благоевград, в планината между Банско и Гоце Делчев. Трусът е усетен в 17:17 ч. българско време, каза за \"24 часа\" Илиана Попова, дежурен сеизмолог на Геофизичния институт на БАН. Усетено е най-силно в района на Гоце Делчев, Мусомища, както и по високите етажи на София и Пловдив. Няма данни за материални щети. \"Доста продължително и стряскащо\", пишат в страницата на европейския център от Разлог, усетили земетрсението. Слабо люлеене около 10-15секунди, сякъш леко въртеливо движение, коментират от Сандански. В Смолян на 4-я етаж се е усетило леко. Пловдивчани също сигнализират, че трусът се е усетил. \"Беше много леко. Телевизорът се разклати леко\", пишат от Пловдив. От Студентски град в София пишат в страницата на европейския център, че земетресението се е усетило ясно. \"Хоризонтален трус с продължителност около 3 секунди\", коментират други от София.  От македонския град Серес пишат, че слабо са го усетили на 6-я етаж, а в Драма са усетили две разлюлявания на първия етаж.                                                                                                                                                                                                                                                                                                                        ", "date": "2018.08.02", "title": "Земетресение от 4,2 край Гоце Делчев, усетено е силно в София (Обновена)"}
{"url": "https://www.24chasa.bg/novini/article/6993569", "text": "Автобусите, обслужващи линии 84,184, 75 и 10 Т, са отклонени до Военна академия, съобщават от Столичната община. Автобусите са отклонени временно по разпореждане на \"Пътна полиция\" при СДВР във връзка с футболна среща.                                                                                                                                                                                                                                                                                                                       ", "date": "2018.08.02", "title": "Временно са отклонени автобусите по линии 84, 184, 75 и 10 Т в София заради мач"}
{"url": "https://www.24chasa.bg/novini/article/6993077", "text": "Снощи, служители на РУ - Хасково се отзовали на сигнал от 20-годишна жена, която съобщила, че съпругът й и баща му са я изгонили от палатката, в която живее, и я заплашили, че ще вземат детето й. Изпратеният веднага на място автопатрулен екип установил двама мъже на 28 и 54 години, съобщиха от пресцентъра на МВР. И в присъствието на полицаите те отправяли заплахи към жената, отказвайки да й върнат детето. Агресията си насочили и към служителите на реда, които им отправили предупреждение и ги поканили в районното управление за изясняване на случая. В този момент с два леки автомобила пристигнали още осем души и с брадви, сапове и улуци и нападнали униформените. Един от тях ударил с юмрук в областта на главата полицай. За овладяване на ситуацията и недопускане на последващи посегателства спрямо полицаите били произведени предупредителни изстрели във въздуха. Задържани са петима, други трима се издирват. Пострадалият полицейски служител е с лека телесна повреда, оказана му е медицинска помощ. По случая е образувано бързо производство, работата по което продължава под наблюдението на Районна прокуратура - Хасково.", "date": "2018.08.02", "title": "Мъж удари полицай по време на семейна свада в Хасково, задържани са петима"}
{"url": "https://www.24chasa.bg/novini/article/6993108", "text": "Жителите на варненското село Кностантиново излизат на мирен протест пред сградата на община Варна в петък от 10 часа сутирнта. Причината е - окаяното състояние на пътната мрежа в района. „Ремонтът на уличната мрежа“, (т.е. няколкото запълнени дупки) при „отпуснати 150 000 лева - три пъти повече отколкото през миналата година.“, според Т. Тимов – нач. отдел „Инженерна инфраструктура” към Община Варна, започна на 26.07.2018г. и завърши на 31.07.2018г. (28 и 29 - събота и неделя - бяха неработни дни!)\". Това пише в писмо на инициативния комитет. \"Ремонтът на уличната мрежа започна, всъщност, два дни след подадено от наша страна уведомление до Община Варна за насрочен протест на 03.08.2018г. и само ден след получено писмо от Мая Манолова - омбудсман на републиката. В последното аргументирано се подкрепят исканията ни като основателни и се иска от кмета Портних да проучи проблемите и се ангажира със срок за разрешаването им. Т.е. ремонтът на уличната мрежа (кърпежът на дупките – б.а.) няма нищо общо, нито със същността на проблема, нито пред вид няколкогодишните ни напразни усилия да бъдем чути\", твърдят протестиращите. Конкретните искания на жителите на селото са укрепване на изровеното след наводнението от 2016 г. отводнително дере на селото, изграждане и възстановяване на неремонтираната от години и напълно разбита след наводнението инфраструктура – улици и мостове и изграждане на мръсна канализация в селото.", "date": "2018.08.02", "title": "Жителите на варненското село Константиново излизат на протест"}
{"url": "https://www.24chasa.bg/novini/article/6993115", "text": "Косовските институции в следващите дни ще похарчат 2,6 милиона евро за закупуването на 71 луксозни джипа и 15 коли, съобщи МИА. Освен това, според вестник \"Зъри\", от началото на годината институциите са взели под наем около 400 други коли, за чието ползване в следващите 60 месца ще се платят около 10 милиона евро от държавния бюджет. Общо 2 милиона и 620 хиляди евро ще струват джиповете, които ще бъдат купени за нуждите на косовската полиция и силите за защита на Косово, заедно с 15-те коли, предава БТА. Източници от Централната агенция за доставки на Косово, която организира покупките за всички институции, които се финансират от бюджета на Косово, са заявили за \" Зъри\", че всеки ден нарастват исканията за наемане, но и за купуване на нови коли.", "date": "2018.08.02", "title": "Косово ще похарчи 2,6 милиона евро за луксозни джипове"}
{"url": "https://www.24chasa.bg/novini/article/6993118", "text": "\"Илинденско-Преображенското въстание е подвиг на националния дух, който кара хилядите сърца да бият като едно в стремеж за свобода\". Това написа във фейсбук лидерът на БСП Корнелия Нинова по повод 115-та годишнина от избухването му. \"Въстанието е пример, който всеки един българин трябва да помни - да бъдем силни, да отстояваме с характер българщината и да не прекланяме глава. Нека заедно да почетем паметта на храбрите ни предци\", написа още тя.", "date": "2018.08.02", "title": "Нинова: Илинденско-Преображенското въстание е подвиг на националния дух"}
{"url": "https://www.24chasa.bg/novini/article/6992128", "text": "Сицилианското градче Ачи Катена до Катания и в подножието на вулкана Етна се състезава да събира пари от цял свят, за да купи роял на българско дете чудо. В новия си брой най-големият италиански всекидневник “Кориере дела сера” посвещава репортаж на една страница за 11-годишния феномен Роберто Адамов, който от няколко години смайва всички с изпълненията си на пиано. И всичко това, при положение че няма собствен инструмент вкъщи. Роберто е син на семейство български имигранти, които живеят и работят в 30-хилядния Ачи Катена, но не могат да си позволят да плащат нито пътуванията, нито уроците по музика и английски на детето си. 11-годишното българче В същото време баща му кара камион, за да издържа семейството, а майка му заработва тук и там като домашна помощница. Първи надушва невероятния талант на малкия Роберто преди 4 години учителката Кармелина Кокучо. Въпреки че е едва седемгодишен, Роберто я изумява с невероятната техника на пръстите си, когато ги постави върху клавишите на пианото. Учителката се съветва с директорката на училището Ирене Патине и двете се залавят да помогнат всячески за развиването на таланта. за да може той да се упражнява на него. След 2 години обаче става ясно, че момчето се нуждае от роял, за да усъвършенства техниката си. За късмет, такъв има в общината.   Българчето напредва с бърза скорост. Явява се на първия си конкурс и го печели. Отива на втори и жъне нов успех. Така стига до град Рагуза и до нейния Ibla Grand Prize – печели го и наградата е едномесечен курс в Охайо, САЩ. Там обаче отказват да го приемат, тъй като е твърде малък. За сметка на това отлагат курса му за след 2 години. При това положение се амбицира и учителката на Роберто по английски, която решава, че той има нужда не само от собствено пиано, а и от уроци по английски, за да се подготви за курса в Америка. Съгражданите на Роберто започват да събират пари по интернет за купуването на роял. След това се присъединяват и много сицилианци, които се включват в събирането на фондове. В крайна сметка купуват роял втора ръка за Роберто, така че той вече може да се упражнява на него у дома си.  Роберто учи и английски – преподава му по скайп Барбара Кордова, която живее в Испания. Тя се заема с тази задача, защото е смаяна от таланта на българчето, което вижда на международен конкурс по пиано в Бриндизи, който печели. През юни Роберто е победител и на друг конкурс за млади таланти в Милано. казва за Роберто учителката му Стивале от Ачи Катена. И други италиански издания писаха преди това за 11-годишния талант Роберто Адамов, който удивява с изпълненията си на Рахманинов, Лист, Шопен, Бах и Моцарт. Роберто е роден в Ачиреале през декември 2006 г., а от осемгодишен учи пиано.", "date": "2018.08.02", "title": "Сицилия събра пари за роял на  11-годишно българче, дете чудо"}
{"url": "https://www.24chasa.bg/novini/article/6993058", "text": "Пореден тежък ден за област Смолян е днес, след като се образува ново свлачище /по пътя Смолян- Пловдив/, коментира пред журналисти в Смолян заместник-министърът на регионалното развитие и благоустройството Валентин Йовев. Съвместно с областния управител Недялко Славов и представители на АПИ, заместник-министърът направи оглед на свлачищата в района на Смолян, които прекъснаха пътни артерии и доведоха до обявяване на частични бедствени положения в общините Чепеларе и Девин, съобщава БТА. Валентин Йовев се запозна и с дейностите по аварийно укрепване и стабилизиране на свлачището при Тикале, което през февруари затвори участък от пътя Смолян-Мадан. В аварийна ситуация не виждам пряка вина в случаите на тези свлачищни процеси, единствено климатичните условия бяха по-тежки през тази година, смята Валентин Йовев. Заместник-министърът потвърди ангажимента на институциите и фирмата изпълнител, че до 15 септември ще бъде пуснато движението по пътя Смолян- Мадан. На свлачищния участък работят алпинисти, които поставят в горната част анкери, за да могат да бъдат закачени високоякостните мрежи, допълни Валентин Йовев. Той заяви, че след пускането на движението по трасето в рамките на обещания срок, ще се пристъпи към трайно решение за укрепване на свлачищния участък. Огледът на свлачищния район от експерти и представители на институциите бе извършен, след като вчера следобед е установено ново падане на скални отломки и камъни в зоната. Остават в сила частичните бедствени положения в общините Девин и Чепеларе заради проблемите с активизирани свлачища, информират от Областната администрация. В девинското село Осиково има наводнени 7-8 къщи, като в една от сградите се е наложило обитателите да напуснат временно постройката.", "date": "2018.08.02", "title": "Заместник-министърът Валентин Йовев огледа свлачищата в Смолянско"}
{"url": "https://www.24chasa.bg/novini/article/6993177", "text": "Екипи на пътноподдържащото дружество работят за възстановяване на движението в участъка Нареченски бани – Юговско ханче на път III-86 Асеновград - Смолян, съобщиха от пресцентъра на АПИ. По-рано днес преминаването в отсечката бе ограничено, а трафикът бе насочен по обходен маршрут през път III-866 Кричим – Девин, заради свличане на скална и земна маса. Около 600 тона е падналата скална маса. Трафикът се възстановява в една лента. Движението в другата ще остане ограничено, тъй като има опасност от свличане на нови скални маси. За да се гарантира безопасността на пътуване в следващите дни алпинисти ще обрушат ската. Необходимо е шофьорите да карат внимателно и с повишено внимание, спазвайки пътната сигнализация. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.08.02", "title": "600 тона скали са паднали на пътя  Асеновград - Смолян"}
{"url": "https://www.24chasa.bg/novini/article/6992664", "text": "Вчера Централната банка на Китай проведе заседание, на което бяха поставени 6 задачи и бе подчертано, че ще се запази стабилната парична политика, съобщи  Първо, в бъдеще ще се провежда предпазлива парична политика, ще се контролира строго снабдяването с банкноти и ще се гарантира рационалното движение на капитали. Второ, ще бъдат предприети необходимите мерки за предотвратяване на финансовите рискове и за предоставяне на финансови услуги за реалната икономика. Трето, ще се подобрят финансовите услуги за средните и малки предприятия. Четвърто, ще се придвижи по-нататъшното отваряне на финансовата сфера, интернационализацията на юана и постепенно ще се реализира конвертируемостта на юана. Пето, ще се придаде по-голямо значение на връзките между финансовите институция и пазара, с цел създаване на условия за финансовата реформа. Шесто, ще се насърчат проучванията и изследванията, с цел повишаване на финансовото управление, базиращо се на науката.", "date": "2018.08.02", "title": "Китай запазва стабилната си парична политика"}
{"url": "https://www.24chasa.bg/novini/article/6993188", "text": "Правозащитната организация \"Амнести интернешънъл\" настоя днес Турция да прекрати \"тежките нарушения на човешките права\" в Африн, бивша крепост на кюрдските сили в северна Сирия, и обвини Анкара, че си затваря очите за насилието, предаде агенция Франс прес. В публикуван днес доклад \"Амнести\" твърди, че жители на Африн търпят многобройни нарушения на правата на човека, повечето от които са извършвани от сирийски въоръжени групи, екипирани и въоръжавани от Турция, предава БТА. \"Тези насилия, за които турските въиръжени сили си затварят очите, включват спорни задържания, изчезвания, конфискация на имущество и грабежи\", изброява \"Амнести\" в доклада. Турските сили, подкрепяни от въоръжени сирийски бунтовнически групи, екипирани и въоръжени от Анкара, завзеха района на Африн през март след двумесечна военна операция, която доведе до напускането на десетки хиляди хора. По време на турската операция \"Маслинова клонка\" армията и нейните съюзници от Свободната сирийска армия изтласкаха бойците от сирийските кюрдски Сили за защита на народа /СЗН/ от Африн. Турция смята СЗН за терористична групировка и за разклонение на поставената извън закона Кюрдска работническа партия /ПКК/, която води бунтовническа борба в населения главно с кюрди турски Югоизток. Въпреки че Анкара винаги отрича да е имала за цел цивилно население, няколко десетки цивилни бяха убити в турските бомбардировки по време на офанзивата, съобщи Сирийската обсерватория за правата на човека.", "date": "2018.08.02", "title": "\"Амнести интернешънъл\": Турция да прекрати тежките нарушения на човешките права в Африн"}
{"url": "https://www.24chasa.bg/novini/article/6993234", "text": "Израелският министър-председател Бенямин Нетаняху отмени планирано за следващата седмица посещение в Колумбия заради ситуацията около ивицата Газа, заяви днес израелски служител, цитиран от Ройтерс и БТА. Източникът, пожелал анонимност, не даде повече подробности. Нетаняху трябваше да пътува за Колумбия на 6-9 август. В последните седмици има повишено напрежение по границата между Израел и Газа. Освен това Нетаняху е засегнат от политическа криза заради закон, определящ Израел като еврейска държава и предизвикващ протести от страна на арабското малцинство в страната и лявата опозиция. Израелското радио съобщи, че Израел е убил седем бойци при въздушен удар срещу Голанските възвишения. Израелската армия потвърди, че е нанесла удар. Тя каза, че е атакувала през нощта \"няколко въоръжени терористични бойци на южните сирийски Голански възвишения\". Израел определи гражданската война в Сирия като практически приключила и предсказа, че границата между двете страни на Голанските възвишения ще бъде по-спокойна с възстановяване на централното управление на Дамаск в района. \"От наша гледна точка ситуацията се връща към състоянието преди гражданската война, което значи, че има истински адреси, някой отговорен и централно управление\", каза израелският министър на отбраната Авигдор Либерман. Сирийският конфликт избухна през 2011 г., а руската намеса през 2015 г. помогна за обръщане на хода на войната в полза на президента Башар Асад. Попитан дали Израел би трябвало да се тревожи по-малко от възможни избухвания на насилие на Голанските възвишения, Либерман отговори: \"Така смятам. Мисля, че това е в интерес и на Асад.\" При война през 1967 г. Израел завзе от Сирия и анексира голяма част от Голанските възвишения - ход, който не е признат в чужбина. За да се запази спокойната обстановка, според Либерман Сирия трябва да спазва наблюдаваното от ООН примирие от 1974 г., съгласно което бяха създадени демилитаризирани зони на Голанските възвишения. Той повтори израелското искане Иран да не създава военни бази срещу него в Сирия, а също Сирия да не бъде използвана за контрабанда на оръжия за групировката Хизбула в съседен Ливан. \"Ние не искаме напрежение, но ще знаем как да отговорим на всяка провокация и всяко предизвикателство\", заяви Либерман.", "date": "2018.08.02", "title": "Нетаняху отменя посещение в Колумбия заради ситуацията около Газа"}
{"url": "https://www.24chasa.bg/novini/article/6993238", "text": "Русия ще разположи военна полиция и осем наблюдателни поста в граничната зона между Сирия и Израел на Голанските възвишения, предаде Ройтерс, позовавайки се на началника на главното оперативно управление на руския Генерален щаб Сергей Рудской. Рудской заяви днес, че операцията на руските военновъздушни сили в Сирия е създала условия за възобновяване на дейността на миротворческите сили на ООН в граничната зона между Сирия и Израел на Голанските възвишения в съответствие с резолюцията на Съвета за сигурност на ООН от 1974 г., чиято работа там бе прекратена през 2012 г., предаде ТАСС. Той съобщи още, че охраняваните от руската военна полиция миротворци на ООН са извършили първото си от шест години патрулиране на Голанските възвишения, предава БТА. Целта на руските военни полицаи ще бъде предотвратяване на евентуални провокации срещу миротворческите сили на ООН, подчерта Рудской и уточни, че след стабилизирането на ситуацията наблюдателните постове ще бъдат предадени на сирийската армия. По думите на Рудской руската операция в Сирия е довела и до пълното възстановяване на контрола върху сирийско-йорданската граница. В отговор на това йорданският министър на външните работи Айман Сафади каза на съвместна пресконференция с френския си колега Жан-Ив Льо Дриан, че Йордания ще отвори границата си със Сирия, когато настъпи подходящият момент и бъдат налице необходимите политически условия.", "date": "2018.08.02", "title": "Русия разполага военни по границата между Сирия и Израел"}
{"url": "https://www.24chasa.bg/novini/article/6993244", "text": "Един от лидерите на младежката организации на крайнодясната германска партия \"Алтернатива за Германия\" заклейми като предател граф Клаус фон Щауфенберг, автора на неуспешния атентат срещу Адолф Хитлер през 1944 г., предаде ДПА, цитирана от БТА. Чуха се призиви той да бъде изключен. \"Щауфенберг е бил предател\", е написал в лична публикация във Фейсбук лидерът на младежката организация на АзГ в провинция Долна Саксония Ларс Щайнке. Пред вестник \"Велт\" той потвърди, че е написал коментара, до който няма публичен достъп. Щайнке допълва, че заговорът на Щауфенберг за убийство на Хитлер е \"срамен опит на един страхливец да спаси собствената си кожа пред бъдещите победители\". Пред вестника активистът на АзГ заяви, че лично е написал и качил тази публикация във Фейсбук. Лидерът на АзГ Александър Гауланд - който през юни се замеси в скандал, след като нарече нацисткото управление \"само курешка в над 1000-годишната германска история на успехи\" - отхвърли изявлението на Щайнке. Гауланд нарече думите на активиста \"безпочвени глупости\" и призова Щайнке да бъде изключен от партията. \"Щауфенберг е герой на германската история. Щайнке се дисквалифицира от АзГ, трябва да бъде изключен\", заяви Гауланд чрез съобщение в Туитър на говорителя на АзГ Кристиан Лют. \"Изказването на господин Щайнке е напълно неприемливо, разкрива абсурдно разбиране за историята и няма никакво място в АзГ\", посочи другият лидер на АзГ Йорг Мойтен, цитиран от Ройтерс. Мойтен добави, че в началото на другата седмица федералното ръководство на партията ще разгледа този въпрос. На 20 юли 1944 г. нацистки военни офицери, близки до Щауфенберг, предприемат неуспешен опит за бомбен атентат срещу Хитлер, за да сложат край на войната. Още същата вечер Щауфенберг и трима от останалите заговорници са екзекутирани. В следващите седмици и месеци са екзекутирани още 89 души.", "date": "2018.08.02", "title": "Младежки лидер в Германия нарече атентатора срещу Хитлер предател"}
{"url": "https://www.24chasa.bg/novini/article/6993227", "text": "Екипи на Пътното са разчистили падналите скали на платното след Бачково в посока Смолян, информира МВР. Движението обаче се извършва само в една лента, тъй като има вероятност от последващо срутване. Пропускателният режим се извършва от полицейски служители. Предстои да бъде монтиран светофар, който да регулира преминаването. Това е единственият път между Пловдив и Смолян. Заради срутището преминаването през него е затруднено.", "date": "2018.08.02", "title": "Разчистиха скалите по пътя за Бачково, движението е само в една лента"}
{"url": "https://www.24chasa.bg/novini/article/6993269", "text": "Докторът по конституционно право Борислав Цеков съобщи вчера, че в Института за модерна политика са получени документи, които свидетелстват, че на 30 юли т.г., само 3 дни след обявяването от КС на Истанбулската конвенция и джендър-идеологията за противоконституционни, в БАН Институтът за изследване на обществата и знанието придвижва проект за грант от ЮНЕСКО в размер на 24 хил.долара. Срещу тези пари учители от София, Кърджали, Гоце Делчев и Видин ще преминат джендър обучение, за което научните работници ще получат заплащане. Министерството на образованието няма да подкрепи джендър проекта за обучение на учители, който кандидатства за грантово финансиране от ЮНЕСКО. Това отговориха от МОН на запитване на   по повод разкритието на юриста.  \"Ако цитираният от Вас проект бъде одобрен от ЮНЕСКО за финансиране, той няма да получи одобрение да се използва в образователната система у нас\", отговориха на Канал 3 от МОН. От ведомството на Красимир Вълчев уточниха още, че националната комисия, която одобрява проектите за финансиране от ЮНЕСКО, се председателства от МВнР. На своето заседание комисията е разгледала общо 7 проекта, а един от тях е бил цитираният от Цеков.", "date": "2018.08.02", "title": "Юрист: Има проект за джендър обучение на учители. МОН: Не одобряваме"}
{"url": "https://www.24chasa.bg/novini/article/6993229", "text": "Дъжд и гръмотевични бури наводниха австрийската провинция Тирол днес. Това се вижда от споделени видеоклипове в социалните мрежи и в ютюб. Водата се лее по улиците и понася всичко след себе си, а хората са ужасени. Засега няма данни за пострадали.                                                                                                                                                                                                                                                                                                                       ", "date": "2018.08.02", "title": "Силни дъждове наводниха Тирол (Видео)"}
{"url": "https://www.24chasa.bg/novini/article/6993288", "text": "\"През месец юни безработицата в България достигна 4,8%, което е сериозно понижение спрямо юни 2017 г., когато е била 6,2%. Нивото на младежката безработица в страната също е спаднало до 10,9% спрямо 14,2% година по-рано\". Това написа премиерът Бойко Борисов в профила си във Фейсбук. По този показател нашата страна се нарежда на десето място сред всички 28 членове на Европейския съюз с най-ниска безработица и е една от 19-те страни – членки с безработица, която е по-ниска от средноевропейската, предаде  . Според Евростат общо 17,105 млн. европейци, от които 13,570 милиона от еврозоната, са били без работа през юни миналата година. Спрямо същия меец обаче общият брой на безработните в Европа е спаднал с цели 1,657 милиона, от които 1,146 милиона в рамките на единния валутен блок. Най-ниска безработица през юни е регистрирана в Чешката република (безработица от едва 2,4%), следвана от Германия (3,4%), докато най-висока безработицата остава в Гърция (ниво от 20,2%, но според данни на Евростат за април 2018-а) и в Испания (15,2% през юни 2018-а). В рамките на юни общо 3,415 млн. младежи на възраст под 25 години са били без работа в ЕС (ниво на младежка безработица от 15,2%), като това представлява понижение на младежката безработица с 386 хиляди спрямо година по-рано, когато безработицата сред младите европейци беше на ниво от 16,8%.                                                                                                                                                                                                                                                                                                                       ", "date": "2018.08.02", "title": "Борисов: През юни безработицата у нас достигна 4,8% - сериозно постижение спрямо 2017 г."}
{"url": "https://www.24chasa.bg/novini/article/6992816", "text": "Само ден след като Кръсто Шошев триумфира с джакпота в играта „Лото 6 от 47“, нов късметлия влезе в клуба на милионерите на Национална лотария. Щастливецът е Петър Огнянов от Самоков. Той си спечели 1 000 000 лева от билет „Златните пирамиди за милиони 2“. Петър е на 41 години и е строител. След като късметът го споходи с огромната сума, той стана деветият милионер в Национална лотария от началото на годината. „Златните пирамиди за милиони 2“ е любим билет на участника и играе само с него. Купува си го от различни места, а вечер за забавление си пробва късмета. Интересът му към лотарията се повишава, след като първият му братовчед Върбан Етрополски печели 10 000 лева от билет „Лото+ 2017“. Оттогава Петър започва да вярва още по-силно, че и той може да се сдобие с печалба. Мечтал си е за 200 000 лева, но очакванията му са надминати. „Емоцията е голяма, не може да се опише с думи“, каза късметлията за мига, в който излизат всички числа за 1 000 000 лева. Винаги ще помни късметлийско число 55, което повишава адреналина му, като се появява последно в бонус числата накрая на билета. Петър сподели, че обича професията си и ще продължи да работи, но благодарение на печалбата ще започне собствен бизнес в строителството. С парите планира да си купи къща и да помогне на сестрите си. В билет „Златните пирамиди за милиони 2“ има още щедри печалби, които очакват нови късметлии.", "date": "2018.08.02", "title": "Късмет за милиони: Падна нова огромна печалба от Национална лотария"}
{"url": "https://www.24chasa.bg/novini/article/6992817", "text": "Турската лира поевтиня рекордно спрямо долара днес след американските санкции срещу двама от министрите на президента Реджеп Тайип Ердоган заради случая с американския пастор Андрю Брънсън, обвинен в Турция в подкрепа на тероризма, предаде Ройтерс. Един щатски долар се разменяше тази сутрин за 5,0630 лири, след като снощи Белият дом обяви санкции срещу правосъдния министър Абдулхамит Гюл и срещу вътрешния министър Сюлейман Сойлу заради задържането на Брънсън, предаде БТА. Турската национална валута е изгубила една пета от стойността си тази година в контекста на нарастващата инфлация и безпокойствата около независимостта на централната банка на фона на неколкократните призиви на Ердоган за намаляване на лихвите. Основният индекс на Истанбулската фондова борса BIST 100 се понижи с 2 процента днес. Банките бяха сред компаниите, чиито акции поевтиняха.", "date": "2018.08.02", "title": "Турската лира поевтиня рекордно спрямо долара след наложените от САЩ санкции"}
{"url": "https://www.24chasa.bg/novini/article/6992799", "text": "Две деца са с дълбоки изгаряния, след като са били ударени от волтова дъга. Инцидентите са станали в рамките на два дни на едно и също място - гарата в Стара Загора. На 31 юли е пострадало 7-годишно момиченце. В момента е в университетската болница \"Св. Георги\" в Пловдив с 15 процента изгаряния на ръката. Има и счупено ребро, тъй като е било отхвърлено от високото напрежение и е паднало на земята.  \"Детето е получило пневмоторакс. Поставен му е гръден дрен. Има опасност за живота му\", заявиха от клиниката по изгаряния на УМБАЛ \"Св. Георги\". В критично състояние е и 13-годишен от Стара Загора, който също е бил докаран в пловдивската болница. На 1 август момчето се е покатерило на покрива на товарен влак и е попаднало под волтова дъга. Изгарянията му са 55 процента. Двете пострадали деца са от една махала. От клиниката по изгаряния апелираха местните власти в Стара Загора да обезопасят района на гарата. ", "date": "2018.08.02", "title": "Две деца ударени от волтова дъга, с опасност за живота са"}
{"url": "https://www.24chasa.bg/novini/article/6992826", "text": "След ожесточени двучасови дебати общинските съветници в Пловдив решиха да бъде премахнат бившия партиен дом на площад \"Централен\". Това стана по искане на фондация \"Дом за пловдивската опера\". Тя настоява на мястото на бившия мастодонт да се изгради център за сценични изкуства. Съветниците обаче гласуваха, че събарянето ще бъде извършено едва когато бъде осигурена друга подобна сграда, в която да бъдат настанени сегашните служби. В 12-етажния бивш партиен дом се помещават десетки дирекции на общината, на държавни структури, общинска полиция и охрана.  Съветници коментират, че с това решение са пратили в \"девета глуха\" искането на въпросната фондация, тъй като едва ли ще се намери подходяща сграда за пребазиране на администрацията. \"За първи път срещам фондация, която казва \"Дайте, да дадете\", а не уточнява какво ще даде тя\", коментира съветникът от \"Обединени патриоти\" Слави Георгиев. Кметът Иван Тотев предложи да бъде направен референдум, но това не мина. В подкрепа на бившия партиен дом се обяви Камарата на архитектите в България. Арх. Мария Стоянова изтъкна, че самата сграда е много здрава и евентуалното й бутане ще глътне около 7 млн. лева. ", "date": "2018.08.02", "title": "Пловдив реши: Бутат партийния дом, но неясно кога (Снимки)"}
{"url": "https://www.24chasa.bg/novini/article/6992845", "text": "Руски гражданин се подхлъзнал в банята и падайки бил убит от четката за тоалетна, чиято дръжка попаднала в очната му ябълка, съобщава в.\"Метро\". Нелепият инцидент се случил на 60-годишен руснак, чието име не се съобщава. Четката попаднала в дясното око на пострадалия, предаде БТА. Лекарски екип откарал мъжа в болница и хирурзите направили прорез в черепа му, за да извадят чуждия предмет. Но въпреки намесата им, пациентът, изпаднал в кома, починал след няколко дни, без да дойде в съзнание. Инцидентът се случил в град Истра недалеч от Москва. Хирурзите отначало срязали дръжката на четката до нивото на очната ябълка, в която била заседнала. Външният предмет счупил част от черепа и причинил мозъчна травма на пациента.", "date": "2018.08.02", "title": "Четка за тоалетна погуби мъж в Русия"}
{"url": "https://www.24chasa.bg/novini/article/6992902", "text": "Състав на Софийския апелативен съд остави в ареста 15-годишния Д.Б., наръгал миналата седмица в София съученика си К.С. заради гейколаж, публикуван във фейсбук. Съдия Весислава Иванова посочи в решението си, че макар да има данни ученикът, който е от ирански произход, да е бил тормозен психически, то това не оправдава постъпката му.  Решението е окончателно. ", "date": "2018.08.02", "title": "Оставиха в ареста ученика, наръгал връстник заради гейколаж"}
{"url": "https://www.24chasa.bg/novini/article/6992876", "text": "\"Димитър Желязков-Очите е обявен за национално издирване, а до края на деня ще бъде задействана процедурата и за междудържавно\", обяви в Бургас зам.-главният прокурор Иван Гешев.  Гешев уточни, че са имали данни, че Очите ще напусне страната, но не искали да отлагат акцията в уречения ден, за да няма теч на информация. 19 души са арестуваните при акцията на спецпрокуратурата и ГДБОП в Бургас срещу група за разпространение на наркотици, рекет, палежи и побоища.  Прокурор Гешев не съобщи имената на задържаните и детайли по операцията, за да не попречи на разследването, което върви в момента.   \"Бандата е действала предимно по Южното Черноморие, но е имала и връзки с хора от подземния свят в други части на страната. Въпреки че не е инкриминирано като престъпление, в един от регистрираните адреси в несебърското село Кошарица били открити роднини на емблематични хора от известна бандитска структура в Плевен, добави прокурорът. Става въпрос за къща в Кошарица, обитавана през последните години от Митьо Очите, която по неофициална информация в момента се водила на чичо му. Тя е луксозна обител нависоко в селото, скрита зад високи дувари сред много зеленина. Именно там били засечени роднините на плевенската група. Разследването на групата е започнало от началото на 2016 година. Имало събрани много интересни доказателство, но на този етап от прокуратурата се въздържат да ги обявят. ", "date": "2018.08.02", "title": "Обявяват Митьо Очите за междудържавно издирване (Видео)"}
{"url": "https://www.24chasa.bg/novini/article/6992650", "text": "Китайски учени от Шънджънския технологичен университет са разработили евтин и високоефективен метод за преобразуване на метан във втечнено ракетно гориво при стайна температура, наречен цериева фотокализа, съобщи  . Те са установили, че химичният елемент церий може да улавя слънчева светлина и да я използва като катализатор при реакция. На тази база те са разработили метод, при който комбинацията от церий и алкохол може да преобразува метана в гориво при стайна температура без да има нужда от неговото загряване или кондензиране. Метанът е основен компонент на природния газ е един от най-важните и ценни ресурси, но преобразуването му в момента е трудно, става при висока температура и с използването на редки и скъпи метали като платина или паладий. По тази причина китайският учени са решили да използват церий, от който в страната има големи залежи – около 50% от всички редки елементи. Стойността на цериевата фотокатализа е 18 000 юана (около 2650 долара) за тон и е 1/10 000 от цената на традиционните катализи с употребата на други редки метали.", "date": "2018.08.02", "title": "Китайски учени откриха евтин метод за преобразуване на метан в ракетно гориво"}
{"url": "https://www.24chasa.bg/novini/article/6992895", "text": "Общо 2631 парфюма, аксесоари и спортни обувки, за които има съмнения, че са произведени в нарушение на права върху интелектуалната собственост, задържаха митническите инспектори и граничните полицаи на ГКПП-Капитан Андреево, съобщиха от Агенцията \"Митници\". Стоката е била открита при проверка на автобус с турска регистрация, влизащ в страната ни от Турция. Пред митническите служители един от пътниците декларирал, че е купил ароматите, аксесоарите и маратонките от пазара в Истанбул за подаръци на свои приятели. Той обаче не знаел, че са имитация на световноизвестни марки. Открити са били 1407 парфюма и тоалетни води с логото на 10 различни световни марки. С надписи на друг световен бранд са били намерените 364 шапки, както и по-голямата част от общо 548 колана. Сред фалшивите стоки са открити още 280 чанти и несесери, носещи обозначения на друга запазена търговска марка, и 32 чифта маратонки с логото на известен производител. В изпълнение на европейски регламент относно защитата на правата върху интелектуалната собственост и на Закона за марките и географските означения, имитациите са задържани и за случая ще бъдат информирани правопритежателите на търговските марки.", "date": "2018.08.02", "title": "Задържаха фалшификати на парфюми, аксесоари и маратонки на \"Капитан Андреево\""}
{"url": "https://www.24chasa.bg/novini/article/6992763", "text": "В последния ден на юли бе съобщено за смъртта в Централноафриканската република (ЦАР) на трима руски журналисти - Орхан Джемал, Александър Расторгуев и Кирил Радченко. Журналистите са работели върху филм за руснаци, които обучават местни военни. През последния половин век ЦАР преживя кървави междуособици, обвиняван в канибализъм \"император\" и няколко военни преврата. Досега никой не е успявал да наложи ред в най-неразвитата по оценки на ООН страна в света, нито французите, нито различните миротворчески мисии на ООН и на Африканския съюз, нито руските военни инструктори. Последното място До 1960 г. ЦАР беше колония на Франция, а след получаването на независимост, си остава една от най-бедните и слабонаселени африкански страни с изключително нестабилна политическа обстановка и продължаващ конфликт между християнски и мюсюлмански въоръжени групировки. Страната е разположена между Чад, Камерун, Конго, Демократична република Конго, Судан и Южен Судан. Няма излаз на море, затова пък територията на държавата, оформена по времето на колониализма, е богата на полезни изкопаеми: злато, диаманти, кобалт, уран и петрол. ЦАР води в много рейтинги на най-неблагополучните страни в света. През 2015 г. ООН я нарече най-неразвитата страна, а през 2017 г. ЦАР се оказа на последното място в рейтинга на МВФ по ниво на БВП на глава от населението. Близо 70 процента от децата са неграмотни, а средната продължителност на живота е около 50 години. Местните власти на практика не контролират 80% от територията на страната. От 2013 г. се води безкраен конфликт, който доведе до това, че половината от населението на ЦАР - 2,3 милиона души, се нуждае от хуманитарна помощ. Положението се влоши още повече, когато към ЦАР тръгнаха бежанци от суданската провинция Дарфур, където проправителствени отряди тероризираха християнското население. ООН нарече глада и масовата гибел на хора в Дарфур най-голямата хуманитарна катастрофа на 21 век. От Бокаса до Бозизе Цялата съвременна история на ЦАР е свързана с преврати и опити на Франция и ООН чрез поддържане на едната или другата страна да наложи ред в страната. Скоро след получаването на независимостта на власт в ЦАР дойде диктаторът Жан-Бедел Бокаса. Той беше началник на генералния щаб на страната при първия й президент Давид Дако, който му беше братовчед. Бокаса участва в заговор срещу Дако и в крайна сметка самият той дойде на власт, след това се обяви за пожизнен император, а страната нарече Централноафриканска империя. \"Императорът\" обичаше пищните церемонии и се вдъхновяваше от Наполеон Бонапарт. Бокаса живееше нашироко, но страната, като и сега, оставаше крайно бедна. От една страна, диктаторът демонстративно скъса отношенията с Франция и прие исляма, за да угоди на либийския лидер Муамар Кадафи, а от друга, бе приятел с френски политици и им подаряваше диаманти. През 1979 г. с участието на Франция Бокаса беше свален и се завърна в страната чак през 1986 г., но беше изправен пред съда. Освен всичко друго Бокаса бе обвиняван и в канибализъм - в хладилника на неговата резиденция бяха намерени части от човешки тела, но не успяха да го подведат под отговорност за това. През 90-те години на 20 век след серия от военни преврати в ЦАР се установи относителен мир, а военните не бяха на власт до 2003 г. Тогава генерал Франсоа Бозизе организира военен преврат срещу губещото популярност правителство, а след това нееднократно побеждаваше на изборите за президента на страната. През 2010 г. той реабилитира Бокаса. През 2013 г. Бозизе бе принуден да напусне страната. По това време в ЦАР вече беше пламнал въоръжен конфликт между мюсюлманската групировка \"Селека\" и властите, а по-късно и с християнските въоръжени групировки. Поддръжниците на \"Селека\" накрая завзеха столицата - град Банги, и отстраниха режима на Бозизе. Последва още една намеса на международните миротворци. За да се установи мир в страната, където по мнението на ООН имаше етнически прочиствания (срещу мюсюлманите) и се извършваха престъпления срещу човечеството, в ЦАР беше въведен международен контингент от повече от 10 000 миротворци. Помагай, Русия! Сега страната се ръководи от бившия премиер Фостен-Аршанж Туадера, когото смятат за неутрална фигура и за човек, който не е свързан нито с мюсюлманските бойци, нито с християнските групировки. Именно той се обърна за помощ към Русия за възстановяване на реда. През октомври 2017 г. Туадера се срещна в Сочи с външния министър на Русия Сергей Лавров, а през март тази година Москва официално съобщи за решението си да окаже на ЦАР безвъзмездна военна помощ. Израз на това беше изпращането на близо 200 инструктори. През май тази година Туадера дори пристигна на Петербургския икономически форум, където се срещна с руския президент Владимир Путин. Руското интернет издание \"Бел\" (The Bell) съобщи в началото на юни 2018 г., позовавайки се на собствени източници, че в ЦАР работят военни инструктори на частната военна компания \"Вагнер\", която изданието свързва с близкия до Кремъл милиардер Евгений Пригожин. (БТА)", "date": "2018.08.02", "title": "Защо убиха трима руски журналисти в Централноафриканската република?"}
{"url": "https://www.24chasa.bg/novini/article/6992937", "text": "Парламентът в Атина одобри спешни промени в закона за контрол на строителството, съобщи   Само в област Атика ще бъдат премахнати 2500 сгради в горски райони и близо 700, построени на брега на морето. От началото на следващата седмица започва разрушаване на първите 100 сгради, незаконно построени в област Атика. Новият закон за борба с незаконното строителство разпорежда всички решения и глоби към гражданите, нарушили разпоредбата, да са публично достояние. Сформират се комисии от специалисти по контрол на строителството към общините, които ще бъдат подчинени директно на министъра на околната среда. \"Справяме се с това, което 40 години не е направено. Депутати от \"Нова демокрация\" дори бяха внесли в парламента промяна в закона, за да не бъдат разрушени таверни. Тази епоха мина. Сега е друго правителство. Съжаляваме,че не приложихме досега мерките, за да не плащаме с човешки живот. Ние не правим политика върху човешкия живот и жертвите\", заяви заместник-министърът на околната среда Сократис Фамелос. Той допълни, че властите са установили престъпно присвояване на държавна земя в случая с изгорелите 26 души в Мати, които не успяха да намерят достъп до морето. Промените в закона бяха подкрепени в парламента и от няколко опозиционни партии.", "date": "2018.08.02", "title": "В Гърция бутат със закон незаконните сгради"}
{"url": "https://www.24chasa.bg/novini/article/6992957", "text": "Министърът на диаспората на Албания Пандели Майко обяви, че границата между Албания и Косово ще бъде отворена, съобщи Танюг, позовавайки се на косовския портал Лайми.нет. \"Искаме да отворим границата между Албания и Косово. Премиерът ми каза, че решението е взето. От 1 януари ще започне свободното движение между Албания и Косово\", заяви Майко, цитиран от БТА.  Министърът направи това изявление на проява по повод Деня на диаспората, проведена в косовския град Сърбица. Премиерът на Косово Рамуш Харадинай и президентът Хашим Тачи, които присъстваха на събитието, не коментираха изявлението на Майко. По-рано генералният секретар на сръбското президентство Никола Селакович предупреди, че Албания и Косово създават \"елементи на реален съюз\", след като косовският парламент гласува за отмяна на митническия контрол на границата с Албания, припомня ТАСС. Коментирайки днешното изявление на Майко, ръководителят на сръбската правителствена служба за Косово Марко Джурич каза, че то е несериозно и безотговорно и служи само за допълнително влошаване на отношенията в региона. \"/Комунистическият лидер на Албания/ Енвер Ходжа е мъртъв, а Велика Албания няма и няма да има. Косово и Албания нямат граница, границата е между Сърбия и Албания\", подчерта Джурич. Бившата сръбска област Косово обяви независимост през 2008 г., която Сърбия не признава. Белград и Прищина водят диалог с посредничеството на ЕС за нормализиране на отношенията си.", "date": "2018.08.02", "title": "Албания: Махаме границата с Косово (Обновена)"}
{"url": "https://www.24chasa.bg/novini/article/6992945", "text": "Частично бедствено положение е обявено в родопското село Добралък. Пътят до селото е пропаднал на няколко места след обилните дъждове през последните дни, обясни кметът на община Куклен Мария Белчева. „4 км преди да се стигне до Добралък, по основният път, който е през Асеновград, действително има три много сериозни пропадания, като първото пропадане е може би повече от 5 метра, въобще няма път. По-нататък голяма част от пътя беше пропаднал, тъй като се качвахме нагоре, техника изпращаме, за да може поне частично да може да се преминава“. Половината от селото няма ток, има наводнени мазета и плевни, но няма бедстващи хора, допълни кметът на община Куклен. В малкото родопско село Добралък живеят около 90 души, в момента там има и курортисти.", "date": "2018.08.02", "title": "Обявиха частично бедствено положение в село Добралък заради пропадане на пътя"}
{"url": "https://www.24chasa.bg/novini/article/6992973", "text": "Турският външен министър Мевлют Чавушоглу и държавният секретар на САЩ Майк Помпейо се очаква да се срещнат утре в Сингапур, предаде Анадолската агенция, цитирана от БТА. Чавушоглу и Помпейо заминаха за Сингапур, където се състои среща на Асоциацията на страните от Югоизточна Азия (АСЕАН). През последните две седмици двамата проведоха четири телефонни разговора, по време на които обсъдиха ситуацията в Сирия, въпроса, свързан с искането на Турция за екстрадиция от САЩ на мюсюлманския проповедник Фетхуллах Гюлен, както и казуса, свързан със задържания в Турция пастор Андрю Брънсън. Решението за срещата на турския външен министър и държавния секретар на САЩ в Сингапур е било съгласувано преди САЩ да обявят, че въвеждат санкции спрямо министрите на вътрешните работи и на правосъдието на Турция, отбелязва Анадолската агенция.", "date": "2018.08.02", "title": "Чавушоглу и Помпейо ще се срещнат утре в Сингапур"}
{"url": "https://www.24chasa.bg/novini/article/6992974", "text": "Арменецът Сергей Харутюнян бе докаран с белезници в пловдивския окръжен съд. Прокуратурата поиска за него постоянен арест, след като . Сергей е ранил в краката охранителя с 2 куршума.    Прокурорът заяви, че причината за покушението е отмъщение. В началото на април т.г. Сергей Харутюнян, зет му Артур Осипян и техни приятели спрели джипа си пред известна пловдивска дискотека и поискали да влязат в нея. Охраната на заведението обаче не ги пуснала, тъй като били пияни. Последвал сблъсък между арменците и гардовете, при който пострадал Артур Осипян. Челюстта му била счупена.  Впоследствие двамата арменци нарочили охранителя Атанас Карастойков , че той е нанесъл удара в лицето на Осипян. Започнали да го заплашват по телефона, поискали от него и работодателя му 40 000 евро обезщетение за нанесената телесна повреда и поруганата чест, обясни прокурорът.  Защитата на Харутюнян поиска почивка, за да се запознае с материалите по делото. В залата се разбра, че Артур Осипян, който, както Харутюнян е обвинен в опит за убийство, е на свобода с подписка. За него нямало доказателства, че е бил на местопрестъплението. В залата Харутюнян заяви, че обвинението срещу него е абсурдно и не бил стрелял срещу охранителя. По това време се намирал в Слънчев бряг, където имал бизнес със зет си. Камера на магистралата обаче е заснела автомобила му. Съдът остави Харутюнян в ареста заради опасността да се укрие.                                                                                                                                                                                                                                                                                                                       ", "date": "2018.08.02", "title": "Ето го стрелеца по охранителя от Пловдив (Снимки)"}
{"url": "https://www.24chasa.bg/novini/article/6992971", "text": "Със смазващо мнозинство от 38 \"за\" и само двама \"против\", и двама \"въздържали се\" Пловдивският общински съвет поиска от държавата да му прехвърли 100% от акциите на летището.  В момента аеродрумът е в процедура на концесия, като избраният кандидат от китайската компания \"HNA Airport Group\" (Хайнан) се отказа и предстои да бъде поканен класирания на второ място. Това е местен консорциум, в който влизат транспортният гигант ПИМК, КЦМ и \"Тракия икономическа зона\". \"Само преди година дадохме подкрепата си за този консорциум, а сега му слагаме прът\", заяви съветникът от БСП Иван Петков. Той попита дава ли си сметка общината какво значи да притежава и издържа летище. \"Знаете ли, че трябва да се обнови пистата за 6 млн. лева, посочи той. Зам.-кметът Розалин Петков отвърна, че това не е прецедент.  През 2014 г. транспортното министерство по същия начин е предоставило летището на община Русе. По думите му издръжката на пловдивския аеропорт е 4 млн. лева годишно. От тях 3 млн. лева са приходи, а останалото - загуби. \"Летище Пловдив не е толкова закъсало и общината може да се справи\", увери Розалин Петков.  Кметът Иван Тотев каза, че си представя как излитат и кацат самолети до различни точки в Европа. \"Това не е обвързващо решение за Министерството на транспорта, но искаме да кажем, че на община Пловдив й писна да чака и нищо да не се случва с това летище. Идваха китайците, говорихме си за светлото бъдеще и нищо не стана. Стига вече!\", отсече Тотев. ", "date": "2018.08.02", "title": "Общината поиска 100% от летище \"Пловдив\""}
{"url": "https://www.24chasa.bg/novini/article/6993003", "text": "Българските служители в сектор \"Сигурност \" получават 2, 6 пъти по-малко в реално изражение /по покупателна способност/ от тези в Швеция и 1,7 пъти по-малко от словенците. Това каза лидерът на синдиката Пламен Димитров, който коментира оповестен доклад в медиите, според изводите на който, българските полицаи са най-добре платените в Европа и заплатите им са съпоставими с тези на колегите им в Швеция и Норвегия. Той уточни, че докладът първоначално е представен като документ на Световната банка, но след това банката се е разграничила от изследването и е станало ясно, че то е правено по поръчка на българското финансово министерство и е платено от ведомството, предаде БТА. От КНСБ коментираха, че методологията на изследване в доклада е изключително неясна, съпоставят се несъпоставими величини, показват се странни съотношения. Разходите, които се коментират са по странен начин съотнесени с БВП на глава от населението, каза Пламен Димитров. В 980-те евро /или 1776 лева/, споменати в доклада, се калкулират и разходите за социални осигуровки, като според същия доклад те са около 51 процента. Когато се махнат тези 51 на сто от 1776 лева, остават 881 лева. Тези пари се облагат с данък от 10 процента и реално нетната заплата, която получава служителят е 800 лева, каза Любомир Костов, икономист на КНСБ. Според него България във всички страници на доклада се сравнява със страни от Балканския полуостров, а не трябва да се забравя, че България е външна граница на ЕС и разходите в този сектор не трябва да се сравняват със страни като Албания, Македония, Черна гора, Сърбия. Той допълни, че числата сами по себе си са верни, но са така представени и тълкувани в доклада, че се създава усещането, че полицаите и пожарникарите в България получават заплати като тези в Швеция. Не трябва да се забравя, че има 13, 5 процента незаети места в сектора, допълни Костов. Според Костов този доклад е опит на изпълнителната власт преди бюджетната процедура да си осигури аргумент да не увеличава разходите в тези публични дейности. Венцислав Станков, президент на Националния синдикат на пожарникарите и спасителите в България към КНСБ, коментира, че един пожарникар в България след увеличенията от 1 януари и от 1 март 2018 година, получава между 900 и 1100 лева. Това са служителите, които работят на терен, а не ръководен състав. По проучвания на синдиката в сферата на пожарната безопасност и защита на населението в Европа се отделят между 0,6 до 1,1 на сто от БВП в скандинавските страни. В България едва достигаме 0,2 от БВП, каза Станков. Според него трябва да се прекрати това перманентно недофиннасиране на сектора, за да се повиши услугата за населението. Синдикалистът отбеляза, че са съгласни, че неправилно се управлява човешкия ресурс в структурите на МВР като цяло. Те настояват административната тежест да се намали за сметка на увеличението на служителите, които са на терен - пожарникари и полицаи. Той отбеляза, че в доклада се препоръчва служителите да останат същият брой, но разпределението им по области да е по-ефективно. Според Станков е чудно по каква методика са изчислени процентите, защото България е една от страните с много малък брой пожарникари на 1000 души население - под 0,8 на сто, а в Европа средният брой пожарникари е много по-голям - в Австрия наближава 19 на 1000.", "date": "2018.08.02", "title": "КНСБ: Служителите ни в сектор \"Сигурност\" получават 2,6 пъти по-малко от тези в Швеция"}
{"url": "https://www.24chasa.bg/novini/article/6993004", "text": "Румънка пострада при катастрофа в курортното селище Кранево. Инцидентът е възникнал 1 август около 23 ч. На място е установено, че водач на лек автомобил „Ровър” с хасковска регистрация, застига и блъска лек автомобил „Деу” с румънска регистрация. Вследствие на удара, лекият автомобил „Деу” напуска пътното платно и се спира в крайпътна гориста местност. От възникналото пътно произшествие е пострадала 50-годишна румънска гражданка, която след обстоен преглед е освободена за домашно лечение с повърхностни рани по тялото, без опасност за живота. Двамата водачи са с отрицателни проби за употреба на алкохол. По случая е взето отношение по административен ред, съобщават от Областната дирекция на МВР-Добрич.", "date": "2018.08.02", "title": "Румънска шофьорка пострада, блъсната от друга кола в Кранево"}
{"url": "https://www.24chasa.bg/novini/article/6993010", "text": "Софийският университет повече няма да има Факултет по начална и предучилищна педагогика. Той ще се преобразува във Факултет по науки за образованието и изкуството след приемането на постановление на Министерския съвет, публикувано за обсъждане. Сега СУ има два педагогически факултета - Факултет по педагогика и Факултет по начална и предучилищна педагогика, информира   Предложението за промяната е направено след положителна оценка от Националната агенция за оценяване и акредитация (НАОА). Сегашното име на факултета не отразява професионалната квалификация на получилите образованието си там, а и акцентът върху началната и предучилищната педагогика създава неточната представа, че във факултета се обучават изключително бъдещи учители за нуждите на предучилищното и началното училищно образование, се казва в мотивите. Факултетът е създаден през 1983 г. като Факултет за подготовка на детски и начални учители, в който се обучават студенти по три специалности - \"Предучилищна педагогика\", \"Начална педагогика\" и \"Дефектология\". През 1988 г. той е преименуван на Факултет по начална и предучилищна педагогика. Роенето на специалности, характерно за всички университети през последните 20 години, обаче превръща името в не особено адекватно. Във факултета вече се преподава по 4 професионални направления: \"Педагогика\", \"Педагогика на обучението по...\", \"Изобразително изкуство\" и \"Музикално и танцово изкуство\", в 12 бакалавърски специалности, 42 магистърски и 17 докторски програми. Обучението по всички тях ще продължи както досега след преобразуването. Във факултета работят 83 преподаватели на основен трудов договор - 28 професори, 24 доценти, 14 главни асистенти и 17 асистенти. Негов декан е проф. Божидар Ангелов.", "date": "2018.08.02", "title": "СУ вече няма да има Факултет по начална и предучилищна педагогика"}
{"url": "https://www.24chasa.bg/novini/article/6993042", "text": "Председателят на турския парламент Бинали Йълдъръм заяви, че смята решението на Вашингтон да наложи санкции на турски министри за противозаконно и своеволно, предаде ТАСС. Решението на американското министерство на финансите, насочено срещу нашия министър на вътрешните работи Сюлейман Сойлу и министъра на правосъдието Абдулхамит Гюл, е противозаконно и е изключително своеволно действие на ръководството на САЩ, посочи Йълдъръм. Той добави, че санкциите са показател за липсата на уважение към правосъдните органи на Турция от страна на Вашингтон. Осъждаме това решение и очакваме тази грешка незабавно да бъде поправена, посочи Йълдъръм. САЩ обявиха вчера, че въвеждат санкции срещу министрите на правосъдието и на вътрешните работи на Турция заради казуса с американския пастор Андрю Брънсън. Пасторът, намиращ се под домашен арест в Турция, е обвинен във връзки с терористичните организации ФЕТО и ПКК.", "date": "2018.08.02", "title": "Йълдъръм: Санкциите, наложени от САЩ, са противозаконни и своеволни"}
{"url": "https://www.24chasa.bg/novini/article/6992979", "text": "Решението за произвеждане на референдум, на който гражданите на Република Македония ще трябва да се произнесат по въпроса \"Дали сте за членство в ЕС и НАТО с приемане на договора между Република Македония и Република Гърция\", бе прието с 68 гласа \"за\" в македонския парламент на 30 юли 2018 г. Според гласуваното парламентарно решение референдумът ще се проведе на 30 септември 2018 г., но онова, което отстъпва от смисъла на съществуването на тази най-демократична форма за взимане на решения, е това, че резултатите от гражданското допитване няма да бъдат задължаващи за онези, които насрочват референдума, т.е. референдумът ще има консултативен характер, което на практика или според премиера Заев означава, че ако гражданите си останат вкъщи, институциите ще решат вместо тя, В случай, че не бъде постигнат ценз /участие от 50 процента от общия брой избиратели в избирателния списък/, все пак ще продължи процедурата за провеждане на конституционни промени, поети като задължение с договора от Мала Преспа. Или казано просто, волята на гражданите е приемлива, само ако изпълнява очакванията на предложилите референдума. Референдумът бе насрочен и веднага след това депутатите заминаха на почивка от 1 до 20 август. Кампанията трябва да започне на 10 септември. Но останаха много правни неясноти за конституционната и законовата обоснованост на този референдум. За няколко правни въпроса и неясноти около референдума говори проф. Биляна Ванковска в коментар за \"Нова Македония\". Независимо какъв въпрос ще бъде формулиран, трябва да се изтъкне следното: 1. Договорът от Преспа не е встъпил в сила /не е ратифициран, т.е не е публикуван в държавен вестник, за да може гражданите да се произнесат по него/. 2. Конституцията не познава консултативен референдум за въпроси от компетентността на парламента. В. чл. 72 се казва, че решението на референдума е задължително. /Консултативен референдум предвижда Законът за референдум, което би трябвало да бъде предмет на оценка на Конституционния съд/. 3. Консултативен референдум е равносилен на безобидна анкета, особено когато \"премиерът Мюнхаузен\" вече обявява, че няма да зачете неговия изход, ако му се стори неблагоприятен, посочва проф. Ванковска. Правната дилема дали гражданите трябва да се изясняват на референдум за договор /спогодбата от Преспа/, който не е встъпил в сила, тъй като не е ратифициран, т.е. не е публикуван в държавен вестник с конкретно решение, се \"разрешава\" от председателя на парламента Талат Джафери, който на журналистически въпрос на тази тема отговаря: \"Ако се има предвид, че гражданите трябва да се изяснят на референдум за това, смятам, че е по-добре да се изчака резултатът от референдума\". Въпреки противоречието между конституцията и закона за референдума по отношение на решението за консултативния характер на допитването, все пак, се пренебрегва този момент на несъгласуваност - нещо, което би трябвало да разгледа Конституционният съд, а решението за референдума се позовава на член. 73, точка 1 от конституцията на Р Македония. Решението се позовава на член 73, точка 1 от конституцията, а не се позовава на нито един член от Закона за референдума, което го прави правно грешно и неупотребимо. Конституцията не познава категория \"референдум за консултация с гражданите\". Това, че не е посочен член или няколко члена от Закона за референдума, според който властта ще организира референдума, остава пространство за възможни манипулации в бъдеще, което вероятно е цел на грешното решение. Властта е длъжна в решението да посочи според кои членове от закона за референдума го организира, за да знаят гражданите какво гласуват и как да защитят своето право по-нататък. Освен това по такива тежки въпроси, в които се споменава и ЕС, властта не бива да разписва консултативен референдум, тъй като нарушава член 120 от конституцията, където ясно е утвърдена процедурата за взимане на решение за встъпване или излизане от съюз или общност с други държави, смята професорът по конституционно право Татяна Каракамишева-Йовановска. С решението за консултативен характер на референдума Каракамишева-Йовановска смята, че се създава възможност за манипулация на гражданите. В член 9, точка 1, алинея 3 и 5 от Закона за референдум ясно се казва, че на референдум гражданите взимат решение, това в решението никъде не е посочено, което означава, че властта прави още една манипулация с гражданите, казва Каракамишева-Йовановска. Ускореността на цялата процедура за провеждане на референдума, както и подценяването на законовите и конституционните разпореждания, които би трябвало да легализират решението на гражданите, остава голямо пространство за съмнение, че този референдумен призив на властта се организира формално и като алиби за формална демокрация. Такова законово омаловажаване в името на европейските ценности, илюстративно и разговорно описва в дебат в социалните мрежи журналистът Зоран Иванов, поддръжник на споразумението от Мала Преспа. И аз искам всичко да е по закон, но общо взето в Македония това е мисловно понятие. Затова сега няма закон, всички масово отиваме на референдум. Към интеграцията, па макар и противоправно. И това е с цел и тук в Македония най-накрая да проработи правото, това е мотивът. Когато еволюцията е бавна, проработва революцията, но само да е \"просветена\" и да води към европейски ценности, написа Иванов. Премиерът Зоран Заев вчера изпрати апел към гражданите да гледат сериозно на своето участие в референдума. Всички знаем, че огромното мнозинство ще бъдат \"за\" и трябва да почитаме тази воля на гражданите. Уверен съм, че ще бъде успешен, с повече от 50 процента участие и огромното мнозинство ще гласува за европейското бъдеще. Няма друга алтернатива за Македония. Можем да бъдем различно партийно или религиозно определени, богати или бедни, но всички сме равноправни граждани, с еднакви права и задължения в тази страна. Сега правата и задълженията идват заедно. Убеден съм до небето, че ще излязат да кажат решението. Убеден съм, че референдумът ще успее, а след това ние ще послушаме нашия народ, заяви Заев. За постигането на желаната активност на референдума, премиерът Зоран Заев се позова на истинския патриотизъм. Този път на референдума ще поемем отговорност за себе си и своето семейство и ще излезем да гласуваме така, както мислим. Има опция \"за\" или \"против\". Но няма опция дали да участваме или не. Трябва да участваме, ако сме истински патриоти, заяви Заев. (БТА)", "date": "2018.08.02", "title": "Референдумът в Македония - насрочен, въпросите остават"}
{"url": "https://www.24chasa.bg/novini/article/6993045", "text": "Посещенията в центровете за социални услуги в страната няма да са епизодични, а контролните органи ще трябва да направят една пълна картина за това доколко услугите в общността, каквито са дневните центрове и центровете са социална интеграция и рехабилитация, предоставят качествена услуга за техните потребители. Това каза пред журналисти в Панагюрище министърът на труда и социалната политика Бисер Петков. Той добави, че контролният апарат на ДАЗД е насочен изцяло към проверка на центровете за настаняване от семеен тип, където също има проблеми. Трябва да имаме пълна картина доколко отделни оплаквания са основателни и как да подобрим качеството на услугите. В Панагюрище потребителите са доволни, но вероятно не навсякъде е така и целта на този контрол ще е да посочи къде са проблемните места, отбеляза още министърът, цитиран от БТА. По думите на Бисер Петков като цяло средствата за държавно делегирани дейности за социални услуги са недостатъчни, стигат основно за заплати на персонала, а нивата на възнаграждение не са високи. Министърът припомни, че през тази година като разход за политиките за хора с увреждания в бюджета са предвидени малко над 400 милиона лева. \"Имам предвид 268 милиона, които са по политиката за хора с увреждания и около 160 милиона, които са под формата на семейни помощи на семейства, отглеждащи деца с увреждания, което е по Закона за семейните помощи за деца. Тази година бюджетът на министерството за 2018-та се увеличи в тази част с 80 милиона - 40 процента ръст спрямо базата за 2017-та\", посочи министърът. \"Сега ще имаме приблизително същия относителен ръст на този бюджет, което не е малко и не е правено от много време, каза още Петков. Със сигурност голямото предизвикателство е как оптимално да се насочат тези средства, защото от една страна всички тези хора с увреждания очакват по-значителна финансова подкрепа от сегашните интеграционни добавки, които са в сравнително ниски размери. От друга страна се очаква да се уреди в законодателството и съответно да се осигури финансиране според индивидуалните потребности на т.нар. лична помощ, каза Петков. Той изрази надежда, че през есента ще има нова съвременна нормативна рамка на социалните услуги в страната. Общо 89 центрове за деца и младежи с увреждания има в страната и 79 за пълнолетни с увреждания, което е около една шеста от всички социални услуги, които вече надхвърлят 1000, добави социалния министър. Това са държавно делегирани дейности, за които бюджетът тази година плаща 230 милиона лева, каза още той. Министърът определи Панагюрище като добър пример за това как централна, местна власт и дарители обединяват усилия, за да се осигурят всички необходими условия. В средногорския град Бисер Петков посети дневните центрове за деца и за възрастни с увреждания. Той се срещна с кмета Никола Белишки и областния управител на Пазарджик Стефан Мирев. По-късно министърът ще посети и \"Асарел Медет\", за да се запознае със социалната политика на компанията.", "date": "2018.08.02", "title": "Бисер Петков: В цялата страна предстоят проверки на центровете за социални услуги"}
{"url": "https://www.24chasa.bg/novini/article/6993041", "text": "Благоевград е в трескаво очакване на премиерите Бойко Борисов и Зоран Заев. Двамата ще положат венци на паметника на Гоце Делчев на тържествена церемония по случай 115 години от Илинденско-Преображенското въстание. Преди малко централният площад бе измит за пореден път,  вече се поставят заграждения и се ограничава достъпът до района.  Гардове на двете служби за охрана за пореден път проверяват хотела, където ще бъдат настанени Борисов и Заев. Преди час бе направена последна репетиция на церемонията на площада с издигане на двете национални знамена и знамето на ЕС. ", "date": "2018.08.02", "title": "Трескаво очакване на Борисов и Заев в Благоевград (Снимки)"}
{"url": "https://www.24chasa.bg/novini/article/6993052", "text": "Учени от университета в Саутхемптън, Великобритания, смятат, че са разкрили тайната на Бермудския триъгълник, пише Sailingscuttlebutt. Изданието припомня, че за последните 100 години в района са загинали повече от 1000 души. Изследователите са допуснали, че причина за масовите корабокрушения са 100-футови вълни (около 33 м), които са появяват в Бермудския триъгълник, предава  . Вълните са забелязани за първи път през 1997 г. Според учените те се появяват буквално „отникъде“ и са способни да потопят даже много големи плавателни съдове. Специалистите са направили модел на USS Cyclops – голям кораб, изчезнал в Бермудския триъгълник през 1918 година с 300 души на борда. Според Саймън Боксъл в Атлантическия океан често се появяват бури, прииждащи от три страни, и сблъсквайки се, създават огромни вълни, които поглъщат корабите.", "date": "2018.08.02", "title": "Разкриха тайната на Бермудския триъгълник"}
{"url": "https://www.24chasa.bg/novini/article/6993059", "text": "Правителството на Черна гора реши да предложи на концесия черногорските летища, а покана за всички проявяващи интерес ще бъде публикувана в скоро време в уеб страницата на правителството, съобщи министърът на транспорта Осман Нуркович, предаде БТА. Планът е летищата в Подгорица и Тиват да бъдат дадени на концесия за 25-30 години. Нуркович заяви за \"Виести\", че с това правителството иска по-добре да използва потенциала на летищата, тъй като сегашната ситуация не задоволява нуждите на страната и нейните граждани. Вестникът посочва, че под концесия са голям брой от летищата в региона и след Любляна, Загреб и Скопие от пролетта такъв договор е сключило и летище \"Никола Тесла\" в Белград. На въпрос дали правителството планира да продаде летищата или да ги приватизира по какъвто и да било начин, за което в последно време говори опозицията, черногорският министър бе категоричен, че това в никакъв случай няма да стане.", "date": "2018.08.02", "title": "Черна гора дава под концесия двете си летища"}
{"url": "https://www.24chasa.bg/novini/article/6992660", "text": "Вчера Китайската народна банка, която е централната банка на Китай, проведе работно заседание за втората половина на 2018 година, на което бе посочено, че стабилната валутна политика ще продължи да се прилага и през второто полугодие, ще се повишават далновидността, гъвкавостта и ефективността на политиките, ще се засили координацията им, ще се поддържа ритъма и интензивността, ще се обърне по-голямо внимание на водещите очаквания, както и ще се стимулира стабилното опериране на икономиката и финансите, съобщи  Участниците са на мнение, че от началото на тази година валутната политика не само поддържа фиксираната си сила, но и засилва предварителните и фини настройки. През този период е продължило задълбочаването на финансовите услуги за малките предприятия и са облекчени проблемите по финансирането им. Разработени са пътната карта и графикът за по-нататъшното разширяване на отварянето към света на финансовия сектор, обявени са и серия конкретни мерки. Надзорът и координацията са се засилили и активно и разумно са се справили с важните финансови рискове. На заседанието бе посочено, че в момента икономическата и финансова ситуация в страната и в чужбина е сложна, а изпълнението на поставените за втората половина на годината задачи е изключително трудно.", "date": "2018.08.02", "title": "Китайската народна банка засилва координацията на политиките"}
{"url": "https://www.24chasa.bg/novini/article/6993070", "text": "Жестоката горещина е опустошила посевите със зърнени култури из Северна Европа, а комбинация от засушавания и проливни дъждове в житницата около Черно море намали очакваните добиви, появиха се опасения, че още има още щети, които ще вдигнат цените. С наближаването на жътвата в Северна Германия - втория след Франция най-голям производител на пшеница в Европейския съюз - се появяват нови доказателства за щети по реколтата и наблюдателите на няколко пъти снижават очакванията за добивите в 28-членния блок. \"Ситуацията в Северна Европа е катастрофална\", казва Андре Дефоа, главен анализатор в \"Стратеджи грейнс\". Миналата седмица тази консултантска компания намали прогнозните си очаквания за реколтата от хлебно зърно за тази година в ЕС (най-големия производител на зърно в света) до нива под 130 милиона тона. Това е най-ниското равнище от шест години насам, макар че Дефоа каза, че прогнозата може да бъде ревизирана още веднъж. Франция - топ производителят в ЕС - също страда от екстремни прояви на времето и прогнозите са, че добивите й ще бъдат около 34 млн. тона в сравнение с 36,6 млн.тона през миналата година. Знойната топлина удари пшеницата и в Скандинавия, и другите балтийски държави, като в Швеция се очаква реколтата да спадне с 40 на сто на годишна база. А във Великобритания, където засушаването може да доведе до петгодишно дъно на добивите на пшеница, фермерите тревожно очакват резултатите, докато на север жътвата започна. СПОМЕНИ ОТ СЕЗОНА 2007/2008 През последните три седмици цените на пшеницата в Европа се покачиха с 15 на сто. В сряда те достигнаха връх за периода от края на 2014 г. - 208,50 евро за тон на фона на нарастващи опасения за доставките на пшеница по света. Крайното въздействие на тези процеси ще се усети на световно ниво, тъй производството ще достигнат най-ниските равнища от пет години насам, обяви миналата седмица Международният съвет по зърнените култури (International Grains Council), след като коригира надолу прогнозите си за водещите четири европейски производители - Франция, Германия Великобритания и Полша. Повишаването на цените на пазара на пшеницата възражда спомените за сезона 2007/08, когато увеличаващите се цени на зърното предизвикаха хранителна криза. Сега обаче анализатори казват, че високите цени и други зърнени култури може отчасти да компенсират дефицита. Посевите с хлебно зърно в Германия, притиснати от най-високите от 1881 г. температури през месец май, се очаква да дадат 25 на сто по-слаба реколта тази година, казват от фермерската асоциация Де Бе Фау (DBV). Размерът на щетите може да накара Германия, която е сред най-големите износители в Европа, да внася през следващите години. Щетите породиха призиви от страна на Де Бе Фау за отпускането на един милиард евро субсидии заради сушата. Във Франция посевите не са толкова засегнати и там е започнала жътвата. Сега се смята, че френските износители на пшеница имат най-голяма изгода от бедите, сполетели съседите; фермерите в САЩ също може да извлекат полза, като евентуално изпреварят Русия като водещ износител, казват анализатори. Дъждовете в района на Черно море В черноморския регион посевите бяха засегнати както от суша, така и от проливни дъждове, което се отрази зле на качеството на зърното. Грижата за качеството е ключова за Русия, защото означава, че на световните пазари ще бъде предложена по-малко пшеница за мелене или качествено хлебно зърно. \"По принцип е ясно, че реколтата няма да достигне миналогодишните рекорди, но все още изглежда, че ще бъде относително голяма\", казва Аркадий Злочевский, президент на Руския съюз на зърнопроизводителите. \"Проблемите са свързани предимно с качеството\", добави той. \"Стратеджи грейнс\" смята, че реколтата в Русия ще спадне с 18 на сто тази година, казва Дефоа. През 2017 г. в Русия бяха пожънати рекордните 85,7 милиона тона хлебно зърно, вкл. твърда пшеница. В съседна Украйна, която изнася голяма част от реколтата си, добивите ще спаднат с 16 на сто до 22-23 милиона тона заради пролетната суша и летните проливни дъждове, каза украинският министър на земеделието. В Румъния - трета в ЕС по износ на пшеница - добивите ще са поне с 20 на сто по-ниски, казва Лоренциу Бачу, президент на фермерското сдружение ЛАПАР (LAPAR), според когото големи площи с посеви са изцяло унищожени. Спадът в добивите може да бъде още по-голям; ден след ден процентът се покачва и ситуацията по места се влошава\", казва той и добавя: \"Дъждовете не спряха поне за ден\". (БТА)", "date": "2018.08.02", "title": "Жегата заплашва да опустоши посевите със зърнени култури в Европа"}
{"url": "https://www.24chasa.bg/novini/article/6993078", "text": "След наводненията и големите щети от поройните дъждове в Тетевенско Ловчанският митрополит Гавриил ще отслужи молебен за здраве и благоденствие на жителите на общината. Това ще стане на 6 август, понеделник, когато църквата чества Преображение Господне, в тетевенския манастир \"Свети Илия\" от 15.00 часа, съобщават от общинската администрация, цитирани от БТА. Кметът на Тетевен д-р Мадлена Бояджиева заяви за БТА, че продължава работата по укрепване на речното корито на река Вит с временни диги, най-вече в Градежница, където придошлите води създадоха най-много щети. Разчистват се и активиралите се свлачища в общината.", "date": "2018.08.02", "title": "След наводненията в Тетевенско: Ловчанският митрополит отслужва молебен"}
{"url": "https://www.24chasa.bg/novini/article/6993305", "text": "Британската полиция изпрати днес две кофи за боклук за проверка във военна изследователска лаборатория при разследването на отравяне на мъж и жена с нервнопаралитично вещество, предаде Асошиейтед прес, цитирана от БТА. Полицията на Лондон каза, че кофите за боклук са били взети от места зад магазини в Солсбъри. Това е било направено след разговори между следователи и Чарли Роули, който се възстановява от отравянето през юни. Неговата партньорка Доун Стърджис умря, след като двамата бяха изложени на действието на нервнопаралитичното вещество \"Новичок\". Полицията смята, че двойката е била в контакт с шишенце, съдържащо веществото. Същата отрова беше използвана при атаката срещу бившия руски шпионин Сергей Скрипал и дъщеря му Юлия в Солсбъри през март. Великобритания обвинява руското правителство за нападението, Москва отрича.", "date": "2018.08.02", "title": "Изследват 2 кофи за боклук в Солсбъри във връзка с отравянето с \"Новичок\""}
{"url": "https://www.24chasa.bg/novini/article/6993308", "text": "Република Македония не е частна собственост на някого да търгува с нея и с нейните ценности, не е личен имот на някого да я разпродава, не е нечия земя за всеки да я присвоява, а принадлежи на народа, който я е създал, заяви днес в Крушево президентът на Република Македония Георге Иванов, цитиран от агенция МИА. В обръщението си по случай националния прлазник Илинден Иванов ясно и остро повтори позицията, че е против договора с Гърция и не го приема. Нито една отделна личност от нито едно поколение няма право да търгува с името и идентичността, каза той, цитиран от БТА.  Президентът обвини правителството, че го заобикаля по този въпрос. Той се позова на Блаже Конески, Григор Пърличев, Гоце Делчев, Киро Григоров, Борис Трайковски, изтъквайки значението на македонската държавност, език и нация, предаде МИА. Да бъдеш македонец е не само право, а и задължение, подчерта президентът. Да не отнемаме на бъдещите поколения правото, което оставиха нашите предци, призова той. Според Иванов македонските граждани са обединени около идеята за членство в ЕС и НАТО, но искат да влязат там със своето име, достойнство и чест. Спирайки се на договора с Гърция, президентът подчерта, че е лъжа, че с него се променя само името. \"Напротив, променя се и македонската държавна национална идентичност, потъпква се 74-годишното право на самоопределение, зачерква се държавно-правната идентичност, 27-годишната история на държавата. Лъжа е, че се гарантира членството в ЕС и НАТО, защото без истински реформи, без борба с корупцията и партийния клиентелизъм няма евроатлантически интеграции. И да се смени конституцията, членството не следва автоматично. С приемане на договора с Гърция се деградират нашите права в ООН, ставаме подчинени и зависими от Гърция. Лъжа е, че се укрепва македонската идентичност, всъщност правно се премахва македонският народ\", подчерта държавният глава и допълни, че сега се опитват да ни накарат \"сами себе си да премахнем, македонският народ да извърши правно и историческо самоубийство\".", "date": "2018.08.02", "title": "Георге Иванов: Македония иска членство в НАТО и ЕС, но със своето име, достойнство и чест"}
{"url": "https://www.24chasa.bg/novini/article/6993311", "text": "Вицепремиерът и министър на отбраната Красимир Каракачанов посрещна в Благоевград министър-председателя на Македония Зоран Заев. Очаква се всеки момент пред хотела в центъра на града да пристигне и премиерът Бойко Борисов. По програма двамата трябва да имат неофициална среща на четири очи и след това да участват в тържествената церемония по случай 115 години от Илинденско-Преображенското въстание.   ", "date": "2018.08.02", "title": "Министър Каракачанов посрещна Зоран Заев в Благоевград (Снимки)"}
{"url": "https://www.24chasa.bg/novini/article/6993312", "text": "Над два милиона долара дарение получи Ломската гимназия от емигриралия в САЩ българин д-р Андрей Георгиев. Освен за училището, в което е учил, в завещанието си той дарява и сумата от 500 000 долара на община Лом. Средствата вече са постъпили по сметките на училището и общината, съобщи . По волята на дарителя парите, предоставени на гимназията, са за стипендии на ученици, които следват в европейски университети. А къде ще бъде вложена сумата, дарена на общината, трябва да реши кметът на града, е записано в завещанието на д-р Георгиев. Кметът на града Пенка Пенкова каза, че върви допитване сред жителите на града как да бъдат изразходвани средствата. Към момента най-много привърженици има идеята да бъде ремонтирана спортната зала, която от създаването си не е обновявана. От общината подготвят изложба с архиви за д-р Андрей Георгиев, чрез която жителите на града да научат повече за личността и живота на своя щедър благодетел. Дарение за Ломската гимназия от емигриралия в САЩ д-р Андрей Георгиев е очаквано няколко години. Средствата обаче се оказаха значително повече от очакваната сума от 1 млн. долара", "date": "2018.08.02", "title": "Ломска гимназия и общината получиха 2,5 млн. долара дарение от емигрант в САЩ"}
{"url": "https://www.24chasa.bg/novini/article/6993319", "text": "10-годишно дете от Англия намери и върна на собственика му портфейл с пари и документи. Случката е станала в Русе, а от полицията наградиха момичето за гражданската му доблест, разказаха от ресенския сайт  Момичето и семейството му са щастливи, че са успели да помогнат и смятат, че всеки на тяхно място би направил същото. Детето, чиято майка е българка, е пристигнало в Русе за няколко дни заедно с баба си и дядо си. След среща с роднини късно през нощта тръгнали да се прибират. Портмонето, в което имало лична карта, шофьорска книжка и контролен талон, било предадено на дежурния в полицията. При преброяването се оказало, че има сума от 487 лева.", "date": "2018.08.02", "title": "10-годишно дете от Англия върна намерено портмоне в Русе"}
{"url": "https://www.24chasa.bg/novini/article/6993340", "text": "В Германия започна съдебен процес срещу четирима мъже, обвинени в поддържане на интернет сайт с детска порнография и закрит от властите миналата година, предаде Асошиейтед прес. Обвиненията са в разпространяване на детска порнография, а в някои случаи и в посегателство срещу деца, съобщи ДПА. Процесът в Лимбург започна днес. Мъжете живеят в различни части на Западна Германия, предава БТА. Според прокурорите сайтът Елизиум в \"тъмната мрежа\" съдържа снимки и видеа със сериозни сексуални посегателства срещу много малки деца, а част от материалите са били създадени специално за този сайт. Според обвинението сайтът има 111 000 регистрирани ползватели. Сайтовете от \"тъмната мрежа\" могат да бъдат посещавани само чрез софтуер. Властите закриха Елизиум през юни 2017 г.", "date": "2018.08.02", "title": "Четирима на съд в Германия, разпространявали детска порнография в мрежата"}
{"url": "https://www.24chasa.bg/novini/article/6993361", "text": "Екипи на Областното пътно управление /ОПУ/ в Ямбол почистват от растителност и отпадъци канавките край републиканските пътища в 20-километровата зона около огнищата на болестта \"чума по дребните преживни животни\" в общините Болярово и Елхово. Това съобщи директорът на управлението Галин Костов. Работници изрязват храстите и клоните на дърветата, които ограничават видимостта, като следят и за умрели животни. Подновява се и хоризонталната маркировка на пътищата.                                                                                                                                                                                                                                                                                                                       ", "date": "2018.08.02", "title": "Екипи от Ямбол почистват пътищата в зоната около огнищата на чума"}
{"url": "https://www.24chasa.bg/novini/article/6993357", "text": "Временни забрани за корабоплаване и въздухоплаване ще бъдат въведени при предстоящите учебни стрелби в района Шабла, съобщават от пресцентъра на областната управа в Добрич като апелират към гражданите да ограничат пребиваването си в зоната. Учебните стрелби с военни формирования ще се състоят през периода 27-31 август за времето от 8.30 до 19.00 часа на зенитния полигон на Военновъздушните сили край Шабла и прилежащата акватория на Черно море. Резервният период за стрелбите е 3-5 септември. През указания период над населените места, източно от Добрич, ще се извършват полети с военни самолети и вертолети, някои от които на малки височини. За безопасността по време на стрелбите ще се въведат временни забрани за корабоплаването и въздухоплаването в морското и въздушното пространство, заключено между ивицата на нос Карталборун /Дуранкулак/, нос Калиакра и линията, отстояща на 55 мили /110 километра/ успоредно на бреговата ивица, и пространството на височина до 20 000 метра над морската повърхност, посочват от областната управа.", "date": "2018.08.02", "title": "Заради стрелби в Шабла: Забраняват корабоплаването и въздухоплаването"}
{"url": "https://www.24chasa.bg/novini/article/6993356", "text": "Американските санкции, наложени на Турция във връзка с делото срещу американски пастор, обвинен в подкрепа към тероризма, са неприемливи и ще имат ограничен ефект върху турската икономика, заяви турският министър на икономиката и финансите Берат Албайрак, цитиран от Ройтерс. Албайрак заяви, че приоритет на Турция е да реши спора с Вашингтон - съюзник в рамките на НАТО, чрез диалог и дипломация. САЩ обявиха снощи въвеждането на санкции срещу турския министър на правосъдието Абдулхамит Гюл и срещу вътрешния министър Сюлейман Сойлу заради случая с американския пастор Андрю Брънсън, който бе задържан в Турция по обвинения във връзки с терористични организации, припомня БТА.  Турската лира поевтиня рекордно спрямо долара днес след обявяването на санкциите. Албайрак каза също, че Турция работи по осигуряването на краткосрочно и средносрочно външно финансиране.", "date": "2018.08.02", "title": "Турция: Санкциите на САЩ са неприемливи и ще имат ограничен икономически ефект"}
{"url": "https://www.24chasa.bg/novini/article/6993371", "text": "Илинден е естественият стремеж за своя държава на всеки македонец, заяви лидерът на опозиционната ВМРО-ДПМНЕ Християн Мицкоски на честването на националния празник на Република Македония Илинден в стружкото село Ташмарунища, цитиран от македонските медии и БТА.  В речта си той се спря на актуалната политическа обстановка в страната. \"Виждаме как премиерът и обкръжението му силно се удрят в гърдите, че били за ЕС, значи всички останали, които не споделяме тяхната капитулация, не сме били за ЕС. Ако не знаехме с кого си имаме работа, някой можеше и да им повярва, а така всяко удряне в гърдите за ЕС завършва в секундата, когато ще се подели някой търг в здравеопазването или държавна помощ на фирмата на вицепремиера и за да се избегне публичността, кръгът ще се разшири с фирми на техни кумци. ЕС не уважава такива политици. И затова, колкото и да се удрят в гърдите, че били за \"ДА\", толкова повече хората в Р Македония ще им кажат голямо \"НЕ\", стига толкова\", каза Мицкоски, имайки предвид референдума на 30 септември, на който македонските граждани трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция\".", "date": "2018.08.02", "title": "Лидерът на ВМРО-ДПМНЕ: Илинден е стремежът на македонците за своя държава"}
{"url": "https://www.24chasa.bg/novini/article/6993397", "text": "Къде е германската канцлерка Ангела Меркел? Този въпрос занимава германските медии, след като съпругът й Йоахим Зауер беше забелязан на почивка в Северна Италия без нея, предаде Ройтерс, цитирана от БТА. В предишни години Меркел и Зауер бяха снимани от папараци да се разхождат в Алпите, но досега това лято те успяват да заснемат само съпруга на канцлерката със сина му от предишен брак. Вестник \"Билд\" прави различни предположения, вариращи от семейно посещение в Източна Германия до някаква потайна работа. \"Къде се крие канцлерката?\", пише в заглавие изданието. \"В лятна резиденция или при 90-годишната си майка в Укермарк? Брачна криза? Клиника? Тайна мисия?\" Попитана какви са плановете й за отпуск, Меркел заяви пред репортери миналия месец, че с нетърпение очаква почивката си, но няма да съобщава подробности. Неин говорител днес отказа да коментира къде се намира тя. Меркел и Зауер, които са женени от 20 години, за последно бяха забелязани заедно на обществено място на 25 юли при традиционната им поява на Байройтския фестивал в Бавария - задължително събитие за почитателите на композитора Рихард Вагнер. Зауер рядко се появява на обществени места с Меркел, но обикновено я придружава всяко лято в Северна Италия. Канцлерката имаше тежка година. Тя едва избегна рухване на коалиционното й правителство заради спор за имиграцията и е изправена пред предизвикателство в лицето на крайнодясната партия \"Алтернатива за Германия\". Списание \"Шпигел\" се пошегува, че Меркел може би иска да покаже на привържениците на \"Алтернатива за Германия\", че е крайно необходима. \"Дали тя не се опитва да покаже на тези, които твърдят: \"Меркел трябва да си върви!\", как изглежда Германия, когато \"Меркел трябва да си върви\" се превърне в \"Меркел я няма\", пита изданието.", "date": "2018.08.02", "title": "Германски медии: Къде е Меркел, съпругът й е на почивка без нея"}
{"url": "https://www.24chasa.bg/novini/article/6993393", "text": "До средата на август ще възстановим движението на трамвай №7 по бул. „България“ – тогава ще завърши ремонтът на участъка от трамвайното трасе, който оставихме, за да изпълним заедно със строителството на третата метролиния. Веднага щом завършим трамвайното трасе, започваме преасфалтиране на първия участък от бул. „България“ - между бул. „Ив. Гешов“, ремонтираното от метрото и бул. „Гоце Делчев“ в посока Бояна. Това написа в страницата си във фейсбук кметът на София Йорданка Фандъкова. \"Ако можем да приключим до края на август, ще направим и платното в обратна посока. Графикът на работа ще е съобразен с метеорологичната обстановка, като не можем да позволим през септември бул. „България“ да е затворен. Ще работим на етапи през това и следващото лято, така че да предизвикаме най-малко затруднения, като движението ще се премества в едно от платната. Обсъждаме възможността за бус-лента по бул. „България“, за което се анализират закъсненията на градския транспорт и как би се отразила на трафика. До средата на месеца ще завърши и ремонта на подлеза на бул. „България“ и бул. „Ив. Гешов“, който беше в изключително лошо състояние\", написа още тя.  Кметът на София Йорданка Фандъкова ще посети утре разкопките на площад \"Света Неделя\", съобщиха от пресцентъра на Столична община, цитирани от БТА. В 11 часа кметът ще се запознае с работата на археолозите. В проверката ще участва и зам.-кметът Тодор Чобанов.", "date": "2018.08.02", "title": "Фандъкова: До средата на август пускаме движението на трамвай №7 по бул. \"България\" (Снимки)"}
{"url": "https://www.24chasa.bg/novini/article/6993571", "text": "Полският герой от борбата за демокрация и нобелов лауреат за мир Лех Валенса каза, че иска да се \"помири с неприятелите\" преди смъртта си, предаде Асошиейтед прес, цитирана от БТА. Валенса изрази тази позиция в изявление в Туитър, отправено към отдавнашния му политически противник Ярослав Качински, който е лидер на управляващата партия в Полша. 74-годишният Валенса, който има пейсмейкър на сърцето, заяви, че и двамата би трябвало да очакват скоро да се пренесат \"във вечността\" и че иска да си уреди работите. Валенса помоли \"брата Качински\" за прошка за каквито и да е минали прегрешения и предложи своята прошка. Той обаче засегна деликатна тема, като каза, че ще прости \"най-голямата низост\" на Качински - твърдението му, че Валенса е бил доносник по времето на комунизма. Валенса отхвърля това обвинение.", "date": "2018.08.02", "title": "Лех Валенса иска да се помири с неприятелите си, преди да умре"}
{"url": "https://www.24chasa.bg/novini/article/6993593", "text": "Високопоставен турски официален представител обвини американския президент Доналд Тръмп, че излага на риск дългогодишните близки отношения между Турция и Съединените щати, след като Вашингтон наложи санкции на двама турски министри заради задържането на американски пастор, предаде Асошиейтед прес, цитирана от БТА Турция призова Съединените щати да преразгледат решението си за налагане на финансови санкции на министъра на вътрешните работи и министъра на правосъдието. Анкара също така обеща да приложи ответни мерки. Илнур Чевик, висш съветник на президента Реджеп Тайип Ердоган, заяви в интервю за АП, че Турция все още обмисля възможни мерки, но иска да \"минимализира щетите\". \"Всички са много разочаровани. Никой не е очаквал такова отношение към двама министри от кабинета\", посочи той. \"Президентът Тръмп се хваща за един много малък случай и излага на риск турско-американските отношения и турско-американското приятелство\". САЩ обявиха вчера, че въвеждат санкции срещу министрите на правосъдието и на вътрешните работи на Турция - Абдулхамит Гюл и Сюлейман Сойлу, заради казуса с американския пастор Андрю Брънсън. 50-годишният пастор беше арестуван през декември 2016 г. по обвинения във връзки с Фетхуллахистката терористична организация (ФЕТО), която според Анкара стои зад опита за преврат през 2016 г., и с Кюрдската работническа партия (ПКК). Неотдавна той беше освободен от затвора и поставен под домашен арест. Чевик заяви, че турската страна се опитва да не изгори всички мостове и да спаси това, което е останало от отношенията със САЩ. \"Президентът Тръмп обижда турската съдебна система. Той казва, че пасторът е държан като заложник в Турция. Той не е заложник, той е подсъдим в Турция\", подчерта съветникът.", "date": "2018.08.02", "title": "Турция: Тръмп излага на риск дългогодишните отношения с нас"}
{"url": "https://www.24chasa.bg/novini/article/6993595", "text": "Френският президент Еманюел Макрон има пълно доверие на главния преговарящ на Европейския съюз за Брекзит Мишел Барние, а утрешната среща с британската министър-председателка Тереза Мей не е опит за водене на успоредни преговори, заяви днес служител на Елисейския дворец, цитиран от Ройтерс. Макрон напълно подкрепя сдържания отговор на Барние на предложенията на Великобритания за бъдещите й отношения с ЕС след напускането й догодина, каза служителят, предаде БТА.  \"(Утрешната среща) не е преговори, тя не заменя преговорите, водени от Мишел Барние\", заяви служителят пред репортери.", "date": "2018.08.02", "title": "Франция: Срещата между Макрон и Мей \nне е опит да бъде заобиколен Барние"}
{"url": "https://www.24chasa.bg/novini/article/6993601", "text": "Трима души загинаха следобед в експлозия във ВЕЦ край босненския град Бихач, един е в критично състояние, съобщава белградският вестник \"Вечерне новости\", цитиран от БТА. В местното полицейско управление уточниха, че жертвите са служители в централата. Причината за инцидента се изяснява. Предполага се, че става въпрос за изтичане на газ. Официална информация ще бъде съобщена след като приключи разследването. В съоръженията на ВЕЦ са въведени мерки за сигурност.", "date": "2018.08.02", "title": "Експлозия във ВЕЦ в Босна, трима загинаха"}
{"url": "https://www.24chasa.bg/novini/article/6993615", "text": "Необичайната жега в Германия снижи нивото на големите реки в страната и в обезводнени участъци на десетки места се показаха бомби и оръжия от Втората световна война. В провинциите Саксония и Саксония-Анхалт полицията предупреди плувците, както и корабният трафик, да внимават по Елба. Само миналата седмица в нея са открити множество депа с гранати, мини или други взривни тела от войната. Общо находките са 21. Мунициите биват откривани най-често от случайни минувачи. „Дори и след десетилетия във водата бомбите и гранатите могат да бъдат опасни и да избухнат“, предупреждават властите. Забранено е да се докосват такива находки, трябва незабавно да се повика полиция. Елба е с почти най-ниското си ниво от началото на измерването. При Магдебург тя е само няколко сантиметра от измереното през 1934 рекордно ниско ниво – 48 см. Рекордно е спаднал и Рейн. Температурата на водата му се е покачила до 27 градуса, което прави опасно производството на ток във ВЕЦ. Заради липсата на вода корабният трафик се сблъсква с все по-големи проблеми. Ако не завали скоро, може да се наложи корабният трафик да спре изцяло, смятат специалистите.", "date": "2018.08.02", "title": "Жегата пресуши реките в Германия, оголи бомби"}
{"url": "https://www.24chasa.bg/novini/article/6993600", "text": "\"Имам въпрос. Ще го задам не като Председател на БСП към няколко овластени персони, а като жена към жена. Г-жо Цачева, г-жо Захариева, г-жо Караянчева, вие сте най-гласовитите защитнички на Истанбулската конвенция и на правата и достойнството на жените. Всички, които сме против нея, сме “тъмни сили\", според Вашите думи. Питам ви, никоя от вас - светлите сили, ли не забеляза, че властта показно докарва една жена в болница с вериги на краката?\". Това написа председателят на НС на БСП Корнелия Нинова във Фейсбук по повод отвеждането на Десислава Иванчева в болница с белезници. „Довчера давахте мило и драго за джендърската конвенция, днес мълчите оглушително за достойнството на жените“, обърна се тя към министрите Цачева и Захариева и председателя на парламента Цвета Караянчева.", "date": "2018.08.02", "title": "Нинова: Г-жо Цачева, г-жо Захариева, г-жо Караянчева защо мълчите за Иванчева"}
{"url": "https://www.24chasa.bg/novini/article/6993661", "text": "Прешевската долина в южна Сърбия може да се присъедини към Косово, ако Косово и Сърбия се договорят за това, заяви днес президентът на Косово Хашим Тачи, цитиран от прищинския вестник \"Коха\". Той допълни, че искането на албанците от южна Сърбия, тоест от Прешевската долина, сега е институционализирано. Тачи каза, че ако двете страни се споразумеят за това, никой не може да попречи, \"дори ЕС, нито НАТО, нито САЩ\". \"Не сме за размяна на територии, но разбира се, искаме Прешевската долина\", каза по-рано Тачи, предаде БТА.  Косовският президент отново заяви, че ще има разграничение със Сърбия, ще има \"корекция на границите\", но не обясни подробно какво има предвид. Той също така добави, че не знае кога ще се състои следващата среща в рамките на диалога между Белград и Прищина в Брюксел, но подчерта, че през август и септември \"ще се засили динамиката на срещите\".", "date": "2018.08.02", "title": "Хашим Тачи: Прешевската долина може да се присъедини към Косово, ако се договорим"}
{"url": "https://www.24chasa.bg/novini/article/6993665", "text": "\"Балканите вече не са барутен погреб, а проспериращ регион. Положихме огромни усилия да решим дългогодишни спорове. Даже не спорове, а до бой се стигаше\", каза премиерът Бойко Борисов. Колегата му Зоран Заев го допълни, че Балканите вече не са \"буре с барут\". Заев изказа искрената си благодарност на \"личния приятел\" Борисов да усилията, които е положил да подписване преди година на договора за добросъседство.  \"Той ни отвори вратата към ЕС и НАТО. Подадената ръка от България дойде в най-значимия момент\", каза премиерът Заев. Заедно с Борисов положиха венци пред паметника на Годе Делчев на тържествена церемония за 115 г. от Илинденско-Преображенското въстание.", "date": "2018.08.02", "title": "Борисов и Заев: Балканите не са вече барутен погреб (Снимки)"}
