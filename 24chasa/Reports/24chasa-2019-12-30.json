{"url": "https://www.24chasa.bg/novini/article/8023004", "text": "По първоначални данни земетресението у нас в 20.01 часа тази вечер е с магнитуд от 4,1 по скалата на Рихтер. Епицентърът на земния трус е под връх Мусала, съобщи за БТА доц. Петя Трифонова - заместник-директор на Националния институт по геодезия, геофизика и география към БАН. Вероятно земетресението е било усетено силно в Самоков, Боровец, Дупница, както и някъде по високите етажи в София, каза доц. Трифонова.", "date": "2019.12.30", "title": "Епицентърът на труса е под връх Мусала, магнитудът му - 4,1"}
{"url": "https://www.24chasa.bg/novini/article/8019214", "text": "“На 27 ноември, точно преди 30 години, часовникът удари 12 ч. Камбаните бият. Вият сирени. Работниците спират да работят. Фабриките, мините и магазините се изпразват, а улиците се изпълват с танци и надежда. Историческата двучасова обща стачка насред “Нежната революция\" накара хора от Прага до Братислава да участват в една красива, мирна вълна на свобода, смелост и единство. За мен тези 2 часа са в основата на това, което винаги е било значението на ЕС.” С тези думи новата шефка на Еврокомисията Урсула фон дер Лайен представи своите приоритети и успя да Въпросните идеи са амбициозни - зелените, цифровите, икономическите, но има и една особено любопитна - засилване на отбраната на ЕС, което напомни за Макроновата европейска армия. България е от членките на ЕС, които спазват ангажиментите си към НАТО и подобряват своето въоръжение. В началото на месеца правителството одобри допълнителни разходи в размер на на самолетите МиГ-29. “Докато дойдат F-овете, на 8 самолета да им бъдат подменени двигателите, така че нашите летци да бъдат спокойни и да изпълняват задълженията си”, заяви Бойко Борисов. Преди това София купи 8 изтребителя F-16 за 2 млрд. лева. Властите не изключват закупуването на още самолети и така България ще има нова техника, която евентуално може да се впише във възраждането на идеята за европейска армия. “Европа винаги е получавала своята сила чрез мир, а мира си - чрез сила. НАТО винаги ще бъде крайъгълният камък на колективната отбрана на Европа. Ще останем трансатлантически и ще станем по-европейски. Нуждаем се от допълнителни смели стъпки през следващите 5 г. към заявява в политическите си насоки шефката на ЕК, която е и бивш военен министър на Германия. След най-продължителните в историята преговори по състава на комисията, встъпването в длъжност на първата в историята жена на председателския пост е факт. Екипът “Фон дер Лайен” се състои от 26-има еврокомисари, сред които има хора, родени преди построяването на Берлинската стена, и такива, родени след падането ѝ. Хора, живели в диктатури, и такива, които са помогнали на младите демокрации да се присъединят към ЕС. За следващите 5 години шефката на ЕК си поставя 6 ключови политически цели  . Две от тях - за зелена реформа и засилване на отбраната, са колкото логични и важни, толкова и противоречиви и трудни за постигане. Какво може да очаква България? Като първи и най-важен приоритет Фон дер Лайен определи сключването на Европейски зелен пакт. “Това е екзистенциален въпрос за Европа и за света. Как може да не е от екзистенциално значение, когато виждаме Венеция наводнена, горите в Португалия опожарени или реколтата на Литва намалена наполовина поради суша?”, каза шефката на ЕК пред евродепутатите. Зеленият план “Урсула” предвижда амбициозни и труднопостижими цели като тази нетните парникови емисии да бъдат сведени до нула до 2050 г. Този план възвестява задаваща се остра битка. Полша, която е силно зависима от производството на електроенергия от въглища, например отказа да поеме ангажимент за постигане на подобни цели на последния за годината Съвет на ЕС. Зеленият пакт ще включва и първия европейски закон за климата, в който ще бъде записана целта за климатична неутралност до 2050 г. След като законът стане факт, всяка членка, бедна или богата, ще бъде длъжна да го прилага, независимо дали това означава “Всеки човек и всеки сектор ще трябва да дадат своя принос”, категорична е Урсула. Хората и регионите, които са най-засегнати, ще бъдат подкрепени от нов Фонд за справедлив преход. Първото заседание на новата ЕК в Брюксел се проведе изцяло без хартия, съобщи Фон дер Лайен и отбеляза, че така се прави нова стъпка в работата на институцията. Фермерите ще бъдат подкрепени с която ще се фокусира върху устойчивото производство на храна по цялата верига. Друга стратегия за здравето на гражданите ще следи качеството на въздуха и водата, употребата на опасни химикали и пестициди. Може би най-интересен е 5-ият приоритет на Урсула - по-силна Европа на световната сцена, с която се цели укрепване на глобалното лидерство на ЕС. Тази фомулировка включва многостранното сътрудничество на ЕС със света, силна търговия при спазване на най-високите стандарти, цялостна стратегия за Африка, европейска перспектива на страните от Западните Балкани и т.н. В официалния документ с политическите насоки, по които ще работи комисията на Урсула, се поема ангажимент за “защита на Европа”. рез следващите 5 години новата ЕК обещава да укрепи Европейския фонд за отбрана със средства, предвидени в следващата Многогодишна финансова рамка 2021-2027 г. (МФР). “Сериозните и остри хибридни заплахи са се превърнали в реалност. ЕС трябва да засили своята реакция и устойчивост”, обосновава се шефката на ЕК в документа. Още в първите си дни на поста Фон дер Лайен коментира, че засега не се предвиждат достатъчно средства за отбрана в проектобюджета на ЕС до 2027 година. и е важно ЕС да може да реагира, особено при кризи. “ЕС има своите възможности в дипломацията, чрез инвестициите за развитие, но трябва да продължим да укрепваме европейския отбранителнен съюз”, добави тя. През ноември 2018 г., френският президент Еманюел Макрон призова за “истинска европейска армия”, която да защити континента от Русия и дори САЩ. По думите му Европа трябва да ограничи зависимостта си от американската военна мощ, особено след като Доналд Тръмп обяви, че изтегля САЩ от договора за неразпространение на ядрените оръжия. Новият комисар, който Урсула избра да отговаря за отбраната, е именно французин и е на същото мнение. Тиери Бретон пледира за развитие на европейска отбранителна индустрия, за да се разполага със “суверенни технологии”. “Отбраната ще бъде изключително важен залог през петте години мандат на тази комисия и това ще премине под мое ръководство, като за пръв път ще се създаде европейска отбранителна индустрия, координирана отчасти от Европейската комисия”, заяви Бретон. Любопитен факт е, че говорител на френския еврокомисар е българката Соня Господинова. По приоритета “Икономика в интерес на хората” Урсула фон дер Лайен обещава От създаването ѝ от оперативната програма се възползват много български предприятия. “Страните от изток на запад, от юг на север се нуждаят Европа да бъде техен истински партньор. Ние можем да оформим по-добър световен ред. Това е мисията на Европа. И което искат европейските граждани”, казва първата жена, председател на Европейската комисия.  1. Европейски зелен пакт Стремеж да бъдем първият неутрален по отношение на климата континент 2. Икономика в интерес на хората Работа за постигане на социална справедливост и благоденствие 3. Европа, пригодна за цифровата ера Овластяване на хората чрез ново поколение технологии 4. Утвърждаване на европейския начин на живот Защита на нашите граждани и нашите ценности 5. По-силна Европа на световната сцена Укрепване на нашето отговорно глобално лидерство и засилване на отбранителните сили 6. Нов тласък за европейската демокрация Насърчаване, защита и утвърждаване на нашата демокрация Комисията “Фон дер Лайен” си поставя цели и конкретни срокове за постигането им. Ето някои от ангажиментите, които първата жена, шеф на ЕК, поема пред европейците.  За първия ден тя обеща и почти изпълни - да представи колегиум пример за  . Само една жена не ѝ достигна за 50/50 с мъжете  В рамките на 100 дни ЕК обеща и предложи за разглеждане   Отделяне на европейски средства във   от зеления енергиен преход  В началото на 2020 г. еврокомисарката по здравеопазване Стела Кириaкиду ще започне амбициозен  . 11-годишната сестра на Урсула умира от рак, докато още живеели в Брюксел  До следващата година европейците ще имат думата на  , на която да изразят мнението си за това какво е важно за ЕС  Инвестиционен план за устойчивост -    и иновации  Фермерите ще бъдат подкрепени с нова “Стратегия от фермата до трапезата”, фокусирана върху  13 млрд. евро за изграждане на от ЕС  Всеобхватен европейски  съгласно който всяка година обективно трябва да се докладва за състоянието му в целия ЕС Силни граници, и сътрудничеството със страните - партньори по миграцията До 2024 г. от ЕС ще помагат за охрана на европейските сухоземни и крайбрежни външни граници Завършване и задълбочаване на икономическия и паричен съюз Всеки работник в ЕС ще има До 2050 г. Европа ще стане първият  в света", "date": "2019.12.30", "title": "Икономика в интерес на хората и битката за въглищата"}
{"url": "https://www.24chasa.bg/novini/article/8022584", "text": "Няма непосредствена опасност от режим на водата в Ботевград. Това стана ясно на среща днес в Министерството на регионалното развитие и благоустройството, на която присъстваха кметът на Ботевград Иван Гавалюгов, управителят на „ВиК“ ЕООД гр. София Никола Нитов, изпълнителният директор на „Напоителни системи“ ЕАД Снежина Динева, директорът на ВиК дирекцията в МРРБ Иванка Виденова, експерти от ведомството, съобщиха от пресцентъра на регионалното министерство. Към момента полезният обем на водата в язовир „Бебреш“ е почти 1 500 000 куб. метра, като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца, стана ясно на среща. Управителят Никола Нитов подчерта, че през последните месеци са предприети активни действия по ремонт на ВиК мрежата в Ботевград, в резултат на което загубите на вода са намалели с 6% за последния месец. Близо 1,3 млн. лв. е осигурило МРРБ през последните 3 години за ремонт на водопреносната мрежа на община Ботевград, стана ясно още по време на разговора. Предстои възлагане на Регионални прединвестиционни проучвания за област София, с които ще се определят ВиК обекти за европейско финансиране, тъй като община Ботевград стана член на Асоциацията по ВиК. Продължава обследването за незаконни връзки по тръбопроводите, като при откриването на такива те ще бъдат прекъсвани. Присъстващите на срещата бяха категорични, че ще продължи наблюдението на нивото на язовир „Бебреш“, както и до сега, институциите са в непрекъснат диалог и призоваха хората да използват разумно питейната вода.", "date": "2019.12.30", "title": "Няма непосредствена опасност от режим на водата в Ботевград"}
{"url": "https://www.24chasa.bg/novini/article/8022612", "text": "Американският президент Доналд Тръмп и руският му колега Владимир Путин са обсъждали също въпроса за контрола над въоръженията по време на вчерашния си телефонен разговор, предадоха световните агенции, като се позовават на говорителя на Белия дом Хоган Гридли, съобщи БТА. Вчера Кремъл съобщи, че разговорът е бил по инициатива на руската страна и че Путин се е обадил на Тръмп, за да му благодари за информация от разузнавателните служби, която е помогнала за предотвратяване на терористични актове в Русия. Днес говорителят на Белия дом допълни, че двамата лидери са обсъдили и усилията за запазване на режима за контрол над въоръженията освен темата за сътрудничеството в контратероризма.", "date": "2019.12.30", "title": "Тръмп и Путин говорили за оръжейния контрол"}
{"url": "https://www.24chasa.bg/novini/article/8022638", "text": "Румънското правителство взе решение на заседание днес да закрие Института на румънската революция от 1989 г., ръководен от бившия президент Йон Илиеску и бившия вицепремиер Джелу Войкан Войкулеску, които са обвинени в престъпления срещу човечеството, съобщава сайтът Зиаре, цитиран от БТА. В текста на правителственото постановление се посочва, че Институтът на румънската революция, чиято дейност се финансира с държавни средства, работи \"в полза на лични интереси\". Според правителството дейността на института е белязана от спорове, \"предизвикани от желанието на ръководителите на института да утвърдят определена концепция за декемврийските събития от 1989 г., която системно се оспорва от организациите на революционерите\". В постановлението също така се изтъква, че дейността на института от основаването му до момента е незначителна в сравнение с изхарчените бюджетни средства. Бившият държавен глава Йон Илиеску е председател на института, а бившият премиер Джелу Войкан Войкулеску е генерален директор, отбелязва ТАСС. В края на ноември тази година във Върховния касационен съд започна дело за събитията от декември 1989 г., в което Илиеску, Войкулеску и бившият шеф на Военната авиация генерал Йосиф Рус са обвинени в престъпления срещу човечеството.", "date": "2019.12.30", "title": "Букурещ закрива Института на румънската революция от 1989 г."}
{"url": "https://www.24chasa.bg/novini/article/8022737", "text": "Задържаният заради подкуп директор на училище в Ихтиман остава в ареста, реши Софийският окръжен съд, съобщи  . Според обвинението Димитър Бонев е взел 5 хиляди лева от арендатор на земя, собственост на гимназията, за да запази изгоден договора за наема. Земите на гимназията \"Васил Левски\" са наети от фирми, близки до бизнесмена Валентин Галчев. Според обвинението училищният директор Бонев е взел подкуп от бизнесмена. Целта била да го остави да стопанисва земята при изгодни условия. До акцията се стига по жалба на арендатора за изнудване. На път за ареста директорът отрича обвинението. \"Лицето Галчев, което ме обвинява, постоянно ме изнудваше да му подпиша анекс. Анекс, с който да му продължа договора, защото неправомерният договор, първо, е направен без търг или конкурс. Цената е абсолютно ниска. Не отговаря изобщо на цените в днешно време за сключване на такива договори и той прави постановка в тази връзка, защото аз категорично отказах да подпиша такъв анекс, да злоупотребя със служебното си положение\", казва арестуваният Бонев. От Окръжна прокуратура - София обаче твърдят, че Бонев е взел пари от арендатора през посредник и е задържан с тях. \"В неговия автомобил на 27 декември - 5000 лв., всяка банкнота със сериен номер са белязани, след което абсолютно същите банкноти, същите серийни номера, са намерени в неговия автомобил\", съобщава Нина Панчева, прокурор от ОП - София. Димитър Бонев е задържан в стопански двор заедно с посредника по даването на парите Страхил Алексов, земеделец от Ихтиман. И двамата са обвиняеми. На адреса на Алексов е било открито становище от министерство на образованието, което според прокуратурата било издействано от директора в полза на арендатора. Училищният шеф и бивш кмет на Ихтиман изтъква, че нищо не е подписвал и апелира към бъдещи директори да не подновяват договора за аренда. Галчев не бе открит за коментар. Защитата ще обжалва арестите.", "date": "2019.12.30", "title": "Задържаният заради подкуп директор на училище в Ихтиман остава в ареста"}
{"url": "https://www.24chasa.bg/novini/article/8022755", "text": "Роскосмос планира да изстреля над 40 космически ракети през 2020 г., предаде ТАСС, цитирана от БТА. \"През 2020 г. Русия планира да извърши над 40 изстрелвания на космически ракети\", се казва в съобщението. Както уточниха от Роскосмос, стартовете ще бъдат осъществени от космодрумите Байконур, Восточний, Плесецк и космическия център във Френска Гвиана. По-рано генералният директор на Роскосмос Дмитрий Рогозин заяви на пресконференция на космодрума Восточний, че през следващата година са планирани 20 изстрелвания на ракети-носители \"Союз\". През 2020 г. е планирано също да бъдат възобновени изпитанията на ракетата-носител \"Ангара\" и да продължат изстрелванията на ракети \"Протон-М\".", "date": "2019.12.30", "title": "Роскосмос ще изстреля над 40 космически ракети през 2020 г."}
{"url": "https://www.24chasa.bg/novini/article/8022770", "text": "Трусът е усетен по високите етажи в София и Благоевград. По ниските етажи на Самоков се е чул и слаб тътен. \"Нещо избуча, хладилникът тропна силно\", заяви очевидец от Самоков пред \"24 часа\". Ситуацията е спокойна - няма уплашени хора по улиците на града, съобщи по-късно БНТ. Преди години е имало доста силен трус с епицентър около самоковското село Шипочене, спомниха си местни жители. Няма данни за жертви и материални щети, каза кметът на Самоков Владимир Георгиев.  Епицентърът е някъде под връх Мусала, съобщи Димо Солаков, зам.-директор на Института по геофизика и геодезия.", "date": "2019.12.30", "title": "Трус с магнитуд 4,7 разлюля България (Обновена)"}
{"url": "https://www.24chasa.bg/novini/article/8022568", "text": "Изкуствен сняг за новогодишните тържества насипват властите в Москва, защото руската столица преживява най-топлия си декември от 1886 г. Зимна бяла покривка е поставена на Червения площад, бул. “Цверская”, ул. “Арбат” и други знакови места. Снегът е направен от разбит лед от пързалките в града. \"С бюджета на Москва можеш да си купиш всичко, даже и зима”, шегува се потребител в туитър. Руските метеоролози посочват, че 2019 година е била най-топлата в Русия от над 130 години. Средните годишни температури в Москва през 2019 г. са подобрили с 0,3° предишния рекорд за горещина, достигайки 7,6-7,7°. ", "date": "2019.12.30", "title": "Москва посреща Нова година с изкуствен сняг"}
{"url": "https://www.24chasa.bg/novini/article/8022617", "text": "48 928 души от цялата страна са се обърнали към националния обществен защитник. Най-много са жалбите за нарушени права във ВиК сектора - 10,54%. Следват проблеми, свързани със социално осигуряване и обезщетения, в това число и пенсии - близо 9%, отчете Диана Ковачева. Другите най-многобройни жалби са срещу енергийни дружества, частни съдебни изпълнители, банки, фирми за бързи кредити и пр.", "date": "2019.12.30", "title": "50 хил. жалби до омбудсмана за 2019 г."}
{"url": "https://www.24chasa.bg/novini/article/8022852", "text": "За момента нямаме сигнали за ранени хора и материални щети след земетресението, каза кметът на Самоков Владимир Георгиев пред агенция \"Фокус\". \"Аз веднага се чух на дежурния в общината. Съответно ми се обадиха и от 112, че има земетресение, но няма и при тях към настоящия момент подадени такива сигнали\", обясни още той. \"Хората доста се уплашиха по високите етажи. Силно беше земетресението. Най-вече се усети в блоковете. Усети се тътена\", допълни Георгиев.", "date": "2019.12.30", "title": "Кметът на Самоков: Нямаме сигнали за ранени хора и щети след земетресението"}
{"url": "https://www.24chasa.bg/novini/article/8022800", "text": "30 млн. лв. ще бъдат преведени в последния ден на годината на община Перник. Заедно с отпуснатите други суми дадените от държавата пари стават 35 млн. Това заяви на брифинг в Министерския съвет в понеделник премиерът Бойко Борисов. В него участваха и министрите Владислав Горанов, Младен Маринов и Емил Караниколов, кметът на Перник Станислав Владимиров и хора от кризисния щаб. Премиерът поздрави кмета на Перник Станислав Владимиров с рождения му ден и каза, че правителството е направило на перничани много скъп подарък - 30 млн. лв. Борисов съобщи още, че МВР влиза във всички ВиК дружества в страната на проверки. По-късно министърът на икономиката Емил Караниколов, който е “командирован” в Перник заради кризата, изрази надежда до края на януари водният режим в града да падне. За да стане това, трябва да се осигури приток от 400 до 900 куб. м в язовир “Студена”. Предстоят две много сериозни операции, поясни Караниколов. При едната ще се прави тръбопровод до пещери, по който да се взема вода. За втората все още се преценява дали да се пуска сонда в района на яз. “Студена”, правели се анализи дали няма да се наруши екосистемата. Кметът на Перник Станислав Владимиров благодари за подаръка за перничани. Той спомена и проекта за водния цикъл на Перник, който е 120 млн. лв. с ДДС, и че финансирането е с евросредства. Допълни, че догодина предстои такава работа, каквато 50 години не е вършена във водния сектор в града. По-рано през деня премиерът беше в Перник и присъства на заседание на кризисния щаб, тъй като язовирът стигна мъртвия си обем. Борисов провери на място строителните дейности. Предвижда се да бъде изграден 1,2 км нов магистрален водопровод, който ще струва 2,2 млн. лв. Той ще е успоредно на досегашния, през територията на “Стомана Индъстрис”. Започна и ремонт на пречиствателните станции. “Тук политика няма. Нашият интерес е да решим тази криза по най-добрия начин. Работим активно”, добави Борисов. Той не се ангажира с конкретен срок кога ще има вода. Отговорност за проблемите с водата премиерът потърси не само в управлението на ГЕРБ, но и на БСП. Ако погледнем последните 30 години, само в последните четири Перник е управляван от ГЕРБ, а останалите 26 - от БСП. Съгласен съм да търсим отговорност, но от всички. Да се види и как са приватизирани големите мощности на Перник. Той коментира, че никой не се е свързал с него за проблем с водоснабдяването в Ботевград и че господар на ВиК там е кметът. Бойко Борисов заяви, че всеки град в нужда може да разчита на подкрепа от правителството, но уточни, че към момента никой друг кмет не му е сигнализирал за проблем. Г-жа Корнелия Нинова обича да се изказва неподготвена. Така министърът на околната среда и водите Нено Димов отговори на изявлението на лидерката, че БСП ще иска вот на недоверие на кабинета заради кризата с водата на Перник. Димов припомни, че когато “нейното правителство управляваше през 2014 г., програма “Околна среда” бе спряна и всичките средства, които трябваше да бъдат използвани за ВиК, са били замразени. Това е най-големият провал в изграждането на екологична инфраструктура след промените през 1989 г.”, посочи министърът. В същия този период правителството на Орешарски инвестирало по 10-13 млн. лв. годишно във ВиК инфраструктура, като след 2016 г. тези средства били два пъти повече. “Второто правителство на ГЕРБ успя да спаси парите от първата оперативна програма и бяха реализирани почти всички водни цикли с изключение на един. Единственият областен град, който не успя да защити проекта си при кмет от БСП, беше Перник. Така че когато г-жа Корнелия Нинова говори за Перник, нека да е наясно, че именно нейният кмет не успя да вкара града си в първия цикъл на проектите за ВиК”, припомни Нено Димов. В момента най-мащабната част във втората оперативна програма е за инфраструктура във водния сектор - 1,5 млрд. лв. без ДДС, от тях 105 млн. за ВиК в Перник, от които над 80 на сто е финансирането от ОП “Околна среда”, поясни още той. Димов обвини Нинова, че с фалшиви новини насажда страх. “Говоря за това, което твърди, че пием в момента. Припомнете си как Таско Ерменков хвърли софиянци в ужас за известно време с фалшива новина за язовир “Искър”. Това продължава и в сектор “Въздух”. Не е редно лидер на политическа партия, която има претенции, да разпространява фалшиви новини и да насажда страх”, заяви министърът. Ако Нинова е била загрижена, когато е управлявало нейното правителство на тройната коалиция, са можели да предвидят пари за чистотата на въздуха, но в първата оперативна програма нямало никакви. Във втората има 110 млн., а след това ние успяхме да защитим още 500 млн. за електрификация на градския транспорт, каза Димов. Всички тецове и топлофикации били приватизирани в периода 2004-2009 г., когато Нинова била зам.-министър на енергетиката, припомни министърът. “Когато говори какво се диша, трябва си даде сметка, че тя пряко е участвала като зам.-министър на енергетиката и носи отговорността за тези действия. Резултатът на г-жа Нинова от последните избори показва, че тя ще бъде изключително удобна в ролята си на опозиция”, обобщи Димов.", "date": "2019.12.30", "title": "Проверки! Борисов: МВР влиза във всички ВиК (Обзор)"}
{"url": "https://www.24chasa.bg/novini/article/8022608", "text": "Тръгва кампания за промяна на Наказателния кодекс, така че всякакви прoяви на антисемитизъм да бъдат преследвани строго. Това обяви зам.-министърът на външните работи Георг Георгиев, който е и национален координатор за борбата с антисемитизма в България. Освен завишаване на наказанията втората мярка е сформирането на контактна група по проблема, обяви той вчера. Преди няколко месеца тя вече е излъчена, представители в групата имат Министерството на правосъдието, МВР, МВнР, Столичната община, МОН, Комисията за защита от дискриминация и организацията на евреите в България “Шалом”. Целта на този орган е да се разработи механизъм, с който да се атакуват проявите на антисемитизъм и да се създаде превенция за тях, обясни Георгиев.", "date": "2019.12.30", "title": "Завишават наказанията в Наказателния кодекс за антисемитски прояви"}
{"url": "https://www.24chasa.bg/novini/article/8022484", "text": "150 000 лв. дарение направи на Столичната община собственикът на мол “Парадайс”. Става дума за дружеството “Булфелд” ЕООД, което притежава търговския център. То е собственост на южноафриканския фонд NEPI. Волята на дарителя според доклада, който СОС гласува вчера, е средствата да отидат за две инициативи. С 35 000 лв. ще бъде купена защитна екипировка за 50 от служителите на общинската дирекция по аварийна помощ и превенция. За нуждите на дирекцията ще бъде купен и дрон. За него са предвидени да отидат 15 000 лв. от дарението. С останалите 100 000 лв. ще бъде направен основен ремонт на градинката при пл. “Папа Йоан Павел II”, която се намира близо до 120-о училище в “Лозенец”. Предвижда се ремонт на алеите, осветлението, детската площадка и ново озеленяване. Според договора дейностите трябва да бъдат изпълнени до края на 2020 г.", "date": "2019.12.30", "title": "Собственик на мол дари 150 000 лв. на столицата"}
{"url": "https://www.24chasa.bg/novini/article/8021889", "text": "Туристическите посещения на чужденци в България за периода януари- ноември 2019 г. са 8 832 405 - отчита се символично намаление от 0,02 процента спрямо същия период на рекордната за туризма 2018 г. Това показват данните за 11-те месеца на тази година на база резултатите за ноември, публикувани днес от Националния статистически институт, съобщиха от пресцентъра на Министерството на туризма. Само за ноември 2019 г. туристическите визити на чужденци у нас са 442 178, което представлява ръст от 7,5 на сто в сравнение с ноември 2018 г. За 11-те месеца на 2019-а са отбелязани чувствителни ръстове от редица пазари: Гърция - увеличение с 5,2 процента, Украйна - ръст от 24,2 на сто, Великобритания - нарастване с 20,3 процента, Унгария - увеличение с 26 на сто, Китай - повишение с 14,6 процента, САЩ - ръст с 8,5 процента. Румъния остава първи входящ пазар по брой туристически посещения за периода януари-ноември с над 1,2 млн. визити, в топ 5 са още Гърция с 1 073 557 посещения, Германия - 742 979, Турция - 594 948 и Северна Македония - с 511 113 туристически визити. През същия период на годината туристическите пътувания на българи в чужбина възлизат на близо 6,5 млн., което е нарастване с 4,1 на сто. Данните недвусмислено показват, че въпреки предизвикателната за сектора 2019 г. с огромна конкуренция от държавите в региона и фалит на най-стария световен туроператор българският туризъм запазва високите си резултати от последните четири години и се развива устойчиво, е коментирала министър Николина Ангелкова. Това доказва, че с активен диалог и пълна мобилизация на държава, бизнес и местна власт можем да преодолеем трудностите, е добавила министърът и е изразила увереност, че усилията на работещите в сектора ще продължат за успешно протичане на зимен сезон 2019-2020 г. и подготовка за \"Лято 2020 г.\".", "date": "2019.12.30", "title": "Над 8,8 млн. са чуждите туристически визити у нас от януари до ноември"}
{"url": "https://www.24chasa.bg/novini/article/8021939", "text": "Само за няколко съдбоносни седмици окончателно се оформи един от най-амбициозните проекти на руския президент Владимир Путин. Същността му е руската система за износ на природен газ да отговаря на новата геополитическа реалност, а не на времето на Студената война. Тази структура вероятно ще се запази без големи изменения до края на властването на Русия като водещ енергиен износител. Заключителните щрихи в проекта, който започна през 2001 година с построяването на газопровода \"Син поток\" до Турция, включват пускането на тръбата \"Силата на Сибир\" към Китай на 2 декември, нова сделка за газов транзит с Украйна, санкциите на САЩ срещу \"Северен поток-2\" и завършването на \"Турски поток\", планирано за януари. Външният натиск и пазарните условия помогнаха новата руска система за износ на газ да бъде оформена по начин, който не позволява да бъде използвана като инструмент за сплашване във външната политика на Путин. Същевременно тя е структурирана така, че \"следпутинова\" Русия да може да запази дела си от енергийния пазар и да я използва като основа за полезни търговски партньорства. Това я прави положителна част от наследството на Путин, макар това да не е изцяло негова заслуга. Същевременно газовите доставчици от Централна Азия и Азербайджан се очертаха като конкуренти. За тях бе сравнително лесно да транспортират газ по тръби до Турция, която след това може да го доставя до Европа. През първото десетилетие след 2000 година, когато Путин и съветниците му изковаха идеята за Русия като \"енергийна суперсила\", на стратезите в Кремъл им стана ясно, че имат нужда от по-голяма гъвкавост, за да увеличат доставките и да си осигурят повече икономически лостове за влияние върху съседите в Европа и Азия. \"Син поток\", който преминава по дъното на Черно море до турското пристанище Самсун и заработи през 2003 година, бе първият ход на Путин в газовата му игра. Капацитетът на \"Син поток\" обаче е едва 16 милиарда кубични метра газ годишно, което е нищожно количество спрямо 180-те милиарда кубични метра газ, които съветската система може да изнася до Европа през Украйна и Беларус. Газопроводът помогна на Русия да постигне по-добри конкурентни позиции в Турция, но не разреши по-големия проблем - зависимостта на Москва от Украйна и Беларус. Делът на руския газ във вноса в Европа продължи да намалява. През 2011 година Русия установи пълен контрол над беларуската система за газов транзит срещу доставки на по-ниски цени. Украйна обаче твърдо запази контрола си над тръбопроводите, по които преминаваше основната част от руския газов износ. Путин искаше по-пряк достъп до Южна и Източна Европа и да има възможност да заобиколи Украйна и по икономически, и по политически причини. Украинската газопреносна система се разпадаше и Газпром се опасяваше, че може да му се наложи да инвестира в ремонти без да има голямо влияние върху дейността й. Същевременно Путин искаше канал за влияние над украинското правителство, за да го задържи в орбитата на Москва. Русия спря доставките за Украйна два пъти през първото десетилетие на века. Без алтернативни маршрути за износ обаче тази тактика не можеше да издържи. През 2012 година Русия направи друг голям ход с откриването на \"Северен поток\", преминаващ по дъното на Балтийско море до Северна Германия. С капацитет от 55 млрд. кубични метра годишно съоръжението увеличи руския дял от европейския внос. Същевременно Русия планираше голям газопровод до Южна Европа - \"Южен поток\". Той трябваше да пресича Черно море до България, откъдето да се разклонява към Гърция, Италия, Сърбия и да продължи към Централна Европа. През 2014 година заради анексията на Крим Путин трябваше да преначертае картата на газовия износ. Европа пък се разтревожи, че Русия може да използва увеличения внос на газ, за да засили политическото си влияние. ЕС зачеркна \"Южен поток\" в края на 2014 година, притискайки България. Плановете за разширяване на \"Северен поток\" също станаха политически токсични, особено предвид американската съпротива срещу проекта. Така \"Южен поток\" мутира в \"Турски поток\", който бе запълнен с газ в края на ноември и се планира да бъде открит от Путин и Ердоган на 8 януари. Газопроводът до Китай - \"Силата на Сибир\" - бе открит в началото на декември, а Путин и Си Цзинпин наблюдаваха церемонията по видео връзка. Същевременно Русия постигна успех в конкуренцията със САЩ и доставчиците от Близкия изток на новия и бързорастящ европейски пазар на втечнен природен газ. Благодарение на всичко това изглежда почти неизбежно руският износ на природен газ да продължи да нараства. Корабите, полагащи тръбите за \"Северен поток-2\" и техните собственици, бяха санкционирани от САЩ, а швейцарският подизпълнител Allseas спря работа по проекта. Въпреки това газопроводът изглежда ще бъде завършен, макар и със закъснение, след като Газпром и един от руските му подизпълнители обявиха, че имат собствен кораб за строителството. Закъснението принуди Русия да сключи по-добра сделка за Украйна, отколкото щеше да постигне с Киев без санкциите срещу \"Северен поток-2\". Москва се съгласи на петгодишен контракт за доставка на минимум 65 милиарда кубични метра годишно догодина (малко под очакваните цифри за тази година) и 40 милиарда кубични метра през следващите години. В резултат Украйна ще остане важен стълб в новата руска схема за износ на газ поне за идните пет години. Макар Путин първоначално да не искаше това, полагайки всички възможни усилия да установи газови маршрути, заобикалящи украинската територия, появилата се в крайна сметка експортна система на Русия е забележително добре балансирана. Тя свързва Русия с Китай, Турция, Южна, Северна и Източна Европа. Всички тези пазари са конкурентни, особено европейските. Путин може да е направил и променил плановете си за каналите за износ с надежда за геополитическо влияние. Това, наред с големите инфраструктурни договори за приближените на Кремъл за изграждането на газопроводите, помага да бъдат оправдани десетките милиарди долари, инвестирани в тръбопроводи и проекти за втечнен природен газ. Сега, когато по-голямата част от необходимата инфраструктура вече е налице, а залежите, нужни за захранването й, са в експлоатация или ще заработят в близко бъдеще, цената на изнасяния газ ще бъде сравнително ниска. Така Москва си гарантира силен приток на доходи от бързо променящия се световен газов пазар. Това е важно за страна, която през 2018 година е изнесла газ за 49,1 милиарда долара и получава около 7 % от бюджетните си приходи от газовия сектор. Партньорите на Русия в газовата търговия в крайна сметка ще се насочат към постепен отказ от изкопаемите горива. Това обаче няма да стане скоро, а Европа и Китай ще имат нужда от повече газ, за да заменят въглищата. Прогнозира се, че поне до 2040 година Русия ще доставя около една трета от газа за ЕС. Дотогава Путин вече няма да е в Кремъл, но руската енергийна търговия ще бъде по-диверсифицирана отколкото при идването му на власт. Руските правителства ще могат да я използват като основа за добри съседски отношения вместо като инструмент за натиск. Резултатът от големия проект на Путин показва как множество играчи: самият Путин, амбициозният автократ, полезните му съюзници като Ердоган и Си, противниците му като САЩ, неохотните партньори като ЕС и жертвите му като Украйна, могат да обединят усилията си за изграждане на нещо значимо. /От БТА/", "date": "2019.12.30", "title": "Големият газов проект на Путин доби форма"}
{"url": "https://www.24chasa.bg/novini/article/8021893", "text": "Мъж бе осъден на 15 години затвор в Словакия за ролята си в убийството на разследващия журналист Ян Куциак, предаде Ройтерс, като се позова на съдебна говорителка. Убийството на Куциак и годеницата му Мартина Кушнирова в дома им край Братислава през февруари миналата година доведе до масови протести срещу корупцията в централноевропейската страна, които разтърсиха правителството. Очаква се случаят да изиграе роля и на предстоящите през февруари парламентарни избори. Осъденият, 42-годишният Золтан Андрушко, бе един от петимата обвиняеми по случая. Само той обаче направи самопризнания и сключи сделка с прокуратурата в замяна на свидетелските си показания. Процесът срещу другите четирима, включително бизнесменът Мариан Кочнер, който е станал обект на статии на Куциак по случаи на корупция, започна на 19 декември и ще продължи догодина. Те може да получат доживотни присъди, ако бъдат признати за виновни, допълва БТА. Андрушко се беше споразумял за 10-годишна присъда с прокуратурата, но днес съдът отхвърли споразумението и постанови по-дълга присъда, която обвиняемият прие. \"Съдът смята силно намалената присъда за оправдана и логична, но съдът, със своето решение, трябва да се стреми към справедливост не само за обвиняемия, но и за всички страни по случая, за обществото и за правосъдието\", заяви съдия Памела Залеска, цитирана от в. \"Денник Н\".", "date": "2019.12.30", "title": "Осъдиха мъж на 15 г. затвор за убийството на словашкия журналист Ян Куциак"}
{"url": "https://www.24chasa.bg/novini/article/8021982", "text": "Заместник-министърът на външните работи Георг Георгиев, който е и национален координатор за борбата с антисемитизма в България, отчете днес постигнатото през 2019 г. в областта на мерките срещу антисемитизма и отбеляза, че България получава международно признание за усилията си в тази посока, предаде БТА. Създадена е контактна група към националния координатор за борбата с антисемитизма, която цели да се разработи целенасочен механизъм, с който да се атакуват проявите на антисемитизъм и да се създаде превенция за тях, отчете Георг Георгиев. В контактната група влизат представители на Министерството на правосъдието, МВР, МВнР, Столичната община, на МОН, на Комисията за защита от дискриминация и на \"Шалом\". Георгиев информира също, че е предприета и кампания за промяна в Наказателния кодекс за по-високи наказания за хора, извършили престъпления с мотив антисемитизъм или друга човеконенавистническа идеология. Той припомни, че още през май 2018 г. в Брюксел е организирана първата среща на националните координатори за борба с антесимитизма на държавите членки в ЕС, а през ноември е имало и среща в Мюнхен на националните координатори и на специалните представители за борба с антисемитизма на държави не само от Европа, но и от целия свят, на която България е била представена от своя делегация. Усилията на страната ни се признават в световен мащаб. Това, което ние създадохме за малко повече от две години, получава световно признание - чрез признанието на международни представители на ОССЕ, на Бюрото по човешките права, на ООН, коментира Георгиев. Опитът и добрите практики, които биха могли да бъдат взаимствани от нас, са много, допълни той. Ангажираността, която правителството има на най-високо ниво, и в лицето на премиера, и на всички компетентни ведомства, демонстрира нашата непоколебимост страната ни да се превърне в място, освободено изцяло от език на омразата и прояви на антисемитизъм, посочи още заместник-министърът на външните работи. Александър Оскар, председател на Организацията на евреите в България \"Шалом\", каза, че в последните години борбата с антисемитизма е приоритет на държавните институции. В България антисемитизмът е несъизмеримо по-малък проблем, в сравнение с други държави, но проблем е, когато си затваряме очите към грозните прояви на човеконенавист, отбеляза той. Оскар изброи някои такива прояви през изминалата година у нас, сред които поругаване на Синагогата, продаване на нацистки сувенири, изказвания на организатори на т.нар. Луков марш. България, в лицето на МВнР и екипа, ръководен от Георг Георгиев, направиха много борбата с антисемитизма да се институционализира и еврейската общност да има реален партньор, към когото да се обърне, когато има тревожни прояви на антисемитизъм, посочи той. За нас е важно също да обърнем внимание и на подрастващите, на образованието на младите хора в страната, коментира Александър Оскар. Той съобщи, че на 30 януари 2020 г. ще има церемония, организирана от Културния институт на МВнР и \"Шалом\", по повод Деня за възпоменание на жертвите от Холокоста 27 януари. Желанието ни е да започнем отбелязването на този ден всяка година, защото съхранението на паметта за Холокоста е сигурната гаранция е да не допуснем отново да се случат подобни злодейства, посочи той. Пламен Бончев, ръководител на българската делегация към Международния алианс за възпоменание на Холокоста, разказа, че се работи много активно с други международни организации, сред които ОССЕ. България участва през последните две години в три проекта на тази организация, свързани с борбата с антимеситизма. Проведени са пилотни обучения на полицейски служители и прокурори, в резултат на които е подготвен наръчник за съвместно обучение относно престъпленията от омраза, който се използва в системата на МВР и в прокуратурата. Подготвен е и друг наръчник, от ОССЕ и ЮНЕСКО, за противодействие на антисемитизма чрез образование, който вече е преведен на български и в близко време ще бъде публикуван, за да бъде използван в системата на българското образование.", "date": "2019.12.30", "title": "Георг Георгиев: Получаваме международно признание за борбата с антисемитизма"}
{"url": "https://www.24chasa.bg/novini/article/8021988", "text": "2019 г. е най-топлата в Русия, откакто се води статистика за температурите в страната от повече от 130 години, предаде Франс прес, като цитира данни на руски метеорологични служби, съобщи БТА. \"Тази година е най-топлата в Русия за целия период на наблюденията\", отбеляза директорът на Хидрометеорологичния център на Русия Роман Вилфанд. По думите му, средните годишни температури в Москва през 2019 г. са подобрили с 0,3 градуса Целзий предишния рекорд за горещина, достигайки 7,6-7,7 градуса Целзий. Метеорологични данни се събират в Русия от 1891 г., а в Москва - от 1879 г. Зимата в руската столица в момента е много мека. През последните две седмици температурата в Москва надхвърли 4 градуса Целзий, докато средните стойности за месец декември са минус 6 градуса Целзий и това се отъждествява с дебела снежна покривка. Сняг в руската столица засега няма. Растения, които предизвестяват настъпването на пролетта, цъфнаха, три и повече месеца по-рано от обичайния за това период. Според метеоролога Анатолий Циганков, тазгодишният декември на практика е с 10 градуса Целзий по-топъл от средните стойности.", "date": "2019.12.30", "title": "2019 г. е най-топлата в Русия"}
{"url": "https://www.24chasa.bg/novini/article/8021819", "text": "Г-жа Корнелия Нинова обича да се изказва неподготвена, с тези думи откри брифинга си министърът на околната среда и водите Нено Димов, часове след като лидерът на социалистите заяви, че ще искат вот на недоверие на кабинета заради кризата с водата на Перник. Той припомни, че когато \"нейното правителство управляваше през 2014 г., програма \"Околна среда\" беше спряна и на практика всичките средства, които трябваше да бъдат използвани в сектора ВиК бяха замразени. Това е най-големия провал в изграждането на екологична инфраструктура след промените през 1989 г.\".  В същия този период правителството на Орешарски намирало за удачно да инвестира по 10-13 млн. лв. годишно във ВиК инфраструктура, като след 2016 г.  тези средства били два пъти нагоре.  Второто правителство на ГЕРБ успя да спаси парите от първата оперативна програма и били реализирани почти всички водни цикли с изключение на един, продължи министърът.  Единственият областен град, който не успял да защити проекта си, при кмет от БСП, беше Перник. Така че когато г-жа Корнелия Нинова говори за Перник, нека да е наясно, че именно нейният кмет не успя да вкара града си в първия цикъл на проектите за ВиК, заяви Димов. В момента най-мащабната част във втората оперативна програма е за инфраструктура във водния сектор - 1,5 млрд. лв. без ДДС., от тях 105 млн. за ВиК - Перник, от които над 80 на сто е финансирането от ОП \"Околна среда\", поясни още той. Димов обвини Нинова, че с фалшиви новини насажда страх. \"Говоря за това, което твърди, че пием в момента. Припомнете си как Таско Ерменков хвърли софиянци в ужас за известно време с фалшива новина, касаеща язовир \"Искър\". Това продължава и във сектор въздух.  Не е редно лидер на политическа партия, която има претенции, да разпространява фалшиви новини и да насажда страх\", заяви той. Ако Нинова е била загрижена за въздуха, когато е управлявало нейното правителство на тройната коалиция, на Сергей Станишев, са можели да предвидят пари за чистотата на въздуха , но в първата оперативна програма нямало никакви. Във втората програма имало 110 млн., а след това \"ние успяхме да защитим още 500 млн. за електрификация на градския транспорт\", каза екоминистърът. Всички тецове и топлофикации пък били приватизирани 2004-2009 г., когато Нинова била  зам.-министър на енергетиката и е изгонена заради скандала с Вальо Топлото, припомни министърът. \"Когато говорим какво се диша, трябва си даде сметка, че тя пряко е участвала като зам.-министър на енергетиката и носи отговорността за тези действия. Резултатът на г-жа Нинова от последните избори показват, че тя ще бъде изключително удобна в ролята си на опозиция\", смята Димов.", "date": "2019.12.30", "title": "Димов към Нинова: При нейното \nправителство спряха \"Околна среда\" и това е най-големият провал"}
{"url": "https://www.24chasa.bg/novini/article/8022032", "text": "Окръжната прокуратура - Видин e издала разпореждане до Районно управление на МВР във Видин за извършване на проверка по   Това съобщиха от пресцентъра на Апелативната прокуратура в София. Към настоящия момент по образуваната прокурорска преписка е установено, че около 10.00 ч. на 25 декември в акушеро-гинекологичното отделение в болницата е постъпила Ц. П. Раждането е преминало нормално и завършило успешно в 11.45 ч. на следващия ден. Около 6.00 ч. на 27 декември родителите на новороденото били уведомени, че по-рано състоянието на бебето им се било влошило и лекарите направили опит да възстановят дишането и сърдечната му дейност. Манипулацията се оказала неуспешна и детето починало в 05.30 ч. Възложената от Окръжна прокуратура - Видин проверка е с оглед извършено престъпление по чл. 123 от Наказателния кодекс - причинена смърт в резултат на лекарска грешка. Определен е срок за извършване на проверката и дадени конкретни указания за изпълнение на проверяващия орган.", "date": "2019.12.30", "title": "Разследват смъртта на бебето в болницата във Видин"}
{"url": "https://www.24chasa.bg/novini/article/8022043", "text": "\"Това, което се случва между Полша и Русия, е третата световна война - хибридна обаче - която върви в света\". Това каза пред   анализаторът Боян Чуков във връзка с казаното преди около седмица от Владимир Путин, че Полша носи отговорност за избухването на Втората световна война, което това засили напрежението между двете страни. На 27-и декември руският посланик във Варшава бе повикан на разговор в полското външно министерство, за да му бъде изразен протест. Днес полският премиер Матеуш Моравецки каза, че руският президент Владимир Путин лъже в изказванията си, в които обвинява Полша за избухването на Втората световна война. Според Моравецки Путин прави това, за да отклони вниманието от неотдавнашните руски политически провали. Според Чуков Полша е основното антируско острие, което работи срещу националната сигурност на Русия: \"Те са най-тежките русофоби, но за това си има исторически причини\", уточни той. Анализаторът коментира, че след Втората световна война, при създаването на соцлагера, много елементи от историята около тази война и след нея не са вадени на бял свят, защото Съветският съюз не е искал да се знаят. По думите му силната позиция на Русия в този спор е, че от полска страна се казва \"Путин лъже\", а от руска страна се вадят документи. Чуков припомни, че по време на Втората световна война \"руснаците прибират архивите почти от цяла Европа, където са били. Включително са взети огромни масиви с масонски архиви от Западна Европа - в Германия, в Австрия и т.н. Но руснаците са взели и архивите на полското разузнаване, а в архивите на разузнаването има такива деликатни тайни, които само документите ги пазят. Поляците се опасяват, че всичко това ще започне да излиза бавно\".", "date": "2019.12.30", "title": "Боян Чуков: Сблъсъкът между Полша и Русия е част от Третата световна война - хибридната"}
{"url": "https://www.24chasa.bg/novini/article/8022057", "text": "Шведската екоактивистка Грета Тунберг каза днес, че евентуален неин разговор с Доналд Тръмп по време на срещата на върха на ООН за глобалното затопляне през септември би бил пилеене на време, тъй като президентът на САЩ нямало да й обърне никакво внимание, предаде Ройтерс. Грета заяви това по радиопрограмата \"Днес\" на Би Би Си, на която тя беше гостуващ редактор. В отговор на въпрос какво е щяла да каже на Тръмп, ако двамата бяха разговаряли през септември, тя отвърна: \"Честно казано не мисля, че щях да му кажа нещо, защото очевидно той не слуша учените и експертите, така че защо да слуша мен.\" След това шведската тийнейджърка допълни: \"Така че вероятно нямаше да му кажа нищо, защото това щеше да бъде пилеене на време.\" В кулоарите на срещата на върха през септември видеокадри запечатаха Грета, която хвърля убийствен поглед на преминаващия покрай нея Тръмп, който по-рано обяви, че ще изтегли Съединените щати от Парижкото споразумение за климата и постави под въпрос твърденията на учените за климатичните промени, предаде БТА. По време на програмата на Би Би Си днес Грета каза още, че гледа на личните нападки срещу нея като на нещо забавно, и изрази надежда, че скоро ще се върне към нормален живот. Тръмп беше призовал Грета да работи върху проблемите си с овладяването на гнева, а неотдавна бразилският президент Жаир Болсонаро нарече тийнейджърката \"невъзпитано и досадно дете\". \"Тези нападки са забавни, защото очевидно, те не означават нищо. Всъщност, разбира се, че те означават нещо, те показват, че тези хора са ужасени от младите, носещи промяна, която те не искат, но това е само доказателство, че ние действително правим нещо и че те гледат на нас като на вид заплаха\", заяви Грета. Шведското момиче беше обявено за личност на годината на сп. \"Тайм\" тази година. Днес тийнейджърката довери, че това, че е станала екоактивистка, й е помогнало да се спаси от депресията, от която е страдала преди това. Бащата на Грета, Сванте Тунберг, също участва в днешната програма на радио Би Би Си. Той заяви, че дъщеря му се справя много добре с фалшивите новини, които хората се опитват да измислят за нея, както и с омразата, с която се сблъсква. През повечето време Грета приемала тези негативни неща със смях, довери Сванте Тунберг. Той разказа, че откакто е станала активистка, дъщеря му е много по-щастлива, но допълни, че той лично се притеснява от омразата, с която тя се сблъсква. Сванте заяви още, че не подкрепя това, че Грета не ходи на училище, за да участва в климатичните протести, които накараха милиони ученици и студенти по света да пропускат петъчните занятия. Бащата на Грета сподели също така, че той и съпругата му са започнали да водят \"зелен\" начин на живот, за да спасят дъщеря си, а не света, предаде Асошиейтед прес. Сванте Тунберг разказа за депресията на Грета, продължила три или четири години, и сподели, че тя била спряла да яде и да говори с другите. За да помогнат за възстановяването й, той и съпругата му, оперната певица Малена Ернман, направили значителни промени в начина си на живот, за да бъдат по-екологични, като Сванте станал веган, а Малена спряла да пътува със самолет и това променило и цялата й кариера. Бащата на Грета допълни, че първоначално е мислел, че е лоша идея неговото дете да бъде на фронтовата линия по един толкова колосален въпрос като климатичните промени. \"Тя обаче се промени и направи неща, които никога нямаше да направи преди това\", каза Сванте Тунберг, цитиран от Франс прес. \"Днес тя е едно обикновено дете\", заяви той за своята дъщеря, която страда от синдрома на Аспергер.", "date": "2019.12.30", "title": "Грета Тунберг: Разговор с Тръмп за климата би бил пилеене на време"}
{"url": "https://www.24chasa.bg/novini/article/8022044", "text": "Кметът на западния румънския град Тимишоара Николае Робу, бившият кмет Георге Чуханду и други седем лица, сред които заместник-кметове, директори в кметството и юристи, бяха изпратени на съд от антикорупционните прокурори по обвинения в злоупотреби при продажбата на национализирани по време на комунизма имоти, съобщава Медиафакс, предава БТА. Според прокурорите от Националната дирекция за борба с корупцията става въпрос за продажбата на занижени цени на общо 207 имота, мнозинството от които се намират в стария център на Тимишоара. Кметът на града Николае Робу (от Национално-либералната партия) и останалите обвиняеми по делото са изпратени на съд по обвинения в злоупотреба със служебно положение с цел извличане на неправомерни ползи. Размерът на нанесените щети в резултат на продажбите се оценява на 42 756 719 леи (9 514 392 евро).", "date": "2019.12.30", "title": "Съдят кмета на Тимишоара за злоупотреби, щетите са за над 9 млн. евро"}
{"url": "https://www.24chasa.bg/novini/article/8022087", "text": "Стрелба отекна в центъра на Берлин, където няколко сгради бяха отцепени, предаде Ройтерс. Стреляно е било при опит за обир на магазин на улица \"Фридрихщрасе\", съобщи полицията в Туитър. Тя уточни, че ситуацията вече е под контрол. Полицията не съобщи за пострадали, допълва БТА. Асошиейтед прес цитира агенция ДПА, според която е в ход полицейска операция около бившия пропускателен пункт \"Чарли\" между Източен и Западен Берлин. Засега стрелецът не е идентифициран.", "date": "2019.12.30", "title": "Стрелба при опит за обир в магазин в Берлин"}
{"url": "https://www.24chasa.bg/novini/article/8022123", "text": "Турският парламент ще разгледа законопроекта, предвиждащ възможност за изпращане на войници в Либия, на 2 януари, предаде ТАСС, като се позова на турската телевизия НТВ. Според телевизията предложението за предоставяне на пълномощия за изпращане на турски войници в Либия ще бъде гласувано от депутатите на извънредна сесия, предава БТА. Законопроектът бе внесен в парламента днес. Преди месец Анкара подписа две отделни споразумения с международно признатото либийско правителство на националното съгласие на премиера Файез ел Сарадж - за военно сътрудничество и сътрудничество в областта на сигурността, и за разграничаване на морските пространства в Източното Средиземноморие. Миналата седмица турският президент Реджеп Тайип Ердоган заяви, че правителството ще поиска одобрението на парламента за изпращане на военни части в Либия, след като правителство на Файез ел Сарадж поиска помощ за отблъскване на настъплението на силите на влиятелния в Източна Либия военен командир Халифа Хафтар.", "date": "2019.12.30", "title": "Турция разглежда изпращането на войници в Либия на 2 януари"}
{"url": "https://www.24chasa.bg/novini/article/8022142", "text": "Кризата в Перник се задълбочава, нивото на язовир \"Студена\" достигна мъртвия си обем, предаде \" \". Проблемът с водоснабдяването в града изостри политическият тон между управляващи и опозиция. Днес стартира аварийният план за водоснабдяване на Перник, който ще бъде изпълнен на четири етапа. Премиерът Бойко Борисов провери на място строителните дейности. Предвижда се да бъде изграден нов магистрален тръбопровод с дължина километър и 200, на стойност 2,2 млн. лв. успоредно на досегашния, през територията на \"Стомана Индъстрис\". Обсъжда се вариант той да заобиколи ТЕЦ-Перник, но тогава ще струва 3 млн. и 100 хил. лв. Днес започна и модернизация на една от двете пречиствателни станции. Целта е да се повиши техният капацитет, за да може да обработват по-замърсена вода, при по-ниски технологични разходи, ако нивото на язовир \"Студена\" падне под мъртвия обем. Последният етап предвижда подмяна и ремонт на вътрешно-градската ВиК-мрежа. Водната криза в Перник обаче придоби остър политически оттенък и предизвика скандал между управляващи и опозиция. \"Ако изключим вчерашното присъствие, всички, които идваме тук, и аз за пръв път си позволявам да кажа и нещо политическо, но бях нападнат, не за друго. Нашият интерес на всички е да решим тази криза по най-добрия начин\", заяви премиерът. \"Кметът днес възлага, държавната фирма \"Монтажи\" поема, благодарение на инвеститорите от \"Стомана\", че това, което минава през тяхна територия, моментално ще го прехвърлят на Общината, за да си е собственост на Общината, което е трябвало да бъде направено преди 20-30 години може би, не е направено. Искам ТЕЦ-а да го проверите как е приватизиран\", каза още Борисов. Преди минути стана ясно, че премиерът Борисов вика на среща в Министерския съвет, всички, които имат отношение към водната криза в Перник.", "date": "2019.12.30", "title": "Нивото на яз. \"Студена\" стигна мъртвия си обем, Борисов свика спешно съвещание"}
{"url": "https://www.24chasa.bg/novini/article/8022247", "text": "Земетресение с магнитуд 5,1 разтърси Южен Иран днес, предаде ТАСС, като се позовава на Европейско-Средиземноморския сеизмологичен център, съобщи БТА. Епицентърът на труса е бил на 49 километра североизточно от пристанището Бандер Абас с население около 353 000 души, а огнището му - на дълбочина 10 километра. Засега няма данни за пострадали и разрушения.", "date": "2019.12.30", "title": "Земетресение с магнитуд 5,1 разтърси Южен Иран"}
{"url": "https://www.24chasa.bg/novini/article/8022350", "text": "І. МЕТЕОРОЛОГИЧНА ОБСТАНОВКА: Времето над страната е предимно облачно. Слаб до умерен вятър духа в цялата страна. Дъжд вали в област Враца. Слаб сняг вали в област Ловеч и в районите на пр. „Витиня“ и Саранци/обл. София/; проход „ Троянски“/обл.Пловдив/; проход „Шипка“/обл.Ст.Загора/; Котел и Твърдица/обл.Сливен/; Пътните настилки са предимно мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: - до 50 м път Враца – Леденика/обл.Враца/; проход „Шипка“; - до 100 м в района на Антоново и Зелена Морава/обл.Търговище/; пр. „Троянски“ и път Шипково – Рибарица/обл. Ловеч/. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Карта с възможните обходни маршрути на участъци от РПМ, ограничени за движение на тежкотоварни автомобили над 12 т - http://www.api.bg/bg/karti/karta-obhodni-marshruti/ ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка от км 158 до км 165 в посока Бургас се осъществява в една лента поради подмяна на мантинели в средна разделителна ивица. Ограничено е движението в изпреварващата лента, като движението се осъществява в активната лента. Срок до 30.12.2019 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението посока Варна от км 16+760 до км 19+690 се осъществява с повишено внимание поради ремонт на виадукт при км 19+260 /Потоп/ в аварийната лента. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Троянски“ - забранен за МПС над 12 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 30.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 30.12.2019 г. Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.01.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.12.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка. Обходен маршрут: - В посока София – Сливен: гр. Нова Загора – път II-66 – Сливенски минерални бани – Сливен. - В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 31.12.2019 г.; Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.202019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5308: Движението по път III-5308 с. Калчево – с. Саранско от км 4+273 до км 4+755 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2019.12.30", "title": "Слаб сняг вали на Троянския проход и Шипка, вижте ситуацията по пътищата"}
{"url": "https://www.24chasa.bg/novini/article/8022327", "text": "30 млн. лв. ще бъдат преведени в последния ден на годината на Община Перник. Заедно с отпуснатите други суми те стават 35 млн. лв. Това заяви на брифинг в Министерския съвет премиерът Бойко Борисов. На брифинга присъстваха министрите Владислав Горанов, Младен Маринов и Емил Караниколов, кметът на Перник Станислав Владимиров и хора от кризисния щаб.  Премиерът поздрави кмета на Перник Станислав Владимиров и каза, че е направил много скъп подарък за рождения му ден - 30 млн. лв. за перничани.  По-късно пред журналисти министърът на икономиката Емил Караниколов, \"командирован\" в Перник заради кризата, заяви, че се надява до края на януари водният режим в Перник да падне. Каза още, че предстоят две много сериозни операции. При първата хора ще влизат в пещери, пълни с вода, за да могат да прекарат тръбопроводи и да се използва водата. За втората все още се преценява дали да се пуска сонда в района на яз. \"Студена\", правени са сериозни анализи дали това няма да наруши екологичната система.  Премиерът Борисов заяви, че МВР влиза във всички ВиК дружества в страната на проверки. Кметът на Перник Станислав Владимиров благодари за подаръка за перничани (това става с постановление на правителството). Той спомена и проекта за водния цикъл на Перник, който е 120 млн. лв., и че финансирането е от евросредства. Допълни, че догодина предстои такава работа, каквато 50 години не е вършена във водния сектор в града. Борисов каза, че утре ще работи до 16 ч. по обектите на \"ВиК - Перник\".", "date": "2019.12.30", "title": "Дадоха 30 млн. лева на Перник, очаква се режимът да падне в края на януари"}
{"url": "https://www.24chasa.bg/novini/article/8022324", "text": "Над 10 000 души в Албания, пострадали при разрушителното земетресение на 26 ноември, ще прекарат празниците в палатки, съобщи министърът на земеделието Бледи Чучи, който ръководи Оперативната служба за справяне с природните бедствия, съобщава изданието \"Албениън дейли нюз\", цитирано от БТА. Чучи, който участва в третото заседание на Националната комисия за възстановяване на щетите, каза, че други над 3000 души се намират в хотели. Според представените данни 3613 души живеят в хотели, а 10 225 души, основно в района на град Дуръс, живеят в палатки. Инспектирани са 39 310 обекта, 3590 сгради са обявени за необитаеми в Дуръс, а 72 обекта, от които 10 в столицата Тирана, са разрушени. Катастрофалното земетресение в Албания с магнитуд 6,4 по Рихтер на 26 ноември отне живота на 51 души и остави 12 хиляди без дом.", "date": "2019.12.30", "title": "Над 10 000 албанци посрещат празниците в палатки след земетресението"}
{"url": "https://www.24chasa.bg/novini/article/8022405", "text": "Най-високопоставеният шиитски духовник в Ирак, великият аятолах Али Систани, осъди днес американските въздушни удари по бази на подкрепяни от Иран милиции. При нападенията бяха убити най-малко 25 души. Аятолахът призова също суверенитетът на Ирак да бъде зачитан, предаде Ройтерс, цитирана от БТА. \"Незаконните практики на някои\" не бива да се използват като причина да бъде нарушаван иракският суверенитет, заяви кабинетът на Систани. \"Единствено иракските власти са упълномощени да се занимават с тези практики и да вземат нужните мерки за предотвратяването им. Те са призвани да го направят и да гарантират, че Ирак няма да се превръща в поле за разчистване на регионални и международни сметки и че няма да има чужда намеса във вътрешните му работи\", заяви Систани.", "date": "2019.12.30", "title": "Великият аятолах на Ирак осъди въздушните удари на САЩ срещу шиитски милиции"}
{"url": "https://www.24chasa.bg/novini/article/8020806", "text": "Няма да се вдигат данък \"сгради\" и такса \"смет\" през 2020 г. Това заяви кметът на София Йорданка Фандъкова на заседание на Столичния общински съвет за увеличение на данъците през 2020 г.. По думите на Фандъкова увеличението на данъците за автомобили е в пълно съответствие с плана за подобряване на качеството на въздуха. Тя заяви, че се е запознала внимателно с плановете на всички политически партии, но те не дават никакво решение на проблема със замърсяването на въздуха, пише  \"Данъци за автомобили и такса \"смет\" се плащат във всички държави на Европейския съюз. Чрез увеличаване на данъка за автомобилите стимулираме използването на градски транспорт, както и повече бюджет за озеленяване на града\", посочи Фандъкова. По думите й една от мерките, които всички политически сили са предложили, е намаляването на интервалите на градския транспорт, за да се стимулиране използването му. \"Призовавам за конструктивен дебат и подкрепа на днешното заседание\", допълни кметът на София.", "date": "2019.12.30", "title": "Йорданка Фандъкова: Няма да се вдигат данък \"сгради\" и такса \"смет\" през 2020 г."}
{"url": "https://www.24chasa.bg/novini/article/8020853", "text": "Президентът на Сърбия Александър Вучич ще реформира своята управляваща партия през юни след общите избори през пролетта, като обеща персонални промени, включително това да се оттегли от председателския пост, съобщава агенция \"Блумбърг\", цитирана от БТА. Вучич, чийто мандат като държавен глава изтича през 2022г. , говори един ден след като оповести амбициозен план до 2025 г. за увеличаване на икономическия растеж, за да догони ЕС, към който неговата страна се стреми да се присъедини. Парламентарните избори се очакват през април или май, след което управляващата дясноцентристка Сръбска прогресивна партия ще проведе конгрес на 28 юни, заяви Вучич пред репортери в Белград. Моето решение е да не се кандидатирам за лидерския пост в партията, каза Вучич. Той не посочи кой ще го наследи. Управляващата Сръбска прогресивна партия бе основана през 2008 г. от Вучич и други напуснали крайно националистическата Сръбска радикална партия, които се опитаха да се представят като умерени политици с проевропейски възгледи. Тя продължава да води пред другите политически партии с над 50 процента подкрепа според социологически проучвания. Рейтингът остава незасегнат от обвиненията на опозицията за влошаващите се стандарти на демокрация и голяма корупция - твърдения, които Вучич и неговата партия отричат. ", "date": "2019.12.30", "title": "Вучич ще се оттегли от лидерския пост в Сръбската прогресивна партия"}
{"url": "https://www.24chasa.bg/novini/article/8020925", "text": "Мъж от Шивачево е бил убит при сбиване, съобщиха от ОД на МВР-Сливен. Инцидентът е станал на 28 декември, малко преди 21 часа. След конфликт между група в ромската махала на града, е причинена смъртта на 39-годишен мъж. Задържани са двама мъже на 24 и 27 години и непълнолетно 16-годишно момче. За случая е уведомена Окръжна прокуратура-Сливен. Тримата са привлечени като обвиняеми и са задържани за срок от 72 часа. Предстои да бъде разгледано искане за тяхното постоянно задържане.", "date": "2019.12.30", "title": "Убиха мъж от Шивачево при сбиване"}
{"url": "https://www.24chasa.bg/novini/article/8020916", "text": "Главният водопровод, магистралният водопровод и пречиствателна станция номер 1, на която започваме ремонт в момента, са строени през 50-те години на миналия век. Няма съоръжения, които да имат толкова дълъг експоатационен срок. Това е заявил членът на изпълнителната комисия на ГЕРБ, заместник-председател на парламентарната група на партията и народен представител от Перник Красимир Велчев по време на пресконференция в града, съобщиха от пресцентъра на ГЕРБ. В последно време наши политически опоненти и заинтересовани среди правят така, че цялата вина за проблема с водата в Перник да се препише на ГЕРБ, добави той. Припомня, че през последните три десетилетия ГЕРБ е управлявал Перник само четири години. Велчев е обявил също, че през 2014 г. ВиК са изтеглили 2,5 млн. лева кредит за ремонт на магистралния водопровод и участъци в града. Сега се извършва проверка. По думите му, когато тя приключи, ще бъде ясно на обществото кой каква вина носи. Правителството е ангажирало целия наличен ресурс за бързото решаване на проблема и припомни за приватизацията ТЕЦ \"Република\" в Перник, който през 2008 г. е приватизиран срещу дългове за 2 млн. лева. \"Затова ще бъде върната проверката назад във времето и всеки, който е виновен, да понесе своята отговорност. Стремежът да се прехвърли вината върху управлението през последните 4 години не е правилен. Когато Вяра Церовска пое кметския пост, тя завари над 35 млн. лева задължения. Никаква готова документация и проекти за воден цикъл. Във времето на нейното управление бяха изготвени проекти и е осигурено финансиране в размер на 120 млн. лева по оперативна програма \"Околна среда\". Ако това беше направено в предишния мандат, Перник нямаше да има проблем с водата и водопроводната инсталация\", каза Велчев. Зам.-председателят на ПГ на ГЕРБ направи аналогия с времето, когато Бойко Борисов стана кмет на София и беше инсценирана кризата с боклука. \"Подобен сценарий се подготвя и в момента\", добави той. Велчев обясни, че премиерът е наредил пълна проверка на всички ВиК дружества в страната. \"Кметът на Ботевграде казал, че и там предстои криза. Идеята на правителството преди година и половина беше всички ВиК дружества да се обединят в едно, за да могат да се използват европейски програми. Точно този кмет и други негови колеги в страната се обявиха против. По този начин няма как да се използват европейски средства и трябва всички ремонти да отидат към държавния бюджет\", отбеляза Велчев. Той изрази възмущението си от посещението на Корнелия Нинова в Перник вчера и го определи като наглост.", "date": "2019.12.30", "title": "Красимир Велчев: Искат да припишат цялата вина за безводието на правителството"}
{"url": "https://www.24chasa.bg/novini/article/8020982", "text": "58-годишен мъж е открит мъртъв в дома си, съобщиха от полицията в Благоевград. Около 16:20 часа във Второ РУ-Благоевград е получено съобщение за това, че 58-годишен от Благоевград е намерен починал в жилището му в града. При първоначалния оглед не са установени конкретни данни за насилствено причиняване на смъртта. За случая е уведомена ОП-Благоевград. Образувано е досъдебно производство.", "date": "2019.12.30", "title": "Откриха мъртъв мъж в дома му"}
{"url": "https://www.24chasa.bg/novini/article/8020963", "text": "Две кучета нахапаха дядо край Благоевград. Полицейски служители на Второ РУ са реагирали на сигнал, че около 10,10 часа в неделя, в землището на кв. \"Еленово\" в Благоевград, 78-годишен мъж е нахапан от две кучета. Пострадалият е получил повърхностни наранявания в областта на ръцете, като след извършен медицински преглед е освободен за домашно лечение без опасност за живота. За случая е уведомена РП-Благоевград. В Районното управление в Разлог пък е получено съобщение за намерен мъртъв кон в с. Баня. При извършения първоначален оглед е констатирана рана в областта на лявата плешка на животното. Назначена е ветеринарно-медицинска експертиза за установяване на причината за смъртта. По случая е образувано досъдебно производство.", "date": "2019.12.30", "title": "Кучета нахапаха дядо край Благоевград, убиха кон край Баня"}
{"url": "https://www.24chasa.bg/novini/article/8021107", "text": "Внасяме вот на недоверие към правителството на Бойко Борисов за провала в политиката по околната среда и водите. Това каза председателят на БСП Корнелия Нинова на пресконференция в централата на партията. „За десетгодишното управление на Борисов в резултат на некомпетентна политика, безхаберие и кражби, близо половин милион българи в момента са оставени без достъп до питейна вода. Водната криза в Перник става и национална, защото и други области и градове са застрашени от този проблем. В същото време постоянно се увеличаваха цените на водата за граждани без да се предприемат каквито и да е мерки за инвестиции. Само 0,5% от мрежата е подменена, а над 50% от водата се губи“, допълни още Нинова. \"Трети сме в света по замърсен въздух, защото правителството на Бойко Борисов разрешава внос на боклуци от цял свят, които да се горят в България. Дишаме рак и пием отрова. - каза председателят на БСП. - След десетгодишно управление посегнаха и на най-човешки и ежедневни неща като въздуха и водата. Всички обяснения за природни причини са безпочвени, а прехвърлянето на отговорността на ВиК дружества, кметове и общински съветници е жалък опит за спасение на правителството и лично на премиера. Днес г-н Борисов е казал в Перник – „тук политика няма”. Не, господин Борисов, тук всичко е политика и нищо друго. Твой министър да каже, че дава 32 милиона лева и ще осигурите вода през 2016 година, и след 4 години да няма вода и да не се знае къде са отишли парите, е политика на корупция. Министър на регионалното развитие да подписва всеки месец на ВиК Перник колко вода да източва, без да отчита колко се влива в язовира, е политика на некадърност. Да оставиш половин милиона българи без основно човешко благо – питейна вода, е политика на геноцид. Така че всичко е политика и от 10 години тя има едно лице и едно име – Бойко Борисов. Министрите са послушни изпълнители и вие сами знаете колко често той ги сменя. Това не дава резултат и не променя нищо в общата политика на правителството. Борисов е начело и я провежда последователно, независимо коя калинка използва в даден момент и кой бушон гори, когато стане напечено. Днес той е казал: „Ние сме тук от момента, в който разбрахме за тази криза в Перник”, „Защо никой нищо не ни е казал?” Питайте си министрите, г-н Борисов, които са разрешавали това, което се случва в Перник. Питайте си областния управител от ГЕРБ, който научи, че има отговорност към този проблем едва след като кризата възникна. Само БСП поставяхме този въпрос месеци наред. Включително сегашния кмет Станислав Владимиров, като депутат от Перник, многократно в българския парламент чрез парламентарен контрол към министрите. Но тогава никой не му обърна внимание, за това днес БСП няма да носи отговорност за ситуацията, създадена от правителството, от министрите, от областния управител. Тази отговорност е политическа, затова искаме вот на недоверие към правителството и оставка на цялото правителство. Но тя и наказателна – някой трябва да поеме наказателна отговорност за случващото се не само в Перник, а вцялата страна по тези въпроси. Днес господин Борисов е казал, че той с главния прокурор не говори, за разлика от мен, която разговарях с главния прокурор и поисках официална среща. Дори си е позволил да каже, че аз „назидавам” главния прокурор – типично в негов стил. Основната разлика между мен и Борисов по отношение на главните прокурори на България е, че той ги вика в Банкя или в Бояна, осъществявайки задкулисието. Припомням ви разговора от 2013 година, от неговия дом, в разговор за задкулисие, излязоха репликите: „Не ми се подсмихвай, ти си го избра”. Там се говори за бизнесмени, за дела, за започване на дела, за прекратяване, включително до цинизма да се коментира сексуална ориентация. Ако е забравил, мога да извадя тази стенограма. За разлика от него, винаги съм искала официални срещи и съм ги обявявала публично. Поисках такава за Перник, осъществявайки желанието на перничани, изразено вчера пред мен. Те не вярват, че ще има понасяне на отговорност и наказани лица. След срещата с г-н Гешев, официално ще обявя резултата. В първите дни на работата на парламента внасяме вота на недоверие срещу цялото правителство и искаме оставката му за провала в политиката по околна среда и води\", заключи Корнелия Нинова.", "date": "2019.12.30", "title": "БСП внася вот на недоверие към кабинета за провала в политиката за водите (Обновена)"}
{"url": "https://www.24chasa.bg/novini/article/8021115", "text": "Кметът на Несебър Николай Димитров е освободен от ареста, след като прокуратурата не е протестирала парична гаранция от 50 000 лева, определена от съда, каза за БТА неговият адвокат - Петър Атанасов.  Със същите мотиви - че това разследване не е от компетенциите на спецпрокуратурата, както и че няма данни за извършено престъпление. И така в понеделник първата инстанция е заседавала отново. На въпросното заседание е определена гаранцията от 50 000 лева, а прокуратурата не е протестирала този път решението на съда, въпреки че няколко дни по-рано представи нови доказателства срещу кмета, обвинен за купуване на гласове. Той бе задържан преди местните избори.", "date": "2019.12.30", "title": "50 000 лева е паричната гаранция за свбодата на кмета на Несебър"}
{"url": "https://www.24chasa.bg/novini/article/8021113", "text": "По-високи данъци ще плащат собствениците на коли с нисък екологичен стандарт и с по-голяма мощност от Нова година в София. Според сметките увеличението ще е с между 7 и 40 лв. за колите с от 100 до 150 конски сили и с нисък екологичен клас - Евро 1 и 2 или без никакъв екостандарт. Без промяна ще останат налозите за колите до 100 к.с., които са 47% от всички автомобили в столицата и за тези с Евро 5 и 6. Поскъпва и налогът върху възмездните сделки - от 2,5% на 3%. Според предложението на столичния кмет Йорданка Фандъкова с 0,3 се увеличава коефициентът при изчисляване на данъка на автомобили с евростандарт 0, 1 и 2. С 0,1 е увеличението за колите с евростандарт 3 и 4. За най-мощните коли коефициентът се повишава с 0,3. Така за колите с над 100 к. с. увеличението ще е с от 3 до 10 лв. За автомобилите с Евро 3 и 4 повишението ще е 17 лв. Около 18 млн. лв. повече приходи очаква догодина общината от тази промяна. По думите на Фандъкова средствата ще отидат за по-удобен градски транспорт, метро, довеждащ транспорт, квартални градинки и градско озеленяване. От увеличението на данъка върху възмездните сделки в общинската хазна се очаква да влязат още 20 млн. лв. Половината от тях Фандъкова обяви, че ще се предоставят на районните кметове за ремонт на квартални улици, тротоари и изграждане на паркинги. Останалите 10 млн. лв. ще се заложат в програмата на общината за ремонти. “През последните 10 г. не позволих вдигане на данъците в София. За този период увеличихме собствените приходи с над 250 млн. лв. чрез по-добра събираемост и привлякохме над 4 млрд. лв. европейски средства. Сега предлагам промени в два данъка с две конкретни цели - по-чист въздух и повече инвестиции в кварталите. В момента данъците за колите в София са най-ниските в страната. Давам си сметка, че всяко вдигане на данъците е непопулярна мярка, но гражданите очакват по-чист въздух и промяна на кварталите”, заяви Фандъкова пред общинските съветници. Тя уточни, че относно предложението на “Демократична България” за промяна на данъчните оценки, това не е в правомощията на СОС и би означавало повишение на данък сгради и такса смет. Идеята на БСП общината да предоставя евтини кредити на софиянци, за да си купуват нови коли Фандъкова заяви, че тя противоречи на целите на общината да накара повече софиянци да пътуват с градски транспорт. Според шефа на групата на БСП в СОС Калоян Паргов целта на вдигането на двата данъка е да се запълни дефицита в общинския бюджет. “Това е данъчна сурвачка за най-уязвимата част от обществото”, каза Паргов. Според Иван Таков от БСП даването на 10 млн. лв. за ремонт на квартални улици на 24 района е “замазване на очи”. Борис Бонев от “Спаси София” напомни, че по време на предизборната кампания е бил единственият кандидат за кмет, който е имал доблестта да предложи промяна в местните данъци. Той беше категоричен, че София не може да продължава да бъде автоморгата на Европа, но освен вдигане на данъци били нужни и други мерки като увеличаване на зоните за паркиране. Той разкритикува управляващите, че не са представили подробен разчет къде ще отидат тези 38 млн. лв. “Дали наистина ще са за по-удобен градски транспорт или за запълване на дупката в транспорта и увеличаване на заплатите на шофьорите и ватманите”, попита Бонев и посочи, че заради липсата на разчет няма да подкрепи вдигането на двата данъка. Против увеличението бе и Методи Лалов от “Демократична България”. “Този доклад е написан за защита на проект за беседка в квартал, а не за вдигане на данъци. Как не ви е срам да бъркате в джоба на хората, след като сте доказали, че не можете да управлявате парите им”, заяви Лалов. Изказването му стана причина председателят на СОС Елен Герджиков да заяви: “Приличате ми на Грета Тунберг”. След повече от 2 часа дебати СОС гласува промените. Против повишението гласуваха съветниците от БСП, “Демократична България” и Волен Сидеров. Независимият Борис Бонев от “Спаси София” гласува “въздържал се”.", "date": "2019.12.30", "title": "От януари цапащите коли в София с между 7 и 40 лв. по-висок данък"}
{"url": "https://www.24chasa.bg/novini/article/8021143", "text": "Средният лихвен процент по депозитите на фирмите с договорен матуритет в левове през ноември запазва достигнатото ниво от 0.09 на сто, а по тези в евро спада с 0.08 процентни пункта до минус 0.05 процента. Това съобщава Българската народна банка. През ноември 2019 г. спрямо ноември 2018 г. средният лихвен процент по депозитите с договорен матуритет в левове се понижава с 0.04 пр.п. до 0.15 на сто, а по тези в евро - с 0.06 пр.п. до 0.23 на сто. В сравнение с октомври 2019 г. средните лихвени проценти по депозитите с договорен матуритет в левове и в евро се променят незначително. През ноември 2019 г. средният лихвен процент по кредитите за фирмите до един млн. евро, договорени в левове, нараства на годишна база с 0.02 процентни пункта /пр.п/. до 3.78 на сто, а по тези, договорени в евро намалява с 0.02 пр.п. до 2.61 на сто. Средният лихвен процент по кредитите над 1 млн. евро, договорени в левове, намалява с 0.52 пр.п. до 2.57 на сто, а по тези, договорени в евро - с 0.97 пр.п. до 1.97 на сто. През ноември 2019 г. средният лихвен процент по кредитите на домакинствата за потребление в левове се повишава на годишна база с 0.15 пр.п. до 8.52 на сто, а по тези в евро спада с 0.56 пр.п. до 3.63 на сто. При жилищните кредити в левове и в евро средните лихвени проценти намаляват с 0.24 пр.п. съответно до 3.00 процента и до 3.47 на сто. Средният лихвен процент по другите кредити в левове нараства с 0.23 пр.п. до 2.44 на сто, а по другите кредити в евро се понижава с 0.16 пр.п. до 2.91 на сто. Годишният процент на разходите (ГПР) по кредитите за потребление в левове през ноември 2019 г. в сравнение със същия месец на 2018 г. се понижава с 0.08 пр.п. до 10.29 на сто, а по кредитите за потребление в евро - с 0.56 пр.п. до 3.90 на сто. През ноември 2019 г. годишният процент на разходите по жилищните кредити в левове спада спрямо ноември 2018 г. с 0.25 пр.п. до 3.36 на сто, а по жилищните кредити в евро - с 0.36 пр.п. до 3.85 на сто.", "date": "2019.12.30", "title": "БНБ: Депозитите на фирмите са били с отрицателни лихви през ноември"}
{"url": "https://www.24chasa.bg/novini/article/8021162", "text": "През Арабско море, свързано чрез Ормузкия проток с Персийския залив, се транспортират 20 на сто от петрола на планетата; северната част от Индийския океан е сред районите, ключови за световната търговия. Под този предлог впрочем, обвинявайки Иран във всевъзможни грехове, американците се опитват да лансират идеята за военноморска коалиция, която \"да защитава\" корабоплаването в региона. През лятото, например, Вашингтон заяви, че формира под своя егида Международна коалиция за сигурност по море (Ай Ем Ес Си). През ноември това обединение осъществи военноморската операция Sentinel за придружаване на кораби през Ормузкия проток. Но както твърди Блумбърг, \"Ормузката криза показва, че алиансите на САЩ са слаби, тъй като никоя от европейските страни не желае да се превърне в заложник на ситуация извън своя контрол, а те нямат готовност за самостоятелни инициативи\". \"От трите водещи европейски военни сили - Франция, Германия и Великобритания - Германия, например, се интересува най-малко от събитията в Ормузкия проток - пише Блумбърг. - Страната получава повечето си петрол от Русия и други държави, които не го доставят през този регион, затова енергийната й сигурност не зависи от тамошните безредици и кризи.\" Франция взема своя петрол основно от Персийския залив, нейният най-голям доставчик е Саудитска Арабия. Така че за разлика от Германия интересите й са пряко свързани с този регион. Париж обаче избягва риска да бъде въвлечен в още една война, водена от американците в Близкия изток. В този аспект трансатлантическият алианс се пръска по всички шевове. Междувременно и Русия представи собствена концепция за колективна сигурност в зоната на Персийския залив, а през есента свои идеи предложи Иран. След това в проекта се включи и Китай. Сега той подчертава, че учението не е насочено срещу трети страни, че то \"не бива да се тълкува в геополитическа насока\". Но както и да завърташ нещата, ситуацията в региона остава напрегната - на фона на изострянето на отношенията на Иран със САЩ и Саудитска Арабия, особено след неотдавнашните необяснени инциденти в Оманския залив и Ормузкия проток. Днес Москва, Пекин и Техеран започват да очертават контурите на евентуална система за сигурност в най-важната част от Световния океан. И Пентагонът - \"за да не стане нещо\", както е думата - изтегли от Персийския залив ударната си корабна група от Пети оперативен флот на САЩ начело със самолетоносача \"Ейбрахам Линкълн\". Изглежда, в близките седмици, чак щом приключи учението \"Пояс за морска сигурност\", на нейно място трябва да пристигне група американски кораби, водена от самолетоносача \"Хари Труман\". Пентагонът обаче заяви, че ще следи хода на учението. Че какво друго му остава? Защото маневрите със сигурност представляват реакция след засилването на военната му дейност в региона. Освен това Вашингтон започна да осъзнава, че Техеран няма да остане сам срещу него, че иранците имат сериозни партньори, готови да ги подкрепят. И още нещо специфично. Русия и Иран де факто са съюзници в процеса от Астана за уреждане в Сирия. Друг от участниците, Анкара, пише турското издание \"Йени акит\", \"се въздържа от съвместни военни учения с Иран, предпочитайки за целта Пакистан, при все че гарантирането на сигурността в Ормузкия проток спада към националните й интереси\". Тъкмо затова Турция не кани Иран на общи учения в Източното Средиземноморие, а Иран не кани Турция на учения в Ормузкия проток. Същевременно Анкара проучва възможността да покани Иран на съвместни учения в Средиземно и в Черно море, разглеждайки и възможността за създаване на нови съюзи. Според \"Йени акит\", \"ако САЩ не успеят да се разберат с Турция за безопасна зона в Сирия или наложат санкции в рамките на CAATSA заради покупката на С-400, Анкара с цел да направи още по-решителен ход може да обмисли възможността за общи учения с Иран\". Днес Турция е на кръстопът. Както подчертава изданието \"Сабах\", тази страна, \"разположена на транзитния маршрут между глобални енергийни басейни, може да стане ново потенциално огнище на напрежение в Близкия изток, защото, без да бъде обуздана, няма как да бъдат обкръжени Китай, Русия и Иран\". В смисъл, щом Турция има подкрепата на Китай, Русия, Венецуела и дори на Иран. Така че западните експерти виждат в днешния ход на събитията дори \"началото на края на американската хегемония в Персийския залив\". Дали обаче това ще предизвика появата на военнополитически алианс между Русия, Иран и Китай? Още е рано да се прецени. А засега американското издание \"Дипломат\" регистрира промяна в съотношението на силите и в Близкия изток, и в Югоизточна Азия - движение \"встрани от САЩ\", което неизбежно ще доведе до появата на нови регионални съюзи. /От БТА/", "date": "2019.12.30", "title": "Предстои ли съюз Русия-Иран-Китай?"}
{"url": "https://www.24chasa.bg/novini/article/8021186", "text": "Финализирани са преговорите с „Газпром експорт” за нова входна точка за руския природен газ. Точката на доставка ще стане Странджа-2, ще спестим 70 млн. лв. Това заяви министърът на енергетиката Теменужка Петкова, предаде БГНЕС. Тя ще замени предишната точка Исакча. От 1 януари 2020 г. става Странджа-2, каза още Петкова. Направени са финансови и технически анализи. При новата точка, на която ще получаваме руския газ, България ще спести почти 70 млн. лв. на годишна база, добави Петкова. Тя каза, че строителството на газопровода “Балкански поток” върви с ускорени темпове. В момента се строят 150 км от него. Ще изпълним ангажиментите си, подчерта министърът. От „Булгаргаз” съобщиха, че от 1 януари 2020 г. ще получаваме цялото количество руски газ от 2.9 млрд. куб.м. на входна точка Странджа-2.", "date": "2019.12.30", "title": "Петкова: Руският газ ще влиза у нас от друга точка - Странджа-2"}
{"url": "https://www.24chasa.bg/novini/article/8021194", "text": "Кучета нахапаха възрастен мъж в Благоевград, съобщиха от полицията. Полицаите са реагирали на сигнала за това, че около 10:10 часа на 29 декември в землището на кв. „Еленово“ в града, 78-годишен мъж е нахапан от две кучета. Пострадалият е получил повърхностни наранявания по ръцете, като след извършен медицински преглед е освободен за домашно лечение, без опасност за живота.", "date": "2019.12.30", "title": "Кучета нахапаха 78-годишен мъж в Благоевград"}
{"url": "https://www.24chasa.bg/novini/article/8021196", "text": "През октомври 2019 г. спрямо септември 2019 г. нараства производството на твърди горива - с 13.0 на сто, безоловен бензин - с 3.3 на сто, дизелово гориво - с 10.1 на сто, и електроенергия - с 2.9 на сто, съобщава Националният статистически институт. Производството на пропан-бутанови смеси и природен газ остава без изменение. През октомври 2019 г. спрямо септември 2019 г. нарастват доставките на твърди горива - с 14.2 на сто, пропан-бутанови смеси - с 2.6 процента, природен газ - с 14.4 на сто, и електроенергия - с 6.0 на сто. Същевременно намаляват доставките на безоловен бензин с 23.4 на сто.", "date": "2019.12.30", "title": "НСИ: През октомври нараства производството на повечето видове горива"}
{"url": "https://www.24chasa.bg/novini/article/8021230", "text": "Испанската прокуратура призова за временно освобождаване от затвора на каталунския сепаратист Ориол Жункерас, предаде Ройтерс. Агенцията отбелязва, че това се смята за жест на добра воля в момент, когато социалистическата партия търси подкрепа за съставянето на правителство в Испания. Миналата седмица Съдът на Европейския съюз постанови, че Жункерас, който бе осъден на 13 години затвор за участието си в неуспешния опит за обявяване на независимост на Каталуния, има право на съдебен имунитет като евродепутат, допълва Ройтерс. Испанският Върховен съд ще има последната дума дали каталунският сепаратист да бъде освободен и се очаква да обяви решението си през идните седмици. Испанската прокуратура призова Върховния съд да поиска от Европейския парламент да отнеме имунитета на Жункерас.", "date": "2019.12.30", "title": "Искат временно освобождаване на каталунски сепаратист"}
{"url": "https://www.24chasa.bg/novini/article/8021267", "text": "Парламентът на Северна Македония ще ратифицира споразумението за присъединяване към НАТО преди последната страна-членка на алианса, Испания, да ратифицира протокола, съобщи Танюг, позовавайки на македонски медии. Правителството на Северна Македония одобри проектозакон, който спешно ще бъде изпратен в парламента и се очаква да бъде приет в събранието в най-кратък възможен срок. Той ще влезе в сила веднага след като Испания ратифицира протокола за присъединяване на Северна Македония към НАТО. Това решение бе взето, тъй като не се очаква формиране на ново правителство в Испания до Нова година, както и заради изборите в Северна Македония, планирани за 12 апри. Протоколът за присъединяване на Северна Македония към НАТО досега е ратифициран от 28 страни-членки на алианса. Испания не е направила това все още заради парламентарните избори и невъзможността парламентът да проведе заседание по време на изборния процес", "date": "2019.12.30", "title": "Скопие ще ратифицира споразумението с НАТО преди това да е направила Испания"}
{"url": "https://www.24chasa.bg/novini/article/8020177", "text": "В язовир „Бебреш“ има вода за питейно-битово водоснабдяване за около 6 седмици, предупреди пред   кметът на Ботевград Иван Гавалюгов. „Наличните водни количества от полезния обем на язовира са за около 6 седмици при сегашното съотношение на притока и отока на води от язовира. Всички се надяваме на благоприятни климатични условия, т.е., на снегове и дъждове в този период, но не може да разчитаме на това. Положението може да го наречем като потенциално кризисно, надявам се не като съдбата на Перник, но не можем да си позволим да подценяваме обстановката“, обясни той. Ако свършат водните ресурси на язовир „Бебреш“, градът разполага и с други водоизточници, но те не могат да задоволят напълно питейно-битовите нужди на населението, подчерта кметът. Според него стигне ли се до такава ситуация, последствията „няма да са по-различни от тези в Перник“. За да се стигне до това положение на водите на язовира, има две основни причини, категоричен бе Гавалюгов и уточни: „Амортизираната ВиК инфраструктура на „Напоителни системи“ и тази, която е общинска собственост, стопанисвана от държавното ВиК-София. Втората сериозна причина е работата на малката водноелектрическа централа „Бебреш“, построена и пусната в експлоатация през 2014 г. Официално е констатирано с доклад, че този ВЕЦ работи дори извън обхвата на своето разрешително. Само през тази година това се е случило за цели 14 дни, за който период са източени около 1,2 млн. кубика вода от язовира нерегламентирано в разрез с издаденото разрешително от „Басейнова дирекция“. По думите на кмета този ВЕЦ е изграден, без да има възможност „Напоителни системи“ да контролират неговата работа: „Те не могат принудително да спират водата към ВЕЦ-а. ВЕЦ-ът можел сам да си я спре, защото крановете се намирали на територията на самия ВЕЦ, т.е., те сами се регулират и отделно сами си отчитат водните количества и декларират пред „Напоителни системи“. Абсолютен абсурд!“. Иван Гавалюгов посочи още, че става дума за частен ВЕЦ, собственост на фирма, която пък е 100% собственост на „Агрохолд“ с управител Васил Златев.", "date": "2019.12.30", "title": "Кметът на Ботевград: Градът има вода за около 6 седмици"}
{"url": "https://www.24chasa.bg/novini/article/8020182", "text": "Беше ползотворна, но и бурна година за Грета Тунберг. Активистката за защита на климата събра хиляди млади хора по целия свят, произнесе страстна реч по време на срещата на ООН и получи куп индивидуални награди. Бащата на Грета Тунберг разказа как дъщеря му е станала еко-войн, каквато е сега, предаде  Изказвайки се по програмата на BBC Radio 4 Today, актьорът Сванте Тунберг заяви, че Грета е страдала от депресия в продължение на \"три или четири години\", преди да започне да пропуска часовете в петък, за да протестира срещу изменението на климата през 2018 година. Той каза, че поради депресията, тя спряла да говори и отказала да яде. Сванте започнал да прекарва повече време с Грета и по-малката ѝ сестра Беата в дома им в Швеция. 14-годишната Беата е диагностицирана с хиперактивност с дефицит на вниманието, синдром на Аспергер и обсесивно-компулсивно разстройство. Тя вече е борец за феминистката кауза и амбициозна певица. Грета има и Аспергер и обсесивно-компулсивно разстройство, но тя посочи аутизма си като \"свръхсила\", а не като тежест. Съпругата на Сванте, известната оперна певица Малена Ерман, анулира договорите си, за да може да бъде заедно с останалата част от семейството, каза той. Когато започнаха да разглеждат въпроса за изменението на климата, Грета разви интерес към решаването на проблема. Сванте Тунберг разказа, че е нарекла родителите си „огромни лицемери“ за това, че не вземат достатъчно сериозно проблема с климата. Въпреки благоприятното отразяване в медиите и признанията на западните политици и културни дейци, Грета не успя да спечели всеобщо признание, тъй като мнозина я нарекоха жертва на насилие над деца или предположиха, че тя е манипулирана. Сванте каза в предаването, че смята, че е \"лоша идея\" Грета да отиде на \"фронтовата линия\" в борбата срещу изменението на климата, но поясни, че дъщеря му се справя с критиките \"невероятно добре\". В края на дългите четири месеца, в които момичето пътуваше от Европа до Америка и обратно, както и изявите ѝ на срещата на върха на ООН за климата в Ню Йорк и климатичната конференция в Мадрид, Грета се завърна в Швеция и възобнови протестите си в петък. Баща ѝ каза, че се надява нещата да станат „по-малко интензивни“ за семейството и добави, че вярва, че Грета „наистина иска“ да се върне в училище. Той придружаваше Грета на нейните трансатлантически пътешествия, но каза, че няма да има нужда да го прави, тъй като на 17 януари тя навършва 17 години. „Ако тя има нужда от мен там, ще се опитам да го направя“, казва той, „но мисля, че тя все повече и повече ще се справя сама, което е чудесно“.", "date": "2019.12.30", "title": "Бащата на Грета Тунберг: Беше лоша идея тя да води климатични протести"}
{"url": "https://www.24chasa.bg/novini/article/8020192", "text": "Болница поиска 170 лева на здравно осигурено семейство, затова че е приела 10-месечното им бебе за един ден. Случаят е от Ловеч, а семейството твърди, че детето им не е получило каквото и да е лечение, предаде \" \". „Оплакванията на детето бяха силни болки в корема. Дойдохме в Спешното отделение и бяхме прегледани от д-р Стойчева. Към нея нямаме никакви оплаквания. Много добро отношение получихме от нея”, разказа Силвия Монова, майка на 10-месечното бебе. Тя допълни, че след това тя и детето са били настанени в болница, откъдето на момченцето му поставили диагноза „остър ларингит”. А на следващата сутрин лекар от болницата ги изпратил да търсят специалист по вътрешни болести на друго място. Преди това тя и съпругът й трябвало да платят престоя им, който е бил 170 лева за ден. Съпругът й твърди, че на детето не се извършвани никакви интервенции. „Предложих им бебето да остане под лекарско наблюдение, щом се притесняват. Предупредих ги, че работим по клинични пътеки и трябва да останат най-малко три дни. Клиничната пътека не се заплаща от НЗОК, ако се прекъсне престоя”, обясни д-р Добринка Стойчева. Тя допълни, че на 10-месечното дете му е направена инхалация. А цената на клиничната пътека, по която то е прието в болница била 500 лева. Родителите пък са категорични, че ще си търсят правата.", "date": "2019.12.30", "title": "Болница поиска 170 лв от семейство за еднодневен престой на бебето им"}
{"url": "https://www.24chasa.bg/novini/article/8020265", "text": "Във връзка с бурни ветрове в Гърция, които на места достигат до 9-10 степен по скалата на Бофорт (със скорост между 76 и 102 км в час), продължават да са затворени пристанищата в Пирея, Рафина и Лаврио. Това съобщиха от Министерството на външните работи. За района на островите Егина, Саламина, Спецес, Идра, Порос, Агистри и Докос частично е разрешено плаването на \"кораби от закрит тип\". Не се изпълняват курсове по линиите Агия Марина - Неа Стира, Глифа - Агиокампос, Кавала - Тасос и Александруполис - Самотраки. Препоръчваме на българските граждани при планиране на пътуване в Гърция по море да контактуват предварително със съответната пристанищна администрация по избрания маршрут, да бъдат особено внимателни към състоянието на метеорологичната обстановка, както и да спазват стриктно конкретните указания на гръцките власти.", "date": "2019.12.30", "title": "Проблеми за корабоплаването в Гърция заради лошото време"}
{"url": "https://www.24chasa.bg/novini/article/8020292", "text": "В институцията на омбудсмана постъпи жалба от г-н Н.М. Човекът е с ампутиран крак, без актуално експертно решение от ТЕЛК, без дом, доходи за съществуване и осигуровки.  В рамките на правомощията на омбудсмана бяха предприети многобройни действия от експерти на институцията за осигуряване на необходимата подкрепа на гражданина. След отправени препоръки г-н М. първоначално бе настанен в Център за временно настаняване „Света София“, а впоследствие бе прехвърлен в социалната услуга в кв. Люлин.  На гражданина е отпусната еднократна помощ от Дирекция „Социално подпомагане“ – Възраждане в максимален размер и му осигурена целева помощ за медицински изделия. Със съдействието на експерти на институцията на г-н М. са подготвени документи и той се яви за освидетелстване пред ТЕЛК. Определени са му 100 % трайно намалена работоспособност, без чужда помощ.  Впоследствие г-н М. е настанен в Дома за пълнолетни лица с физически увреждания – Военноинвалиден дом „Елена и Никола Иванови” в гр. Банкя. Получава пенсия и има осигуровки.  Това е само един от многобройните случаи, при които след намесата на омбудсмана, гражданин получи подкрепа от институциите. През 2019 г., общият брой на хората, потърсили съдействието на националния обществен посредник  - в приемната в София и изнесените такива в страната, чрез писмени сигнали, консултации по телефона е 48 928. От тях 22 040 са на граждани, подписали се в колективните жалби, посочват от пресцентъра на омбудсмана. Най-много хора са се оплакали на омбудсмана за нарушени права във ВиК сектора – 10,54% от общия брой. Веднага след това са гражданите, сезирали омбудсмана за проблеми, свързани със социално осигуряване и обезщетения, в т.ч. и пенсии – близо 9%, следвани от жалби срещу енергийни дружества, частни съдебни изпълнители, банки, фирми за бързи кредити и др.  През 2019 г. омбудсманът  е сезирал пет пъти Конституционния съд: Относно разпоредбите на чл. 8, ал. 1-6, чл. 9-15, чл. 17, ал. 1, т. 4, чл. 22, ал. 2, т. 12, чл. 30 и § 1, т. 8 от Допълнителните разпоредби на Закона за административното регулиране на икономически дейности, свързани с нефт и продукти от нефтен произход. Образувано е конституционно дело № 1/2019 г.  С определение от 21.02.2019 г. КС отклони искането. Относно разпоредбите на чл. 7, ал. 2, т. 8 от Закона за държавния служител и на § 15 от преходните и заключителни разпоредби на Закона за държавния бюджет на Република България за 2019 г. Образувано е конституционно дело № 2/2019г., присъединено към 16/2018 г.  С Решение от 07.03.2019 г. КС уважи искането на омбудсмана и обяви за противоконституционни разпоредбите на чл. 7, ал. 2, т. 8; чл. 84а, ал. 1, т. 1 и чл. 103, ал. 1, т. 4 от Закона за държавния служител и параграф 15 от преходните и заключителни разпоредби на ЗДБРБ за 2019 г. Относно разпоредбата на чл. 14, ал. 2 от Закона за регулиране на водоснабдителните и канализационните услуги. Образувано е конституционно дело № 3/2019 г.  С Определение от 09.05.2019 г. КС допусна искането за разглеждане. Относно разпоредбите на чл. 53, ал. 5, чл. 58, ал. 1, чл. 70, ал. 5, чл. 73, ал. 1, чл. 85, ал. 5, чл. 88, ал. 1 и чл. 201, ал. 1 от Изборния кодекс. Образувано е конституционно дело № 6/2019г.  С Решение от 18.07.2019г. КС отхвърли искането. Относно разпоредбите на чл. 10а, чл. 17а, ал. 2 и чл. 24в от Закона за устройството на Черноморското крайбрежие. Образувано е конституционно дело № 10/2019г. С Определение от 08.10.2019г. КС допусна искането за разглеждане по същество. Законодателните инициативи на омбудсмана през тази година са четири:  Законопроект за несъстоятелност на физическите лица Омбудсманът организира  през 2018 г. форум на тема „Уредба на фалита на физически лица в Република България – възможности и перспективи“, на който представи концепция на законопроект за несъстоятелност на физическите лица. Концепцията е изработена от работна група, включваща експерти, магистрати, представители на съсловни и граждански организации, и предвижда от тази процедура да могат да се възползват, както физически лица, предприемачи, т.е. упражняващи свободна професия или физическа дейност без качеството на търговец, но също така и физически лица потребители, като се постигне баланс между интересните на кредиторите и длъжниците.  На 31.07.2019 г. на вниманието на народните представители е внесен и изготвения законопроект, придружен с мотиви и оценка на въздействието. Закон за търговския регистър и регистъра на юридически лица с нестопанска цел Изпратена е препоръка за приемане на промени, касаещи обжалването на незаконосъобразни откази на длъжностните лица по регистрация към Агенцията по вписванията и възстановяване на направените разходи/претърпени щети. Граждански процесуален кодекс Изготвен и предоставен на вниманието на председателя на Народното събрание и депутатите е и законопроект за изменение и допълнение на Гражданския процесуален кодекс с цел ограничаване на свръхпривилегиите на банки, монополи и защита от неравноправни клаузи. Законопроектът е внесен и окончателно приет от народните представители през месец декември 2019 г.  Законопроект за съсловните организации на медицинските специалисти Институцията на омбудсмана представи на вниманието на законодателния орган и законопроект, който да регламентира обществените отношения, свързани със съсловните организации на медицинските специалисти. Целта на проекта е създаване на съсловни организации на всяка от регулираните професии в здравеопазването, с което да се осигури стабилност и равнопоставеност в тази област. ", "date": "2019.12.30", "title": "Близо 50 000 души са търсили омбудсмана през 2019 г."}
{"url": "https://www.24chasa.bg/novini/article/8020297", "text": "Очаква се македонският премиер да подаде оставка и на 3 януари да бъде съставено служебно правителство, което да управлява страната до провеждането на предсрочни избори на 12 април 2020 г. Заев коментира предстоящата си среща с българския премиер Бойко Борисов, която ще се състои, след като той вече се е оттегли от своя пост. Макар тя да е в неговата частна програма, македонският държавник обещава да предложи креативни решения на Борисов, за да продължим да вървим заедно напред, предаде \" \". „Вярвам, че ще разрешим историческите въпроси и ще помогнем на двете комисии, както беше първоначалната идея: да се изгради приятелство чрез споразумението, а не да се създава враждебност. Вярвам, че ще намерим решение, аз и съветниците имаме креативно мислене“, подчерта Заев, имайки предвид работата на Смесената историческа комисия. Македонският премиер подчерта, че изборите ще се проведат на 12 април и това е въпрос, който не подлежи на обсъждане от нито една партия. „Служебното правителство трябва да се състави на 3 януари и от това не трябва да се отстъпва. Трябва да гледаме на изборите на 12 април като на приключен въпрос“, каза той. Премиерът изтъкна, че е доволен от работата на своето правителство, добавяйки, че винаги може да се направи и повече. Като успехи той изтъкна членството в НАТО и очакваното получаване на дата за започване на преговори с ЕС, а също така икономическите успехи – 742 милиона евро чужди инвестиции, 60 000 нови работни места, икономически ръст.", "date": "2019.12.30", "title": "Заев: Ще решим историческите въпроси с България"}
{"url": "https://www.24chasa.bg/novini/article/8019096", "text": "Така при базисна премия от  300 лв., плащана в момента от всички водачи, изчисленията на Комисията за финансов надзор показват, че при 20 - степенната скала,  полицата за изрядните водачи ще бъде 225 лв. Онези 0,6% от тях, които са причинили смърт на пътя, ще платят 1200 лв. застраховка, или с 900 лв. по-скъпо. Една от първите критики срещу новата наредба е защо отстъпката за добри водачи е само до 25%, а оскъпяването за нарушители - 400%. Причината е, че системата е проектирана така, че нито да облагодетелства, нито да ощетява застрахователите. Променя се само преразпределението на парите. Ако 70- 80% от водачите са изрядни и те трябва да получат 25 на сто бонус, то той ще се формира едва от 20% от шофьорите, които имат по-високо рисково поведение. Тоест, ако има 10 човека, от които на 8 трябва да се даде, а на двама да се вземе, то от последните ще се вземат по 4 лв, за да дадем на другите по 1 лев. Данните за нарушенията на пътя,  използвани  при създаването на системата  показват при 20-степенната скала  в дългосрочен план 25% отстъпка от цената ще получат 44,2% от водачите. 77,6% от близо 3 милиона шофьори ще бъдат в т.нар. бонус класове и тяхната  “Гражданска отговорност” ще е с по-ниска цена.  18,4% ще бъдат  в малус клас, а 4,1% се очаква  да попаднат в неутралния. Едва 0,6 % от водачите ще са в най-високия малус клас, но те ще са извършили престъпление, довело до смърт или тежка телесна повреда в първите години на функциониране на системата. Административните нарушения, които са подбрани да влияят върху цената на полицата,   са 15 от общо 247, колкото са предвидените по Закона за движението по пътищата. Това са  преди всичко административни нарушения, за които данните показват, че най-често допринасят за причиняване на пътнотранспортни произшествия. Добавени са и такива, които са престъпления по Наказателния кодекс. Всяко едно от 15-те нарушения или престъпления ще носи съответния брой малус точки, като всяка малус точка води до увеличаване на класа на водача с една степен нагоре. Например, ако водач се намира в базовия клас 8, при влизане в сила на наказателно постановление или електронен фиш за превишаване на скоростта в населено място с между 21 и 30 км/ч - нарушение, за което се предвиждат 3 малус точки, неговият клас ще се промени на 11-ти клас. Такъв би бил случаят, ако водачът е шофирал с повече от 70 километра в час на обикновена градска улица, където ограничението е 50 километра в час или с повече от 90 километра в час на бул. “България” например, където ограничението е 70 километра в час. Това означава, че нарушение от типа  превишение на скоростта с над 21 км над разрешеното извън населено място, носещо   1 малус точка, ще струва 30 лв. на водача който го е допуснал, и така той ще плати 330 лв. вместо базовите 300 лв. ( С увеличаване тежестта на нарушенията и степента на тяхната опасност отражението им върху цената е по-силно. Така например, който е причинил тежка катастрофа на пътя, ще заплати  със 100-120 лв. повече в сравнение с водачите, допуснали по-леки нарушения, които също носят малус точки. Системата “Бонус-малус” не е система за наказания, която да дублира административно наказателните разпоредби на Закона за движението по пътищата или престъпленията по Наказателния кодекс, категорични са от Комисията за финансов надзор. Тя категоризира риска и в зависимост от него определя застрахователната премия. Разликата е в това, че при санкцията водачът получава глоба или наказание за вече извършеното административно нарушение или престъпление, докато при застраховката увеличеният бонус-малус клас отразява повишения риск същият водач да причини пътнотранспортно произшествие със съответни вреди.  Предложената система се опитва да направи крачка напред, като взема предвид не настъпилото пътнотранспортно произшествие, а индикациите за неговото възможно настъпване, каквито са извършването на нарушения по пътя. По този начин тя опитва да въздейства превантивно, а не постфактум, когато вредите вече са настъпили. Такава е тенденцията в цяла Европа - анализ на поведението на водачите и превенция на жертвите. А България е на второ място по смъртност на пътя - за 2018 г. 611 души. Планът на финансовия регулатор е от 2021 г. всеки водач да плаща индивидуална цена за задължителната застраховка. ( От 2020 г., когато наредбата ще бъде приета и обнародвана,  ще има нулев период, измерен в месеци или година, през който нарушенията на пътя от всеки водач ще се отчитат, за да определят колко ще струва полицата за него от 2021 г., когато наредбата ще заработи. Тя няма да има обратно действие, т.е. няма да отчита нарушенията, извършени преди 2020 г. За да заработи системата, предстои също парламентът да приеме поправки в Кодекса за застраховането, които да задължат всеки собственик да вписва в полицата лицата, които имат право да управляват колата. “С цел информираност и видимост представихме преди месец цялата документация за наредбата “Бонус-малус” на сайта на КФН. Поради голямата обществената значимост на модела, който в дългосрочен план, вярвам, че ще бъде един от инструментите за промяна на нагласите в поведението на шофьорите на пътя, ние сме длъжни да чуем и анализираме мнението на голям брой организации и граждани”. Това заяви за “24 часа” председателят на финансовия регулатор Бойко Атанасов. Той уточни, че в комисията са приети над 50 писмени становище, прегледани са над 700 коментара и препоръки в социалните медии, получени са много имейли. Атанасов подчерта, че според него пътят за създаване на работеща и ефективна наредба е дебат с обществото – открит и конструктивен. По повод критиките към работния вариант на наредбата Атанасов признава: “Да, разбирам, че системата “Бонус-малус” е промяна и като всяка такава промяна, тя има своите силни страни и своите места за оптимизация. Но, важно е хората да знаят едно - зад всяко получено мнение положително или конструктивно, намираме едно и също общо разбиране – подкрепата, че трябва да се действа в посока промяна на манталитета на човека зад волана, че трябва да имаме дисциплина на пътя.” На въпрос какво предстои Атанасов заяви: “Продължаваме работа, а тепърва предстои и официалното обществено обсъждане, когато трите отговорни за наредбата институции качат оптимизирания вариант в портала за обществени обсъждания в началото на януари. Вярвам, че внедряването на наредбата ще провокира по-балансирано поведение на водачите, което като причинно- следствена връзка ще доведе до намаляване на броя на произшествията, а оттам и на загубите на човешки животи. А човешкият живот е безценен”.", "date": "2019.12.30", "title": "“Бонус-малус” взема от двама нарушители на пътя по 4 лв., за да даде на 8 изрядни по 1 лв."}
{"url": "https://www.24chasa.bg/novini/article/8020331", "text": "Обсъждат днес вдигането на данъците в София. Както вече беше обявено, общината иска да се вдигне данъкът на автомобилите със стандарт между Евро 1 и Евро 4, предаде \" \". Целта е да се повлияе на замърсяването на въздуха в столицата. Предвижда се поскъпване с до 40 лв. От местната управа смятат, че повече хора могат да оставят старите коли, за да карат по-екологични такива. Междувременно се предвижда да се вдигне и налогът при сделки с недвижими имоти от 2.5 на 3%", "date": "2019.12.30", "title": "Обсъждат вдигането на данъците в София"}
{"url": "https://www.24chasa.bg/novini/article/8020366", "text": "Трусът е регистриран около 19:36 ч. българско време. Според данните на Националния институт към БАН, епицентърът е на 6 километра северно от Разлог и на 85 километра южно от София. По последна информация магнитутът е бил 3,5 по скалата на Рихтер, а дълбочина му - от 20 км. Земетресението е било усетено в района на Разлог, Баня, Белица и Банско.", "date": "2019.12.30", "title": "Няма данни за материални щети след земетресението край Банско"}
{"url": "https://www.24chasa.bg/novini/article/8020362", "text": "Днес, 30.12.2019 г., Окръжна прокуратура – София е внесла в съда искане за определяне на мярка за неотклонение спрямо   и помагача му с инициали С.А. за извършен от тях подкуп. Това съобщиха от прокуратурата на Република България. Димитър Бонев е бивш кмет на Ихтиман, а от 2 г. е шеф на държавно училище. Бонев е бил привлечен към наказателна отговорност след като на 27.12.2019 г., в град Ихтиман, в качеството си на длъжностно лице – директор на професионална гимназия, приел подкуп в размер на 5 000 лева. Въпросната сума му била дадена, за да не извърши действие по служба – да не изменя размера на наемната цена по договор за аренда, сключен през фeвруари 2015 г. между учебното заведение и търговско дружество. Престъпното деяние е било извършено от него в съучастие с другия обвиняем – С.А. С постановление на прокурор от СОП двамата са били задържани за срок до 72 часа. Предстои в съдебно заседание, което е насрочено за днес, Софийският окръжен съд да разгледа внесеното от прокуратурата искане за определяне на мярка за неотклонение.", "date": "2019.12.30", "title": "Прокуратурата дава на съд бившия кмет на Ихтиман за подкуп"}
{"url": "https://www.24chasa.bg/novini/article/8020383", "text": "Балетът \"Лешникотрошачката\" и Меркурий вече имат нещо общо. Голям кратер на най-близката до Слънцето планета е кръстен на руския и американски хореограф Джордж Баланчин, който през 1954 г. поставя нова версия на класическата коледна приказка, съобщава сайтът \"Спейс\", цитиран от БТА. Всичко започва с мисията \"Месинджър\" на НАСА, стартирала през 2004 и приключила през 2015 г., която предоставя възможност на специалистите да проучат осеяната с кратери повърхност на Меркурий. Екипът на мисията решава да назове формации на планетата с имената на покойни творци - художници, композитори, писатели. Така един от кратерите получава името на Баланчин - виден хореограф от миналия век и основател на Нюйоркския балет, известен с работата си над коледната класика \"Лешникотрошачката\". Освен приликата на кратера с балетна пачка, в центъра му се наблюдава разпръсната област от синкаво вещество, която напомня на костюмите от балета \"Серенада\" на Джордж Баланчин. Сходствата вдъхновяват Брет Деневи от екипа, която освен това е поклонничка на балетното изкуство, да предложи за кратера името на хореографа. Други кратери на Меркурий са кръстени на древния архитект Аполодор, френския фотограф Йожен Атже и чилийския поет и политик Пабло Неруда.", "date": "2019.12.30", "title": "Какво е общото между Меркурий и \"Лешникотрошачката\"?"}
{"url": "https://www.24chasa.bg/novini/article/8020364", "text": "Размяната на пленници, извършена вчера, между Киев и сепаратистите в Донбас по формулата \"всички срещу всички\", може да стане първият конкретен пробив в решаването на конфликта в Източна Украйна след срещата на \"нормандската четворка\" в Париж на 9 декември, пише френският в. \"Монд\". Въпреки че руският президент Владимир Путин и украинският му колега не успяха да се споразумеят за политическото уреждане на конфликта в Донбас, те постигнаха договорка за нова размяна на пленници, която трябваше да бъде извършена до края на тази година, припомня изданието. Франция и Германия вчера приветстваха размяната на пленници като изпълнение на постигнатите споразумения от Париж. В общо комюнике френският президент Еманюел Макрон и германският канцлер Ангела Меркел изразиха задоволство от изпълнението на ангажиментите, поети на срещата на \"нормандската четворка\" по-рано този месец, а руският президент Путин определи стъпката като позитивна, отбелязва \"Монд\". За разлика от предишната размяна на пленници, при която бе освободен украинския режисьор Олег Сенцов, преговорите този път се водиха директно между Киев и сепаратистите в Донбас, вместо между Русия и Украйна, подчертава вестникът. За Киев обаче размяната може да има горчив привкус и впоследствие да се превърне в политическа отрова, коментира друго френско издание \"Фигаро\". Още повече, че сред разменените пленници има украински полицаи, заподозрени в престъпления по време на бунта на Майдана през 2014 г., допълни БТА. В деня преди размяната украинците и сепаратистите веднъж се договориха Луганск и Донец да върнат на Киев 55 пленници, а украинските власти да върнат 87 души на сепаратистките територии. След това числата набъбнаха и в крайна сметка на украинските власти бяха предадени 76 украинци, повечето от тях - цивилни. Прави впечатление, че около 40 задържани в Украйна сепаратисти отказаха да се върнат в Донецк и Луганск, посочва \"Фигаро\". Путин постигна стратегически подвиг като върна руско-украинския конфликт от военното поле в Донбас към сферата на политическия контрол от страна на Киев, отбелязва изданието. Аритметиката в случая няма значение, когато е изправена срещу символа. Чрез този хуманитарен обмен Владимир Путин успя да постигне стратегически пробив: връщане на руско-украинския конфликт от военното поле в Донбас в сферата на политическия контрол на Киев, единственото нещо, което е важно в дългосрочен план за Кремъл, пише \"Фигаро\". В краткосрочен план Володимир Зеленски може и да получи някакви политически изгоди от тази размяна. Политическата цена, платена от младия президент обаче, е изпълнена с рискове. С този обмен украинските власти за първи път отхвърлиха всяка възможност за въздаване на правосъдие за роднините на жертвите на бунта на Майдана, коментира вестникът. Володимир Зеленски поема риска да отчужди по-голяма част от населението, което подкрепя идеите на Майдана. Напрежение има и между онези, които подкрепят каузата на военнопленниците, и тези, които подчертават необходимостта от справедливост за жертвите на революцията, допълва той. Зеленски имаше уникална възможност да стане лидер на нация, обединена от споделени ценности, като върховенството на закона. Той обаче разделя Украйна, като противопоставя една част от обществото на друга. Точно това направи до някаква степен Янукович, а след него и Порошенко. Това искаше да направи и Владимир Путин, като включи в преговорите за размяна и полицаите от специалните сили Беркут. Зеленски и неговият екип отстъпиха по този въпрос, коментира за \"Фигаро\" украинският журналистът на Олег Сухов. По думите му това е драматичен ден, който ще има непредвидими последици: конфронтацията в Донбас ще се превърне в \"замразен\" конфликт, а Владимир Путин напълно съзнателно вече е заразил с вируса на разделението и огорчението украинското общество.", "date": "2019.12.30", "title": "\"Монд\": Размяната на пленници може да е първия пробив в украинския конфликт"}
{"url": "https://www.24chasa.bg/novini/article/8020407", "text": "Предпразнична треска тече в Ню Йорк. По традиция, властите направиха т. нар. „тест на конфетите\", които ще полетят от небето към празнуващите Нова година на „Таймс скуеър”. На фона на внушителната новогодишна заря, върху събралите се на площада ще се изсипят близо тон и половина разноцветни конфети. Сред тях ще има и листчета, на които са изписани пожелания от хора от цял свят, предава \" \". Преди голямото събитие, за да се види как ще полетят конфетите над множеството, събрало се пред „Хард рок кафе”, бяха пуснати няколко шепи от тях. Очаква се Нова година на „Таймс скуеър” да посрещнат повече от един милион души.", "date": "2019.12.30", "title": "Над 1 млн. души на \"Таймс скуеър\" на Нова година"}
{"url": "https://www.24chasa.bg/novini/article/8020123", "text": "Какво се случва в „лагерите за превъзпитание\" в Синдзян? „Кампания за религиозна репресия\" ли е това или безпрецедентни усилия за дерадикализация? Нямам всички отговори, но искам да разбера, затова се отправих към Синдзян, за да се срещна с някои участници в програмата. Срещнахме се с 33-годишния художник Абулизикари Аобули, който усъвършенства уменията си в център за превъзпитание и сега работи в една галерия. Разговаряхме и с 30-годишната Юрегул Юсан, която работи в болничния сектор. Открихме и 26-годишната Рукия Якуп, която подобрява китайския си език и сега е агент на недвижими имоти. Видяхме и 23-годишната Халинур, която сега е касиер в ресторант. Представител на местната власт ни каза, че всички хора до момента са напуснали образователния център. Поглеждайки назад, може би си мислите, че по-голямата част от света е била против центровете за превъзпитание в Синдзян? Но, не! Да, вярно е, че 22 западни държави и Япония написаха писма до ООН с критики срещу Китай, заради „лагерите\" в Синдзян. Но 54 държави, повечето от които с преобладаващо мюсюлманско население, защитиха усилията на Китай в борбата с екстремизма в района, и похвалиха политиките за развитието на страната, както и „грижите, представени на мюсюлманските ѝ граждани\". Вероятно има защо. Китай е построил поне 35 000 джамии, повече от Франция (2300), САЩ (2106) и Великобритания (1600) взети заедно. Китайските мюсюлмани разполагат с три пъти повече джамии на глава от населението, отколкото в западните държави. Въпреки това, съществуват и някои въпроси. В много репортажи се посочва, че джамиите в Синдзян се разрушават в голям мащаб. Обаче Мамат Джума, имам в джамията Ид Ка в Кашгар ми каза, че е вярно, че някои джамии се разрушават в Синдзян, но само онези, които са на път да се срутят или са прекалено западнали. Постоянно се издигат нови джамии. По думите му, във всяко село, хората могат да посещават и се молят по всяко време в джамии. Всичко е въпрос на перспектива. Много хора на Запад все още живеят с мита, че в Китай ислямофобията е истинска, докато тероризмът не е. Разбирам това. Работя в САЩ като репортер последните осем години и оценявам силата на западните описания, подчертаващи „етническата репресия\", но подценяващи тероризма в Китай. Проблемът е, че това всъщност е прилагане на двоен стандарт. Така например всеки път, когато разговарям с американски официални лица за терористичните атаки в Китай, те обикновено избягват да ги наричат тероризъм, докато не спомена атаката през 2014 г. на жп гарата в Кунмин. В ексклузивно интервю през ноември 2014, попитах тогавашния съветник на президента по националната сигурност Сюзън Райс, как САЩ определят масовото убийство в гарата на Кунмин през март същата година, при което загинаха и бяха ранени над 100 души. Това беше един от редките случаи, в които високопоставен политик официално характеризира екстремистки атаки в Китай като „терористични\". При все това, западните медии не последваха примера. Сред топ 30-те репортажа за атаката в сградата на „Шарли Ебдо\" през 2015 г, 25 използваха термина „терористична\", докато за тази в Кунмин, само 2. Проучване показва, че същата година по целия свят, за всеки изгубен при терористична атака живот на Запад е имало 665 репортажа, а за тези, несвързани със Запада, само 60. Следващия път, ако някой ви каже, че Китай няма проблем с тероризма и единственият проблем там е ислямофобията, най-добре го питайте откъде разполага с тези данни.  Репортер Уан Гуан, CGTN, Кашгар, Синдзян", "date": "2019.12.30", "title": "Уан Гуан за CGTN: Какво всъщност са „лагерите за превъзпитание\" в Синдзян?"}
{"url": "https://www.24chasa.bg/novini/article/8020405", "text": "В навечерието на Нова година правителството на Южна Корея ще помилва 5174 души, съобщи южнокорейската агенция Йонхап, цитирана от ТАСС. Значителна част от тях - 1879 души - са хора, отказали да служат в армията по религиозни или лични убеждения. В Южна Корея има задължителна наборна военна служба и тя продължава до две години, припомнят Йонхап и БТА. Отменени ще бъдат наказанията на дребни правонарушители, на четирима политици и на активисти на синдикални движения. В списъка на помилваните обаче няма да бъдат включени едри предприемачи и държавни служители, замесени в корупционни действия. Властите се надяват това масово помилване да осигури на бившите престъпници възможност по-бързо да се върнат към нормален живот.", "date": "2019.12.30", "title": "Южна Корея ще помилва за Нова година над 5000 души"}
{"url": "https://www.24chasa.bg/novini/article/8020449", "text": "Турската полиция е задържала 100 заподозрени за връзки с терористичната организация Ислямска държава, съобщи Анадолската агенция, като се позовава на източници от силите за сигурност. По-ранните съобщения бяха за 70 ареста. В столицата Анкара първоначално са били задържани 50 чуждестранни граждани, заподозрени във връзки с терористични организации в зони на конфликт. Тази сутрин са били арестувани и 30 граждани на Ирак, както и двама сирийци и един мароканец. В централния окръг Кайсери са арестувани девет иракски граждани за терористична дейност в Ирак и Сирия. В отделна операция в източния окръг Батман полицията е задържала 22 заподозрени, включително и ръководителя на терористична група в града. Анадолската агенция предаде, че полицията издирва 17 други заподозрени.", "date": "2019.12.30", "title": "Турция задържа 100 души заради връзки с \"Ислямска държава\" (Обновена)"}
{"url": "https://www.24chasa.bg/novini/article/8019526", "text": "60,9% от водата, която ВиК дружествата в България са купили от държавата и са искали да продадат на населението, са чиста загуба и са изтекли, преди да стигнат до хората. Това показва последният анализ за ВиК сектора, който Комисията за енергийно и водно регулиране е публикувала по време на коледните празници. Данните са за 2018 г. и според тях в сравнение с 1 г. по-рано делът на загубената по тръбите вода е намалял едва с 1 процентен пункт. До края на сегашния 5-годишен регулаторен период остават още 3 г., като целта пред водните дружества е дотогава делът на загубите да се сведе до 49%. Ако обаче темпът на намаляване се запази като сегашния, този процент ще бъде достигнат около 2031 г. Едва 39,1% от водата, която ВиК дружествата са доставили на клиентите си, са донесли приходи. Останалото количество - 531 милиона кубически метра, е отишло в земята от амортизираните тръби или е доставено и отчетено, но не е платено. Твърде възможно е и да става въпрос за кражби на вода. Освен това от анализа на КЕВР излиза, че близо 1,887 млн. българи, които имат течаща вода в домовете си, не разчитат на канализационна мрежа за отвеждането . Това е близо 25% от населението, обхванато по принцип от ВиК мрежите. Тези хора ползват септични ями или малки местни колектори. Една от най-сериозните констатации в анализа е, че съвсем малко на брой водни дружества поддържат надеждни данни за дейността си, от което следва, че загубите може и да са по-големи. Данните от лабораторните проби на питейната вода или на отпадъчните води се съхраняват в по-голямата си част на хартия и до тях няма лесен и бърз достъп. А още преди 2 години КЕВР ги е задължил да цифровизират тези данни. През 2018 г. е имало 58 хиляди аварии само по водопроводната мрежа, които са оставили повече или по-малко хора без вода, а общият брой на запушванията на канализационни мрежи, които не са в сгради, са 15 020. КЕВР констатира, че единствено наводненията на имоти от течове са в рамките на нормата. Всички останали аварии надвишават пределно допустимото 2, 3 и дори 4 пъти. Въпреки това от сряда водата поскъпва в почти цялата страна с от 0,5 до почти 10%.", "date": "2019.12.30", "title": "60,9% от водата у нас се губят, но поскъпва от сряда"}
{"url": "https://www.24chasa.bg/novini/article/8019121", "text": "Близо 290 км второкласни и третокласни пътища са рехабилитирани през 2019 г. със средства от ОП “Региони в растеж 2014-2020 г.” и Програмата за териториално сътрудничество Интеррег V-A Гърция - България. Това съобщиха от пътната агенция дни преди края на годината. Двете програми се финансират от Европейския фонд за регионално развитие и националния бюджет. В основния ремонт на отсечките са вложени 255 млн. лв. Ремонтирани са и 43 км от прохода “Петрохан” - важна транспортна връзка на Северозападна с Югозападна България през билото на Стара планина, над 17 км от третокласния път Враца - Пещера - Леденика, 9 км от околовръстния път на Ловеч, над 27 км от пътя Севлиево - Драгановци – Габрово. Последният осигурява най-кратката връзка между столицата и Габрово и свързва населените места от Северна България с прохода Шипка и Южна България. С финансиране от ОПРР 10-километровият участък от пътя Пловдив – Асеновград вече е с магистрален габарит, с което се осигурило бърз и удобен транспортен достъп на жителите от общините Куклен и Асеновград и от област Смолян до магистрала “Тракия”, летище Пловдив и индустриалния район в околностите на Пловдив. Ремонтирани са и близо 39 км от пътя Стара Загора – Раднево. Второкласното шосеи осигурява връзката на общините Стара Загора и Раднево с магистрала “Тракия” и е основна артерия към енергийния комплекс “Марица - изток”. По ОПРР през следващата година продължава ремонтът на още 101 км пътища, на които е работено и през тази година. Сред тях са 32,5 км от пътя Дупница - Самоков, свързващ ГКПП Гюешево с магистрала “Струма” и на 12 км от пътя за Мелник, който е единствената транспортна връзка на града и селата Спатово, Хотово и Лозеница с общинския център на Сандански, както и на Мелник, Роженския манастир и“Мелнишки пирамиди” с републиканския път Е-79. По Програмата за трансгранично сътрудничество с Гърция тази година са ремонтирани 32 км от пътя Момчилград – Крумовград - Ивайловград. През 2020 г. продължава реконструкцията и рехабилитацията на 7 км от второкласния път II-86 Средногорци - Рудозем и се предвижда да стартира строителството на обходния път на Рудозем, по който ще преминава трафикът към бъдещия ГКПП Рудозем - Елидже. По Програмата за трансгранично сътрудничество с Румъния през 2020 г. започва основният ремонт на над 24 км пътища в Северна България. Ще се рехабилитират 9,3 км от шосето Гулянци - Долна Митрополия в област Плевен, както и около 15 км от пътя Костинброд - Берковица – Монтана. ", "date": "2019.12.30", "title": "Оправили 290 км малки пътища"}
{"url": "https://www.24chasa.bg/novini/article/8004033", "text": "                                                                                                                                   Вече е възможно да се лекуват тежко ранени пациенти, които са на прага на смъртта. Оказва се, че американски учени разработват система като поставят такива болни в състояние на \"контролирана смърт\" - без дишане и сърдечна дейност. Целта е да се спечели време и те да бъдат върнати към живота. Как този метод се използва, вижте повече в новия брой на списание \"Космос\". На страниците му ще видите още и кои са потъващите градове в света, които няма да ги има до края на века. Ще научите, че макендонците са прави за това, че първата протописменост в света се заражда по нашите земи. Открити са знаци, които предхождат тези на Шумер и Египет.  С всички останали теми може да се запознаете  .                                                                                                                                                                                                                                                                                                                                                                                                                           ", "date": "2019.12.30", "title": "Новият брой на \"Космос\" - как контролираме смъртта на тежко ранени пациенти (Видео)"}
{"url": "https://www.24chasa.bg/novini/article/7997930", "text": "Сайтът на \"24 часа\" ( ) продължава да е най-големият интернет портал в България, показват данните на метричната система Gemius за ноември. За първи път данните за октомври показаха, че сайтът на \"24 часа\" е изпреварил всички останали с българско съдържание. Преди да изпреварят всички, десктоп и мобилният сайтове на \"24 часа\" бяха номер едно само сред новинарските.  24chasa.bg вече втори месец е по-голям от всички сайтове в България, включително от пощата abv.bg, от \"българския ютюб\" - vbox7, както и от най-голямата платформа за електронна търговия - olx.bg. Прогнозните данни за декември към момента показват, че няма изгледи тази ситуация да се промени. 30,95% ръст на уникалните посетители има десктоп сайтът на \"24 часа\" през ноември на годишна база, показват данните на Gemius. При мобилния   ръстът е 74.28% за годината. Нито един от тези проценти не е резултат от купен трафик, за което  Готови сме да докажем с пълни статистики откъде идва трафикът към сайта ни от самото му създаване преди над 10 години - и досега, и предлагаме и конкурентите ни да го направят. Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   още в началото на 2018 г. превърнаха онлайн изданието www.24chasa.bg  Сайтът също е много силен канал за достоверна информация,    Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Gemius oтчита и по-новата аудитория на \"24 часа\" - от новинарската платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 135 000. 168chasa.bg - 39.54%, bgdnes.bg - 49.41% m.bgdnes.bg - 73.04%, bgfermer.bg - 36.82%, m.bgfermer.bg - 92.93%, dot.bg - 31.24%, m.dotbg.bg - 84.66%, mila.bg - 21.28%, mama24.bg - 180.22%,  24zdrave.bg - 65.31%, m.24zdrave.bg - 125.00%. Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2019.12.30", "title": "Сайтът на \"24 часа\" е най-големият в България и през ноември"}
{"url": "https://www.24chasa.bg/novini/article/8019929", "text": "предаде Асошиейтед прес. Според говорителка на \"Бърза помощ\" и тримата простреляни са мъже, раненият е откаран в болница в критично състояние, посочва БТА. Няма подробности как се е стигнало до стрелбата. Представител на църквата заяви за \"Ню Йорк таймс\", че единият от убитите е охранител, който реагирал на нападението. Предполага се, че другият убит е стрелецът. Очевидец каза за местна телевизия, че мъж, въоръжен с пушка, се доближил до един от хората в църквата по време на даване на причастие и открил огън. Нападателят бил прострелян от друг присъстващ на службата, предаде Ройтерс. Службата, по време на която е извършено нападението, е била излъчвана на живо в Ютюб. От записа се вижда, че стрелецът става от една от пейките, говори с някого в задната част на църквата, след това вади оръжие и започва да стреля. Чуват се писъци, хората - може би стотина души, се крият, клякайки между пейките, или бягат.", "date": "2019.12.30", "title": "Охранител е единият от убитите в Тексас, другият вероятно е стрелецът (Видео)"}
{"url": "https://www.24chasa.bg/novini/article/8019954", "text": "Полският премиер Матеуш Моравецки каза, че руският президент Владимир Путин лъже в изказванията си, в които обвинява Полша за избухването на Втората световна война, предадoха Асошиейтед прес и БТА. Според Моравецки Путин прави това, за да отклони вниманието от неотдавнашните руски политически провали. Преди около седмица Путин каза, че Полша носи отговорност за избухването на войната и това засили напрежението между двете страни. В петък миналата седмица руският посланик във Варшава бе повикан на разговор в полското външно министерство, за да му бъде изразен протест. Втората световна война започва през 1939 г., когато в Полша нахлуват войските на нацистка Германия, а две седмици по-късно - и на Съветския съюз. Двойната окупация е извършена дни след като двете тоталитарни държави подписват таен протокол за подялба на Полша и балтийските страни. Във войната загиват около 6 милиона поляци, отбелязва Асошиейтед прес. \"Президентът Путин многократно е лъгал за Полша и винаги го е правил съвсем съзнателно\", се казва в изявление на полския министър. \"Това обикновено става в ситуация, когато властите в Москва усещат международен натиск, предизвикан от нейните действия. И то натиск не на историческата, а на най-съвременната геополитическа сцена\", се казва в изявлението на полския правителствен ръководител. То бе разпространено чрез профила му във Фейсбук и в акаунта в Туитър на канцеларията на премиера, предаде ПАП. Моравецки посочва няколко неотдавнашни събития, които определя като провали за Русия. Сред тях е наложената заради употреба на допинг временната забрана руски спортисти да участват в международни състезания и неуспешният опит на Кремъл \"напълно да подчини Беларус на Русия\". Полският премиер отбелязва и удължаването на санкциите на ЕС срещу Русия, наложени заради анексирането на Крим, както и санкциите на САЩ, засягащи изграждането на руския газопровод \"Северен поток - 2\". Смятам, че думите на президента Путин са опит за прикриване на тези проблеми, заявява Моравецки. Някои опоненти на полското консервативно правителство обвиниха полските власти, че са се забавили и не са реагирали достатъчно категорично на изявленията на Путин от преди седмица. Те бяха свързани с острата реакция на руския лидер срещу резолюция на Европейския парламент, в която се казва, че Съветският съюз, както и Германия, носят отговорност за започването на Втората световна война. Руският президент нарече резолюцията \"пълни глупости\". Той каза, че причина за войната не е бил пактът Рибентроп - Молотов, а Мюнхенското съглашение от 1938 г. и подчерта, че Полша се е възползвала от него, за да осъществи териториалните си претенции към район, намиращ се днес в Чехия. Путин отправи и обвинения срещу посланика на Полша в Берлин преди войната Юзеф Липски, който според него подкрепял политиката на Хитлер и бил обещал да му се вдигне паметник във Варшава, ако изпрати всички полски евреи в Африка.", "date": "2019.12.30", "title": "Полша: Путин лъже за причините за избухването на\nВтората световна война"}
{"url": "https://www.24chasa.bg/novini/article/8019968", "text": "Севернокорейският лидер Ким Чен Ун е обсъдил вчера на пленум на Централния комитет на Корейската трудова партия въпроси на външната политика, въоръжаването и отбранителната промишленост, предаде Ройтерс, цитирайки агенция КЦТА. Ким свика в събота пленарно заседание на ръководния партиен орган за обсъждане на важни политически въпроси преди изтичащия в края на година срок, който Пхенян даде на Вашингтон, за да смекчи позицията си по спрелите преговори за премахване на ядрените оръжия, отбелязва Ройтерс. В съобщението на КЦТА се посочва, че Ким е наблегнал на необходимостта от предприемане на \"активни и настъпателни мерки за пълно гарантиране на суверенитета и сигурността на страната, както го изисква настоящата ситуация\", предаде БТА. Ръководството на Северна Корея ясно заяви, че няма интерес да води нови преговори за разоръжаване, докато Вашингтон отказва да отмени наложените на Пхенян санкции. Този месец официално бе заявено, че крайният срок САЩ да предложат отстъпки е краят на 2019 г. На пленума Ким е набелязал и посоката и начините за постигане на \"радикален прелом в развитието на икономиката на страната и за подобряване на живота на народа\", предаде ТАСС, също цитирайки КЦТА. Подчертано е било, че \"трябва да се води интензивна борба с антисоциалистическите и несоциалистическите прояви, да се разширява работата на обществените организации на трудещите се, да се укрепват моралните принципи\" на цялото общество. В съобщението на ЦКТА се казва, че пленумът, започнал преди два дни, ще продължи.", "date": "2019.12.30", "title": "Ким Чен Ун иска мерки за гарантиране на суверенитета на Северна Корея"}
{"url": "https://www.24chasa.bg/novini/article/8019984", "text": "Беларус и Русия все още не са съгласували интеграционните пътни карти по петрола, газа и данъците, каза днес първият вицепремиер на Беларус Дмитрий Крутой, цитиран от ТАСС и БТА. В интервю за телевизионния канал \"Беларус 1\" той добави, че до края на годината вероятно лидерите на двете страни ще установят контакт, за да се намери решение на спорните въпроси в преговорите. \"Аргументите на страните са понятни и е нужно просто да се вземе политическо решение на високо ниво\", посочи Крутой. Всъщност темите, по които липсва съгласие, се очертаха още след неотдавнашната среща в Санкт Петербург на двамата президенти - Владимир Путин и Александър Лукашенко. Очевидно последвалите преговори не са допринесли за сближаване на позициите на двете страни. Досега са съгласувани пътните карти по останалите 28 теми. Крутой каза още, че в рамките на интеграцията с Русия, Беларус няма да се отказва от своята национална валута - беларуската рубла. Той обеща също, че роумингът между двете страни ще бъде отменен от 1 септември догодина. До този резултат се е стигнало след дълги преговори между руските и беларуските мобилни оператори. Преди Коледа руският премиер Дмитрий Медведев, цитиран от ТАСС, заяви, че всяка по-нататъшна допълнителна подкрепа на Беларус ще се оказва само тогава, когато бъдат изпълнени всички пътни карти по интеграцията между двете страни. Той посочи, че не са съгласувани плановете за създаване на наднационални органи, единна валута и единен емисионен център на бъдещата съюзна държава. По-късно беларуският президент Лукашенко в интервю за радио \"Ехото на Москва\" заяви, че Минск и Москва не обсъждат въпроса за създаване на наднационални органи и че на този етап това не влиза в плановете на Беларус. Асошиейтед прес съобщи, че днес стотина демонстранти в Минск са протестирали срещу възможността Беларус да се интегрира с Русия, както и срещу секретността, в която са обвити преговорите за интеграция. Днес няма арестувани, но участниците призоваха за подкрепа за арестуваните при предишна демонстрация срещу интеграцията.", "date": "2019.12.30", "title": "Минск и Москва все още без съгласувани интеграционни карти по петрола и газа"}
{"url": "https://www.24chasa.bg/novini/article/8019997", "text": "Папа Франциск призова вчера хората да разговарят един с друг, когато се хранят, а не да използват мобилните си телефони, и даде за пример на семействата Исус, Мария и Йосиф. Те са се молили, работели са и са общували един с друг, каза папата на вярващите, дошли на площад \"Свети Петър\" за неделното му обръщение \"Ангел Господен\", предадоха ДПА и БТА. \"Питам се дали вие във вашето семейство знаете как да общувате, или сте като тези деца, които са около масата, и всеки си чати по мобилния телефон. . . цари мълчание като на литургия, но няма общуване\", каза папата и заяви, че в Деня на Светото семейство призова всички да върнат общуването в семейството.", "date": "2019.12.30", "title": "Папа Франциск: Оставете настрана телефоните, когато се храните, говорете си"}
{"url": "https://www.24chasa.bg/novini/article/8020017", "text": "Изпращаме 2019 година с рекордно ниска безработица - по данни на НСИ е 3,7 процента, а равнището на регистрираната безработица в Агенцията по заетостта е най-ниско от 11 години насам. Отминаващата година беше под знака на продължението на всички основни политики в областта на повишаване на доходите, подпомагане на хората, които имат нужда от подкрепа и увеличаване на пенсиите. Това са изводите на министъра на труда и социалната политика Деница Сачева, направени в интервю за БТА. Тя припомни, че минималната работна заплата ще се повиши от следващата година на 610 лева, средната работна заплата вече достига 1249 лева. Почти 207 хиляди души до края на ноември са намерили работа със съдействието на Бюрата по труда. Качеството на работната сила ще бъде приоритет за Министерството през следващата година, тъй като в момента предлагането на работа значително изпреварва търсенето. \"Това е тенденция, която за първи път се обръща така\", заяви Сачева. Социалното министерство ще издири младежите, които нито работят, нито учат По данни на НСИ броят на младежите, които нито учат, нито работят за първото деветмесечие на 2019 година, е почти 167 000. Броят на тези младежи е по-малък с почти 14 на сто в сравнение на същото деветмесечие на 2018 година, но все още 167 хиляди е голямо число, каза министърът на труда и социалната политика. Сачева посочи, че от Министерството ще работят с тази група младежи, като първо ще бъде създадена информационна база за това кои са, къде са намират, икономическите причини, поради които не работят. След това ще се търси възможност за професионално ориентиране с конкретни мерки за обучение, включително наставничество и развитие на дуалната форма на обучение. Най-често такива хора биха искали много бързо да видят връзката между образованието и работата, заяви министърът на труда и социалната политика. Ще има курсове по дигитални умения, по предприемачество, както и по социални, комуникативни умения, които са ключови за намирането и оставането на работа. По думите на министър Сачева в момента най-голям дял свободни работни места са заявени в преработващата промишленост - 29,8 на сто, в търговията, ремонт на автомобили и мотоциклети - почти 15 процента, в административни и спомагателни дейности - 8,7 на сто, хотелиерство и ресторантьорство - 7, 8 на сто, строителство - 7,7 на сто. Най-търсените професии в момента са оператори на стационарни машини и съоръжения, работници в добивната и преработващата промишленост, строителство и транспорт и квалифицирани работници по производство на храни, облекло, дървени изделия. Изключително търсени са и хората, които полагат грижи за други хора, както и заетите в сферата на професионалните услуги - бармани, сервитьори, готвачи, камериери и други, каза министър Сачева. Не само професиите, свързани с технологии, са търсени. Търсят се и хора, които се грижат за други хора По думите на социалния министър младежите трябва да се насочват освен към професии, свързани с технологиите, и към такива, свързани с грижа за други хора, защото има сериозен недостиг на работници в сферата на социалните услуги, медицински сестри, социални работници, рехабилитатори. Ще се търсят мерки да се насърчават повече млади хора да мислят за евентуална трудова реализация в тези сфери. Ще се ограничи сумираното изчисляване на работното време до 4 месеца, ще има възможност да се договаря до 300 часа извънреден труд Нашето намерение е до април да са готови и предложения за промени в Кодекса на труда, които да осигуряват баланс между интересите на работодателите и трудовите права на наетите хора, каза министър Сачева. На този етап, в съответствие със законодателството на Европейския съюз, Министерството е направило предложения за намаляване на максималния период за сумирано изчисляване на работното време от 6 на 4 месеца, както и по възможността чрез договаряне между социалните партньори да има по-голяма продължителност на извънредния труд в една календарна година - до 300 часа чрез договаряне, посочи министърът на труда и социалната политика. Според Сачева това е и своеобразен тест за развитието на индустриалните отношения в страната. Ще се запази обаче общоприложимото ограничение за извънредния труд до 150 часа годишно. Министър Сачева уточни, че това все още са предложения, социалните партньори ще ги обсъдят допълнително и официално ще бъдат представени през април. Удължен е срокът за работата на работната група по промени в трудовото законодателство до края на март. Обсъждат се и проектопромени по отношение на облекчаване на правилата за малките фирми, но според Сачева каквито и промени да бъдат предложени, те трябва да гарантират извоюваните до момента права на работниците, заети в тези фирми. За отпадане на минималните осигурителни доходи на този етап не може да се говори с ясна категоричност, заяви министър Сачева, но подчерта, че всичко е в ръцете на синдикати и работодатели. Тя смята, че МОД служат за превенция на сивата икономика и за закрила на работниците. Във всички случаи обаче трябва да се намерят механизми за осигуряване върху реалните доходи. Има дискусия и по механизъм за нарастване на минималната работна заплата. Министър Сачева посочи, че за изминалата година има 1519 деца, които са останали в своите биологични семейства, въпреки че са били с риск от изоставяне. Българските социални работници не отнемат деца, те връщат деца в семействата, заяви министърът на труда и социалната политика. Има 351 деца, които са върнати обратно в биологичните си семейства, след като по различни причини се е наложило да бъдат временно изведени от тях. Това са общо 1870 децата, които са останали със своите семейства, благодарение на работата на социалните работници за преодоляване на временните затруднения пред семействата, отбеляза министър Сачева. Според нея от досегашните дискусии по Закона за социалните услуги е станало ясно, че основните страхове на хората са свързани с текстове, които са в други закони и са свързани със семейните политики. Тя смята, че хората преекспонират ролята на социалните работници като \"морална полиция\", която ще посещава семействата във всеки момент, в който някой се оплаче за проблем. По думите на Сачева това категорично не е вярно, тъй като Законът за социалните услуги не въвежда нищо ново в това отношение - редът и определението за дете в риск е от години в българското правно пространство. \"Вмешателство в семейството нито е цел, нито е желание на социалната система\", заяви министърът. Тя смята, че хората от една страна са целенасочено заблуждавани, от друга - влияние за тези слухове са и обективно съществуващи факти - има много българи, които имат деца от граждани на други държави и са имали сблъсък с техните социални служби. Има нарастващ брой на жалбите на наши сънародници, които имат деца от граждани на Германия, Холандия, Норвегия и нарастващо желание да бъдат защитени от българската държава. В последната година има около 70 такива сигнала, каза Деница Сачева. Министърът смята, че е необходима дискусия за това, какви семейни политики се провеждат в България, кои са основните принципи, на които те ще почиват в следващите 10 години, така че да няма постоянно нови проблеми и протести. Според нея тази дискусия трябва да е в Народното събрание, за да се търси политически консенсус. \"Що се отнася до обвиненията, че България въвежда един или друг модел, дебело искам да подчертая, че моделът на социална политика в България е български, отчита българските традиции, българската реалност, българската народопсихология, възможности и културни нагласи\", заяви министър Сачева. До 15 януари неправителствените организации и протестиращите ще могат да систематизират основните въпроси, които според тях предизвикват загриженост и специално внимание по отношение на социалните услуги, а в периода януари - февруари Министерството ще направи 6 дискусии в цялата страна, за да може и извън столицата да се обсъдят вижданията на хората и дали има текстове, които ги притесняват. Министърът на труда и социалната политика Деница Сачева смята, че преди да бъде разрешен проблемът с изплащането на първите три дни болнични, е необходимо да бъде направен анализ, който да покаже има ли някакви рационални причини, поради които болничните да се увеличават през последните години. Сачева припомни, че според Закона за бюджета на Държавното обществено осигуряване до 31 януари НОИ и НЗОК трябва да са готови с анализа. Според нея интересен би бил анализът колко души са си взели болнични на 27 и 23 декември, а също и около другите празнични дни. Министърът смята, че в разговора трябва да участва и Българският лекарски съюз, защото трябва да стане ясно дали българските лекари издават болнични, които не отговарят на истината. \"Това би било сериозен репутационен проблем\", заяви министърът. По думите й, ако има повишаване на болничните в предприятие, в което работодателят не осигурява достатъчно почивка, прекалява с извънредния труд и т.н, решенията са едни, а при обратната ситуация - служители, които излизат постоянно в болнични, но работодателят не може покрай тяхното често отсъствие да планира дейността на фирмата, решенията са други. Сачева смята, че трябва да се види кои са най-често срещаните диагнози, има ли лекари, които са \"първенци\" по отношение на издаването на болнични, има ли болници, които издават такива болнични листове. Възможни решения са също и прецизиране на текстовете на наредбата на МЗ по отношение на режимите за болничните - \"дали болничният трябва да е задължително в домашен режим, или в болница, защото в момента голяма част от болничните, които се получават, са доста общи, с общи симптоми и много трудно могат да бъдат контролирани\". От Агенцията за социално подпомагане е изпратено писмо до всички кметове на общини в България до 8 януари да предоставят актуална информация за потребителите, които не отговарят на условията за включване в механизма за лична помощ по Закона за лична помощ. След като се получи този анализ, ще бъдат предложени мерки, за да могат да бъдат обхванати всички хора, които се нуждаят от асистентска подкрепа. Според Закона за социалните услуги се предвижда възможност за асистентска подкрепа за възрастни хора в невъзможност за самообслужване, ако не ползват подкрепа по друг закон. До 23 декември 2019 година по Закона за личната помощ са издадени 25 330 направления . \"Като получим информацията от кметовете колко хора ще бъдат извън условията на Закона, ще предложим решение\", заяви министърът. По отношение на призива на омбудсмана да се търсят нормативни механизми минималната пенсия да стане поне колкото линията на бедност, министър Сачева заяви, че трябва да се търси баланс между осигурителен принос и пенсионни доходи. Несправедливо би било увеличаването само на минималната пенсия за осигурителен стаж и възраст, защото така хора с по-висок осигурителен принос биха получавали доходи, близки до минималната пенсия, каза Деница Сачева. Тя призова разговорите за справедливостта на пенсиите да започнат от това, колко души в България се осигуряват на реалните си доходи, колко дълго време го правят и какви са техните очаквания за пенсия след 20 години, когато се пенсионират. Не трябва да забравяме, че пенсионната система е специфичен вид финансова система и тя е зависима от приходите в нея. Съществено влияние оказва и личният принос на всеки от нас. Линията на бедност е показател за предприемане на мерки с инструментите на други политики. Във втората половина на януари ще стартираме разговорите за изплащането на вторите пенсии, каза Сачева. Ще участват КФН, НОИ, Асоциацията на пенсионните дружества, работодатели и синдикати. Те ще решат как да се продължи нататък. \"Трябва да подчертая, че няма актюерски разчети, които да доказват, че две пенсии са по-малко от една на този етап\", заяви министърът. Според Деница Сачева различните групи хора имат различни очаквания към социалния министър, но според нея ключовите думи за всеки министър на труда и социалната политика би трябвало да са \"баланс и добра комуникация\" - \"Това ще бъдат и моите, защото трябва да бъдат балансирани интересите на всички участници, така че социалната политика и политиката по заетостта да водят към просперитет и благосъстояние\", заяви Сачева.", "date": "2019.12.30", "title": "Сачева: До април ще предложим промени в Кодекса на труда"}
{"url": "https://www.24chasa.bg/novini/article/8020030", "text": "Високоскоростната жп линия, свързваща Пекин с град Джандзякоу, съдомакин на Зимната Олимпиада 2022, официално бе пусната в експлоатация днес, предаде  С 5G мрежа, безжично зареждане на устройства и интелигентно осветление, смарт влакът G8811 отпътува от пекинската гара „Север\" в 8:30 сутринта за Джандзякоу в провинция Хъбей. Линията е дълга общо 174 км, по протежението ѝ има 10 спирки. Максимално проектираната скорост на влака е 350 км/ч. Той се очаква да съкрати времето за изминаване на разстоянието между двата града от 3 часа на 47 минути и улесни придвижването между двата града домакини на Зимната Олимпиада. Жп линията до Чунли също бе пусната в експлоатация. Дълга е 53 км с максимална проектирана скорост на движение 250 км/ч. В града се намират повечето писти, където ще се проведат някои от дисциплините. Изграждането на високоскоростната линия продължи близо 4 години.", "date": "2019.12.30", "title": "Откриха високоскоростната жп линия Пекин-Джандзякоу (Обновена)"}
{"url": "https://www.24chasa.bg/novini/article/8020027", "text": "Над 500 хиляди животни са загинали в бушуващите пожари в Австралия, предаде  Сметките са на еколози от Университета в Сидни, публикувани от изданието “Evening Standard”. Огънят е изпепелил близо 8 хиляди коали в щат Нов Южен Уелс, което е една трета от популацията на вида там. Според федералния екоминистър Сюзан Лей в щата живее най-голямата популация на коали, като техният брой преди вълната от опустошителни пожари е бил около 28 хиляди екземпляра. “Коалите не са достатъчно бързи, за да избягат от огъня. Затова сред загиналите животни техният брой е значителен.” обясни екозащитникът Марк Греъм. Междувременно в уникалната по рода си ветеринарна болница в Нов Южен Уелс е оказана помощ на 72 коали, пострадали в пламъците на Коледа. Лечебното заведение е в готовност и приема всеки ден животни, донесени от грижливи австралийци. От септември до Коледа нестопанската организация, която поддържа болницата е събрала от дарения почти 1,5 милиона щатски долара. Досега огненият ад в Австралия погълна над 50 хиляди квадратни километра от континента. 9 души загинаха, а стотици домове изгоряха. Хиляди жители и туристи получиха нареждане да се евакуират от Ийст Гипсленд, туристически район в австралийския щат Виктория, където вилнеят големи горски пожари, предаде Ройтерс. Заради високите температури (до 40 градуса по Целзий в Мелбърн), силния вятър и сериозната опасност от пожари властите приканиха около 30 000 души да напуснат Ийст Гипсленд. Горещият фронт се движи бързо към Нови Южен Уелс и прогнозите са, че в новогодишната нощ, когато по традиция стотици хиляди се съберат в пристанището на Сидни, за да гледат прочутите фойерверки, температурите ще се повишат. Над града от седмици се носи димът от бушуващите в Нови Южен Уелс пожари. Разрушени са близо 900 къщи, опожарени са 8,6 милиона акра земя. Имаше опасения, че може да се наложи новогодишната заря да бъде отменена, но засега властите казват, че засега не смятат да променят плановете за празненствата.", "date": "2019.12.30", "title": "Половин милион животни са загинали при пожарите в Австралия (Видео)"}
{"url": "https://www.24chasa.bg/novini/article/8020061", "text": "Съдът в китайския град Шенчжън, провинция Гуандун, постанови днес присъда от три години затвор за китайския учен Хъ Цзянкуей, създал   съобщи Ройтерс, като се позова на агенция Синхуа. Ученият е осъден на затвор и глоба от 3 милиона юана (430 000 долара) за извършване на незаконен експеримент с раждането на близнаци от генномодифицирани ембриони, се казва в решението на съда, цитирано от ТАСС и БТА. Пред ноември 2018 г. Хъ Цзянкуей съобщи, че е използвал технология за генно редактиране, известна като CRISPR-Cas9, за да промени гените на ембриони на две родени същия месец близначки. Новината предизвика бурни реакции и дебати в Китай и по света за етичността на генното редактиране. Заедно с Хъ Цзянкуей са осъдени още двама изследователи. Чжан Жънли е с присъда от две години затвор и глоба от 1 млн. юана, а Цин Цзинчжоу е осъден на 18 месеца затвор, но с две години отлагане на изпълнението, и глоба от 500 000 юана, посочва Асошиейтед прес. Според Синхуа в резултат на изследванията и експериментите на Хъ Цзянкуей са родени три генномодифицирани бебета. През януари тази година китайските власти потвърдиха, че втора жена е бременна с дете с променена ДНК, но раждането му не беше потвърдено, отбелязва Франс прес.", "date": "2019.12.30", "title": "3 години затвор за учения, създал първите \"генно редактирани\" бебета"}
{"url": "https://www.24chasa.bg/novini/article/8020081", "text": "Местното Вик подава изформация до кмета на Перник до преди 3 дни, че водният обем е 4,5 млн. кубика, а всъщност е 2,6 млн. кубика, след като го замерихме. Това означава, че отиваме към мъртъв обем. Все пак има и положителни новини. Имаме положителен приток. Все още това, което се праща към Перник е повече от прихода, каза пред Би Ти Ви министърът на икономиката Емил Караниколов, който е командирован в Перник и следи отблизо водната криза там. Две операции са предвидени в следващите дни за решаване на проблемите с питайна вода в града. При едната е нужно хора да влязат в наводнени пещерни помещения, а при друга е констатирано наличие на подземни води на около 35 м. От мястото, където трябва да бъде поставена сонда. Все още не сме в мъртвия обем. Правим всичко възможно, за да не влезем, категоричен е Караниколов. Той обясни защо е нужнен спешен ремонт на пречиствателната станция в Перник. Така наречената нова пречиствателна станция е от 1976 г. Не е изградена с възможност да влиза в нея мътна вода. Водата в момента става за битови нужди, но в случай, че започнат да влизат повече води и повече мътни води, тази пречиствателна станция ще губи много питейни води, обясни министърът на икономиката. Множество са проблемите и неуредиците с ВиК Перник, обясни Емил Караниколов. Не са замервани правилно данните за количеството вода и липса на отчетност. Сега са сложени са уреди и датчици, които замерват точното количество в язорира. Местното ВиК вече не контролира язовира и е под контрола на държавата, добави Караниколов. Новият водопровод на Перник ще е 68 км., които са извън проектите за воден цикъл на града. Това ще струва на държавата 1,8 млн. лв. Заради създалата се кризисна ситуация са дошли на помощ екипи на ВиК и от други големи градове на България. Една фирма няма да може да овладее положението. Нужни са повече изпълнители, каза Караниколов. Според Караниколов най-тежкият период ще бъдат в следващите 20 дни. Започне ли да се топи снега в края на февруари, ще излезем от това положение, каза министърът на икономиката.", "date": "2019.12.30", "title": "Емил Караниколов: В Перник отиваме към мъртъв обем на язовира"}
{"url": "https://www.24chasa.bg/novini/article/8020080", "text": "Русия задържа двама руснаци, подготвяли терористични удари в Новогодишната нощ. Целта е била Санкт Петербург. Атентатът е предотвратен с американска помощ, предаде  В телефонен разговор, Владимир Путин е благодарил на Доналд Тръмп за разузнавателната информация, която е помогнала на руските служби, съобщиха още от Кремъл.", "date": "2019.12.30", "title": "Задържаха двама руснаци, подготвяли атентат в Новогодишната нощ"}
{"url": "https://www.24chasa.bg/novini/article/8020109", "text": "През 2019 г. повече от 10 милиона души в Китай се избавиха от бедността. Прогнозите са над 95% от бедното население в страната и 90% от изостаналите икономически градове да заживеят нормално. Страната е в последния етап от реализирането на целите за ликвидирането на бедността и изграждането на общество със средно ниво на благосъстояние. Успехите на Китай са резултат от водещата роля на ККП и китайското правителство, които поставят народа в центъра, а ликвидирането на бедността е тяхна основна цел в социалното и икономическо развитие. Те изработиха ясен план за ликвидирането на бедността и непрекъснато търсят начини за реализирането му. Специалният пратеник на ООН за сътрудничеството между развиващите се страни Хорхе Чедик заяви, че милиарди китайци са се избавили от бедността, което е пример за света. В момента под влиянието на фактори, като дисбаланса в развитието и разрастването на тероризма, над 700 милиона души в света живеят в мизерия. Програмата на ООН за устойчивото развитие до 2030 г. поставя ликвидирането на крайната бедност за основна цел. Като страна, която първа изпълни целите на хилядолетието за развитието на ООН, Китай е пример за развиващите се страни и получи подкрепата на международната общност. В приетата от 73-тата сесия на Общото събрание на ООН през 2018 г. резолюция за ликвидирането на бедността в селата бяха вписани предоставените от Китай идеи и практика за „прецизно подпомагане на бедните райони\". През ноември 2019 г. Световната банка представи доклад за опита на Китай в развитието на електронната търговия, в който се казва, че приносът на китайските онлайн търговци за икономическия ръст е най-голям, а иновациите в индустрията помагат за избавянето от бедността и откриват нови работни места. Всичко това е достоен пример, от който развиващите се страни заслужава да се поучат. Според плана на Китай до 2020 г. трябва да приключи изграждането на общество със средно ниво на благосъстояние и да се ликвидира крайната бедност в страната. Това е не само чудо в историята на човечеството, но и дава увереност на международната общност в борбата с бедността и допринася за устойчивото развитие на света.", "date": "2019.12.30", "title": "„Китайското чудо\" помага на света в борбата с бедността"}
{"url": "https://www.24chasa.bg/novini/article/8020138", "text": "Известният гръцки композитор Танос Микруцикос е починал в събота в Атина на 72-годишна възраст, съобщи гръцката телевизия Скай, цитирана от БТА. Микруцикос беше една от най-значимите фигури на съвременната гръцка музикална сцена. Роден на 13 април 1947 година в град Патра, той започва да се занимава с музика още от детските си години. Първите му композиции са от края на 60-те години на 20-и век, но популярността му става особено голяма след 1975 г., когато създава музика по стихове на Янис Рицос, Владимир Маяковски, Манос Елефтериу, Бертолд Брехт, Никос Кавадиас, Франсоа Вийон, Константинос Кавафис и др. Песни по музика на Микруцикос са изпълнявали певци като Мария Димитриади, Харис Алексиу, Милва, Манолис Мициас, Димитрис Митропанос, Василис Папаконстантину и др. Микруцикос твори в почти всички музикални жанрове. Освен популярна музика, той композира опери, симфонична музика, музика за театър и кино, експериментална музика.", "date": "2019.12.30", "title": "Почина гръцкият композитор Танос Микруцикос"}
{"url": "https://www.24chasa.bg/novini/article/8020139", "text": "Пазарджик ще намали с 30% местните данъци и такси на семейства, чиито деца спортуват активно. Предложението е на кмета на града Тодор Попов и то ще бъде гласувано в началото на 2020 г. То е поповод обявяванео на Пазарджик за Европейска столица на спорта за 2020 г. „Смятаме да смъкнем данъците с 30%, като това ще бъде само за картотекирани състезатели. Ние имаме над 3000 трниращи в Пазарджик, а картотекираните са над 1000. Условията са детето да тренира от поне 1 г. и да бъде картотекирано в Пазарджик. Подкрепяме всички семсейства, които подкрепят децата си“, каза в ефира на Би Ти Ви мениджърката по спорт Ренета Камберова.", "date": "2019.12.30", "title": "Пазарджик намалява с 30% данъци за семейства със спортуващи деца"}
{"url": "https://www.24chasa.bg/novini/article/8020160", "text": "Световната общност демонстрира \"рядко единодушие в оценките\" за вчерашната размяна на пленници между Киев и размирен Донбас - приветстваха я всички, било то с повече или по-малко възторг, пише руският в. \"Комерсант\", цитиран от БТА. Политици и наблюдатели споделят мнението, че може да последва нормализация в руско-украинските отношения и установяване на мир в района. Размяната обаче е само началото на пътя. Процесът изглежда ще е продължителен и труден, добавя изданието. \"Както и при всички предишни размени, страните освобождаваха и приемаха главно граждани на Украйна, което за пореден път подчертаваше вътрешния характер на конфликта\", изтъква официозът \"Росийская газета\" - Москва отхвърля обвиненията на Киев и Запада, че взема страна в противопоставянето, подкрепяйки сепаратистите в Донбас. Изчисленията на вестника съвпадат с данните, съобщени от канцеларията на украинския президент, че двете сепаратистки републики в Донбас са получили от Украйна общо 124 лица и са предали на Киев 76 души. Размяната дава надежда Минските споразумения за уреждане в Украйна да бъдат реализирани изцяло и на първо място политическата им част, предвиждаща по-специално амнистия за бойците от Донбас, специален статут за региона и местни избори, обобщава \"Росийская газета\" коментар на Константин Косачов, председателя на външнополитическата комисия в руския сенат. Президентът Володимир Зеленски посрещна украинците, освободени от Донбас, на киевското летище Бориспол и стисна ръката на всеки от тях. Освен това държавният глава благодари на лидерите от \"нормандската четворка\" за постигнатите договорености за размяна на пленници, посочва \"Лента\", като цитира местното издание \"Украинска правда\". Размяната бе договорена на среща на \"четворката\" в Париж по-рано този месец; такива мерки предвиждат и Минските споразумения, напомня \"Лента\". Размяната на пленници между Киев и Донбас ще продължи и догодина, защото в украинските затвори все още остават хора, наричани официално \"задържани лица\", пише \"Известия\", като цитира Олга Кобцева, омбудсман от т. нар. Луганска народна република. Размяната не влияе съществено върху крайното уреждане на конфликта - множество ключови въпроси остават нерешени, смята руският сенатор Владимир Джабаров, говорил пред всекидневника. Но \"ако страните със ситни крачки продължат да напредват, в един момент ще се появи и надежда конфликтът да приключи\", добавя той. Размяната се отразява на рейтинга на Зеленски, но не и върху уреждането на конфликта. Не бива да се очакват пробиви след връщането на пленниците, тъй като на политическата писта страните все още са в безизходица, твърди киевският политолог Михайло Погребински. Най-голям отзвук в украинското общество предизвика включването в размяната на петима бивши спецполицаи, заподозрени, че са разстрелвали участници в киевския Майдан през 2014 г. Решението да бъдат предадени на самопровъзгласилите се републики предизвика протести и сблъсъци със силовите структури, отбелязва онлайн изданието \"Медуза\". В отговор канцеларията на Зеленски заяви, че по закон бившите спецполицаи бездруго е трябвало скоро да бъдат освободени, а включването им в списъка за размяна фактически означава признание от страна на Русия, че са действали по нейна заповед, допълва \"Медуза\". Размяната на пленници разкри мащаба на репресиите в Украйна, пише в заглавие \"Взгляд\". Близо 200 души ще посрещнат Новата година сред близки и приятели. Но броят им изглежда нищожен, доколкото в украинските затвори лежат над хиляда политзатворници и още толкова подследствени. С тези цифри се похвали вчера бившият генерален прокурор на Украйна Юрий Луценко, каза председателката на украинския Съюз на политемигрантите и политзатворниците Лариса Шеслер, цитирана от електронния вестник. По думите й сдружението получава данни, че в контролираната от Киев част от Донбас все още арестуват хора, обвинени, че подкрепят сепаратистите и Русия. \"За какво доверие или подобряване на отношенията може да става дума? Всички стъпки на екипа на Зеленски говорят за обратното\", заявява Шеслер. През октомври и ноември т. г., щом надеждата за нова размяна на пленници започна да се превръща в реалност, зачестиха арестите на цивилни в тази част на Донбас, която не е под контрола на Киев, информира обаче кореспондент на \"Новая газета\" в Украйна. Според него агенти на донецкото \"министерство на националната сигурност\" откарвали хора денем от домовете им или от работа, извършвали обиски и после им повдигали обвинения по \"най-популярните\" членове от местния наказателен кодекс - шпионаж в полза на Украйна и екстремистка дейност.", "date": "2019.12.30", "title": "Размяната на пленници между Киев и Донбас: Ще се установи ли мир в района?"}
{"url": "https://www.24chasa.bg/novini/article/8004248", "text": "Външният вид на модела е вдъхновен от концепцията за естетика на времето. Двата варианта - „Breathing Crystal“ и „Midnight black“ носят красотата на различни моменти от денонощието – спокойните кристално прозрачни езера през деня и дълбоката мистика в полунощ, когато се случват чудеса. Подобно на огледалните качества на диспелея на устройството и задният панел играе със светлина и сенки. Той е изработен от стъкло чрез нано-текстурен процес и включва процес на полиране на стъкло с 21 слоя. В допълнение, средната 3D рамка създава естествен и рационален преход от задния панел към предния дисплей, като същевременно осигурява по-удобно хващане. HUAWEI P smart Pro разполага с механизъм за страничен пръстов отпечатък, който комбинира бутона за захранване и отключване с пръстови отпечатъци в едно. Тази функция позволява предният и задният панел да са максимално изчистени и дава възможност на потребителите да използват един бутон за множество цели. Устройството има 6,59-инчов LCD дисплей (2340x1080), който разкрива фините детайли и прави цветовете на екрана да изглеждат още по-жизнени. Заедно с микро слушалка, вградена в горната рамка и сензора за околна светлина в долната част, изскачащата предна камера позволява на дисплея да има още по-тънки рамки, като същевременно запазва целостта на дисплея. Освен това HUAWEI P smart Pro има високо съотношение на екрана към тялото, а самият екран е в пропорции 19,5:9, което увеличава максимално зрителната площ. Екранът предлага ясен и чист образ, а когато е изключен, и горната, и долната рамка „изчезват“ и прилича на черно огледало без граници. В допълнение, HUAWEI P smart Pro се грижи за очите на потребителите с Eye Comfort Mode, който осигурява по-удобно изживяване при четене. Освен това екранът е сертифициран от TUV Rheinland и блокира вредната синя светлина. Потребителите могат интелигентно да регулират яркостта на екрана въз основа на външната светлина благодарение на технологията за отразяване на слънчевата светлина. Това осигурява безпроблемно гледане на екрана във всякакви условия. Устройството е оборудвано с 48MP основна камера, 8MP ултра широкоъгълна камера и 2MP дълбочина камера. Мощните AI алгоритми на Huawei предлагат интелигентни функции, включително 3D портретно осветление, AI Beauty за портрети, разпознаване на сцени с AI , както и режим Handheld Night, който позволява да се правят дълги експозиции до шест секунди. За условия на слабо осветление режимът Handheld Night позволява стабилизиране на изображението, за постигане на ефекта на висококачествената нощна фотография. HUAWEI P smart Pro се захранва от чипа Kirin 710F, работещ с EMUI9.1. Той осигурява висока производителност с ниска консумация на енергия. Смартфонът разполага с 6GB + 128GB място за съхранение, реализирано благодарение на UFS2.1 двуканална система за съхранение и мощната технология на разширяемата файлова система (EROFS) на Huawei. Това предоставя на потребителите повече място за съхранение на техните снимки и видеоклипове и музика. P smart Pro разполага с голяма батерия от 4000mAh и е преминал серия от строги тестове за надеждност в собствените лаборатории на Huawei. HUAWEI P smart Pro се предлага в България първо във Виваком на цена без план от 679 лв, както и с изгодни абонаментни планове, а скоро ще бъде наличен и останалата част от търговската мрежа.", "date": "2019.12.30", "title": "HUAWEI представя P smart Pro с тройна 48MP AI камера и спиращ дъха дизайн"}
{"url": "https://www.24chasa.bg/novini/article/7994308", "text": "- Институтът по аграрна икономика (ИАИ) е публичен институт към Селскостопанска академия, чийто основен фокус са изследвания в областта на икономиката на селското стопанство и развитието на селските райони. Въпросът с управлението на утайките, получени от ПСОВ, е изключително актуален и неоспоримо чувствителен въпрос не само в България, но и в целия свят. Последните тенденции са в търсенето на комплексни решения чрез включване не само по оста ПСОВ - земеделски производители, а и в ангажирането на много по-широк кръг заинтересовани страни – местни общности, публично управление и т.н. Затова възможността да си партнираме със „Софийска вода” е шанс за нас да осъществим В България се усеща дефицит на знания и липсват задълбочени научни изследвания, отнасящи се до оценка на социално-икономическото въздействие от използването на утайки в земеделието. Интердисциплинарният екип в проекта открива неизследвана ниша в науката и практиката по управление на утайките и търси отговора на тези въпроси от широк обществен интерес. - Изпълняваният проект има две основни задачи. Едната е технологична, за да се види експериментално какво е реалното отражение при отглеждането на култури в почвена среда, обогатена с утайка от ПСОВ. Другата е изследването на социално-икономическите и поведенчески аспекти от оползотворяването на утайки в земеделските стопанства. За изпълнението на технологично–експеременталната част сме привлекли специализирана компания, водеща в страната с подобен род проучвания. Целта на от работата е да се проследи ефектът на въздействие на утайката върху земеделски култури при различни типове почви при различно съотношение почва–утайка. Заложени са 18 техническо- лабораторни теста, с включени три основни полски култури и техните контроли при конвенционално производство, с проследяване на целия вегетационен период на развитие. В момента се прави анализ на социално-икономическите и поведенчески аспекти в оползотворяването на утайки в земеделските стопанства. Провеждат се широкобхватни дълбочинни интервюта, целящи да съберат пълна информация от производствено, икономическо, поведенческо, организационно и други естество от земеделски производители, ползващи и неползващи утайки в Софийска област. - Проведените интервюта със земеделски производители, използващи утайки в своята дейност, показват два пъти по-високи добиви в сравнение с конвенционалното производство. Това разкрива и потенциала на резултатите. Съпроводено е обаче и с редица предизвикателства: обществено мнение, свойства на утайката, въпроси, свързани с технологичното внасяне на утайката в обработваемите полета. - В по-голямата си част утайката съдържа органични вещества, което е предпоставка за обогатяване на почвеното плодородие. Това не може обаче да се случи непосредствено заради спецификата на утайката. Процесът е по-дълъг. Реалната цел, от която ще спечелят всички, е в края утайките да се превърнат от отпадъчна суровина в продукт. От икономическа гледна точка използването на утайките от ПСОВ е едно от най-ефективните решения, но трябва да бъдат отстранени проблеми, идващи от техните свойства и съдържание. След като се получат официалните резултати от научно–приложното изследване и анализираме ползите и разходите от оползотворяването на утайките в земеделието, ще направим конструктивни предложения в каква посока може да се върви. Утайките са част от човешката дейност, те са Ето защо търсенето на устойчиви алтернативи, балансиращи между екологична, социална и икономическа гледна точка, е водещо. - Кръговата икономика е бъдещето, не само концепция, а и реалност, около която ще се развива световната икономика. Колкото по-добре интегрираме това, което произвеждаме и изхвърляме, толкова по-конкурентоспособна ще е икономиката. Навлизането на кръговата икономика и изграждането на нов цикъл в стопанските отношения през следващите десетилетия ще прокарва Въпросът е да се намери икономическата ефективност на тези иновации, защото това е свързано с големи инвестиции, особено в началото. Изисква се също и постепенно адаптиране на институциите, обществото и бизнеса към осъзнаване на ползите и възможностите на кръговата икономика за генериране на икономически растеж. За да се случат нещата положително и в пълна степен да извлечем полза от настъпващите нови тенденции, трябва да бъдем гъвкави, да действаме стратегически правилно и своевременно. - В големите европейски градове утайките се изгарят за получаване на електро- и топлоенергия. В по-малките населени места те се оползотворяват в земеделието. Европейските държави прилагат алтернативни варианти за рециклиране/материалното оползотворяване на утайките като органичен ресурс, като възможност за превръщането им в обогатител на почвеното плодородие. Друга практика е компостирането на утайките заедно с биоотпадъци с цел получаване на висококачествена органична тор - компост, който е с гарантирано качество и безопасност по отношение на околната среда и здравето на населението. - Предстои обобщаване на постигнатите резултати. След това ще пристъпим към осъществяването на социално-икономическия анализ, откъдето ще получим цялата картина. Имайки тази картина, ще продължим с изготвяне на препоръки и предложения за устойчиво управление на утайките. Основаната цел е да внесем повече яснота и познания по темата, за да могат земеделските производители да са по-информирани и да вземат решения дали да използват утайки. И ако го правят, да знаят кои са най-добрите начини за това и Ще има и послания към обществото като цяло, защото въпросът с утайките не засяга само този, който ги получава, и този, който евентуално може да ги използва. Това е въпрос на превръщане на утайките от разход в приход в контекста на кръговата икономика. - Екипът включва изследователи и научни работници от Института по аграрна икономика. Включени са научни работници, които се занимават с темите на устойчивото развитие и биоикономиката. Всички те имат опит и солидни познания, което е много важно при изпълнение на тази задача. Ръководител на екипа е проф. д-р Храбрин Башев, който е специалист в изследванията на устойчивостта в земеделието и в институционалните анализи, с безспорен международен и национален авторитет.", "date": "2019.12.30", "title": "Утайките от отпадъчните води на София сa ценен потенциален ресурс за аграрния сектор"}
{"url": "https://www.24chasa.bg/novini/article/8020127", "text": "В края на тази година две събития предизвикаха загриженост сред международната общност. Първото бе, че работата на апелативния съд на Световната търговска организация бе блокирана поради недостиг на съдии, а второто, че Конференцията на ООН за климатичните промени приключи без съществени резултати. Двете събития са знак, че глобалното управление е изправено пред безпрецедентни предизвикателства. Причина за това е фактът, че световната икономическа система не отговоря на промените в света и на изискванията на новите икономически сили. Същевременно някои западни държави налагат натиск върху новите сили, за да се защитят своята хегемония, дори отказват да изпълняват задълженията си към международната общност, което води до безредици в глобалното управление. През последните години Китай активно участва в реформата на световното управление и предлага идеи и програми за глобалната система за управление, за да се изгради общността на споделената съдба. Например страната подкрепя реформите на ООН, Световната търговска организация, Международния валутен фонд и Световната банка, за да стимулира ръста на световната икономика и усъвършенстването на глобалното управление.", "date": "2019.12.30", "title": "Китай подкрепя необходимите реформи за усъвършенстването на глобалното управление"}
{"url": "https://www.24chasa.bg/novini/article/8020450", "text": "Родителите се нуждаят от съвети за дигиталните рискове. Това сочи проучване по проект по програма Еразъм+ с плевенско участие, съобщи Иванка Ватева от участниците. Тя уточни, че крайният резултат на проекта ще бъде многоезичен наръчник в областта на медийното образование, под формата на уеб-базирано приложение. Координатор на проекта е сдружение \"Правото в Европа\", Йена, Германия, а партньорите са от Люнебург, Германия, от Гърция, Словения, Австрия и сдружение \"Учебна работилница - Европа\" от Плевен. Необходимостта от европейско образоване на родителите по отношение на медийните им умения, но най-вече на тяхното медийно образование, нараства, посочи Ватева. Децата бързо осъзнават, че са по-добри от родителите си в тази област и така възниква семеен проблем, поясни тя. Това са изходните аргументи за проекта \"@home\". Те се потвърждават от анкетно проучване. Анализирани са резултатите от участвали 551 души от петте страни - родители на общо 872 деца. Разглеждат се 14 въпроси, в които анкетираните са имали пет възможни отговора. Средно 90 на сто от тях са били заинтересовани от проекта. По отношение на темите \"Кибертормоз\", \"Качване на снимки онлайн\", \"Гейминг\", \"Сигурност в Интернет\", \"Настройки за сигурност\", \"Кражба на идентичност в Интернет\" и \"Какво се случва с моите данни\" е налице най-голяма потребност от образоване. Повечето участници искат практически съвети, изтъкна Ватева. Настройките за сигурност са усилено търсени при 95 на сто от всички анкетирани. Особеност тук е, че в България всички запитани - 100 на сто, проявяват интерес. Най-малко информация е необходима на родителите за най-използваните онлайн медии, посещавани и от тях почти всеки ден. Въпросът за сигурността в Интернет е тема, към която е показан най-голям интерес - близо 96 на сто от анкетираните се нуждаят от информация по нея.", "date": "2019.12.30", "title": "Проучване: Родителите се нуждаят от съвети за рисковете в интернет"}
{"url": "https://www.24chasa.bg/novini/article/8020484", "text": "Австрийските медии коментират направено вчера съобщение от Себастиан Курц и Вернер Коглер, ръководители на екипите на преговарящите от Австрийска народна партия (АНП) и Партия на зелените, че е постигнат пробив в преговорите за съставяне на ново правителство. Според Себастиан Курц остават \"фините настройки\", а според Коглер повечето препятствия са преодолени и се работи за решаване на последните открити въпроси. Медиите отбелязват, че страните обсъждат разпределението на министерствата и кандидатурите за бъдещи министри, посочва БТА. Двамата партийни ръководители обявиха, че е възможно преговорите да приключат още на 2 януари. Насроченият за събота, 4 януари, в Залцбург конгрес на Партията на зелените е сигурен знак, че преговорите приключват успешно, тъй като партийният устав изисква конгресът да одобри решението за коалиционно управление и бъдещите членове на правителството. В съобщението не се споменават разпределението на ресорите и имената на министрите, но според медиите най-вероятно е АНП да има девет, а Партията на зелените - пет министерства. Канцлер ще бъде Себастиан Курц, Вернер Коглер ще е новият вицеканцлер. Според в. \"Залцбургер нахрихтен\" Зелените ще получат министерството на инфраструктурата, към което ще спадат и ресорите околна среда и енергетика. Те ще поемат също министерствата на здравеопазването, правосъдието, социалните въпроси, културата и спорта. АНП ще получи федералното канцлерство, финансите, вътрешните работи, външните работи, икономиката, образованието, селското стопанство, отбраната. Вестник \"Пресе\" съобщава същото разпределение по ресори, като допълва някои от тях с най-вероятните имена на министри. Според ежедневника \"Стандард\" Курц и Коглер официално ще обявят в четвъртък приключването на преговорите и ще представят новото правителство. Като възможна дата за полагане на клетва се посочва 7 януари.", "date": "2019.12.30", "title": "Новото правителство на Австрия полага клетва на 7 януари?"}
{"url": "https://www.24chasa.bg/novini/article/8020498", "text": "2019 г. се оказва много добра за най-богатите руснаци, при това - независимо от заплахата за нови санкции срещу страната. Най-заможните 23-ма руснаци в списъка с милиардери Bloomberg Billionaires Index са прибавили общо 52,9 млрд. долара към състоянието си през 2019 г. – най-много от четири години насам, успявайки да се възстановят от спада през предходната година, съобщава \" \". Най-голямо увеличение в богатството отчита 58-годишният металургичен магнат Владимир Потанин, който е забогатял с 8,5 млрд. долара. Валутите, акциите и облигациите всички имаха добра година на фона на намаляването на лихвените проценти от страна на централните банки начело с Федералния резерв на САЩ. Но руския фондов пазар, въпреки ограниченията, бе най-добре представилият се на международно ниво на база възвръщаемост в долари, а руската рубла е втората най-добре представяща се на валутните азари. Потанин, който е и най-богатият човек в Русия, получава по-голяма част от състоянието си от компанията „Норникель“ – най-големият производител на преработен никел в света. През отиващата си година Вагит Алекперов забогатява с нови 6,2 млрд. долара. С това председателят на „Лукойл“ вече притежава състояние от общо 22,3 млрд. долара. След тях се нареждат енергийните магнати Леонид Михелсон и Генадий Тимченко, които са начело на най-големия производител в Русия на втечнен природен газ „Новатек“. Ръстовете са факт въпреки подновените заплахи за увеличаване на американските санкции. Комисията по международни отношения в Сената на САЩ одобри миналия месец законопроект за намеса на Русия в президентските избори през 2016 г. Все още обаче не е сигурно дали мерките ще бъдат подложени на гласуване в самия Сенат.", "date": "2019.12.30", "title": "Най-богатите руснаци стават още по-богати, въпреки санкциите"}
{"url": "https://www.24chasa.bg/novini/article/8020532", "text": "Съд в Кипър намери днес за виновна в лъжесвидетелство британската гражданка, която преди шест месеца обвини израелски младежи в групово изнасилване, съобщи Ройтерс. Районният съд в Паралимни реши, че 19-годишната британка е излъгала, че е била изнасилена от 12 израелски тийнейджъри. Жената беше арестувана, след като полицията обяви, че тя е оттеглила показанията си, че израелските младежи са я изнасилили в хотелска стая в курорта Агия Напа в средата на юли, допълва БТА. Пред съда обвиняемата заяви, че е оттеглила показанията си под натиск от полицията след многократни разпити без адвокат. Прокуратурата и съдът не приеха това обяснение.", "date": "2019.12.30", "title": "Осъдиха британка, излъгала, че 12 израелци я изнасилили в Кипър"}
{"url": "https://www.24chasa.bg/novini/article/8020565", "text": "На 71 г. почина проф. д-р Драгомир Драганов, дългогодишен преподавател по история в Софийския университет, бивш депутат и автор на \"24 часа\", съобщиха негови близки.  Проф. Драгомир Драганов е роден през 1948 г. в Плевен. През 1972 г. завършва история в Историческия факултет на Софийския университет. От 1974 г. е асистент, от 1984-а доцент, а от 1996-а - професор в Катедрата по нова и съвременна история. През 1980-1983 г. е преподавател по история на славянските народи в Мадридския автономен университет - Испания. Той беше депутат в 7-ото Велико народно събрание от БСП и в 38-ото НС от Евролевицата. Съосновател и активен деец на Атлантическия клуб Проф. Драгомир Драганов написа десетки полемични, интелигентни и проникновени статии във в. \"24 часа\". Острото му перо винаги следеше пулса на най-актуалните политически сюжети и ги анализираше проницателно. В много текстове той разказваше изключително увлекателно за исторически събития от близкото и по-далечно минало, открояваше важните тенденции зад историческите факти.  Като авторитетен изследовател на модели на преходи и в частност - на българския преход проф. Драгомир Драганов остави богат материал от дълбоки анализи на последните 30 години от миналото на България. Редакцията изказва съболезнования на близките му.                                                                                                                                                                                                                                                                                                                                ", "date": "2019.12.30", "title": "Почина проф. д-р Драгомир Драганов"}
{"url": "https://www.24chasa.bg/novini/article/8019093", "text": "Три мисии има зад гърба си бившият рейнджър Светослав Каменов, обвинен за жестокото убийство на колежката си Десислава Стоянова от Карловската бригада. Той е участвал в контингента ни в Кербала, където загинаха 5 български войници. При завръщането му оттам неговите близки забелязали промяна в поведението му. Станал нервен, палел се бързо, а в някои случаи реагирал първосигнално. Това разказа в пловдивския окръжен съд сестра му Милена Дешева, призована като свидетел на делото срещу брат ѝ. “Видял е с очите си ужасяващата смърт на своите другари. Помагал е за извозването на жертвите и ранените”, посочи Дешева. Бившата съпруга на Светослав - Надя Каменова, също твърди, че преживяното в Кербала го е преобразило. Започнал да проявява агресия, трошал предмети в дома. В рамките на 2 г. след трагедията с първия ни батальон Каменов бил изпратен на още две мисии. След последната скандалите с жена му зачестили. Надя не издържала на психическия тормоз и се развела със Светослав през 2014 г. А той залитнал по чашката. По настояване на баща си отишъл на преглед при психиатър в Сопот, но не е ясно дали е приемал изписаните му тогава медикаменти. Заради употреба на алкохол зад волана Каменов получил условна присъда и се наложило да напусне казармата. Според роднините му това буквално го съсипало. “Все говореше за армията, интересуваше се от промените в нея. Гореше за професията”, обяснява любовницата му Вера Костова от София. С нея Светослав се запознал чрез сайт след развода си. Близо 6 месеца жената е живяла при него в къщата на родителите му в Сопот. Тя също твърди, че атентатът в Кербала е нанесъл психически травми на Каменов. Пиеше по 2-3 питиета, за да не го боли душата”, описва Костова. Известно време Светослав живял заедно с нея в столичния ѝ апартамент. Там пък все още пребивавал първият съпруг на Вера, тъй като правел ремонт на новото си жилище. Присъствието му пораждало дива ревност у Каменов и скандали с Вера. Тя е подала жалба в полицията заради заканите му, че ще се разправи с бившия ѝ. Каменов проявявал и агресия спрямо самата нея. “Когато се ядосаше, вече не беше моят Светослав. студ. Хващал ме е за ушите, дърпал ме е за краката”, каза в Пловдивския съд Костова. И веднага добави, че в тези случаи го е предизвиквала и вината била нейна. В залата стана ясно, че все още поддържа връзка с Каменов и му ходела на свиждане в затвора. Това обясни и противоречията в казаното от нея на досъдебното производство и на процеса. “Имам 6 мозъчни операции”, оправда се Вера. В първите си разпити тя е споделила, че докато Светослав е живял при нея в софийското ѝ жилище, инсценирал обир на два телевизора. Дал ги в заложна къща и прибрал 1000 лева. Впоследствие признал пред нея какво е направил. Казал ѝ, че му трябвали пари за курс на сина му. Тези прояви, както и злоупотребата с алкохол, били причината двамата да прекъснат връзката си. При Вера той пак отишъл на 30 ноември 2018 г., ден след като убил рейнджърката Десислава Стоянова. Занесъл ѝ нов стол за офиса. Двамата се разходили и купили готова храна, за да вечерят в дома ѝ. Вътре отново се скарали за минали случки, за които Каменов ревнувал, той хвърлил манджите и си тръгнал. Няколко дни телефонът му бил изключен. На 7 декември 2018 г. се обадил на Вера. “Съобщи ми, че е направил голяма глупост. Гласът му звучеше отчаяно. Попитах го няколко пъти какво е станало. Отговори ми, че ще се види с полицаи”, разказа в пловдивския съд Вера. Същия ден Каменов действително се среща с униформени в гориста местност край с. Зверино. В селото живеят майка му и бившата му жена. Там бившият рейнджър отишъл, за да се види с децата си. Поискал от съпругата Надя да го свърже с мъжа на сестра ѝ Ивайло Димитров, който бил разследващ полицай в криминалната полиция в Мездра. “Обадих му се. Каза ми, че е направил беля. Поиска спешно да се видим. Аз отидох с шефа ми и Светослав С рейнджърката от Карлово Каменов се познавал от 2001 г. Двамата били колеги в Карловската бригада. По-късно Светослав се преместил в друг град като военен инструктор. След като бил освободен от армията, се върнал в Сопот. Миналата година Стоянова и Каменов установили отново връзка чрез социалните мрежи. Отношенията им били само приятелски. Светослав започнал да ѝ помага в ученето - тя се обучавала задочно в сержантски колеж. В средата на ноември 2018 г. Десислава му споделила, че фиатът ѝ е повреден. Той предложил да му даде колата, за да се опита я ремонтира. Двигателят обаче се оказал повреден и Каменов преценил, че е по-добре да предаде возилото за скрап. Получил 331 лева от автоморга, но не съобщил за това на Десислава. На 29 ноември м.г. около 21 ч бившият военнослужещ се обадил на рейнджърката и двамата се срещнали пред блока ѝ в Карлово. Стоянова тръгнала доброволно с убиеца си към дома му в Сопот. Там той ѝ признал, че е дал колата ѝ за скрап, и между двамата избухнал скандал. Каменов ѝ строшил шията, усуквайки я в две посоки - техника, която научил в армията. След това пъхнал тялото в раклата на диван, а отгоре завъртял с отвертка видии. Според разследващите биологичната смърт на рейнджърката е настъпила вследствие на задушаването ѝ и липсата на кислород в раклата. След като на следващия ден - 30 ноември, 40-годишната Стоянова не отива на работа в Карловската бригада, нейна колежка я търси в жилището ѝ. Намира светнати лампи в апартамента и работещ телевизор, а телефонът на рейнджърката се зареждал на масата. Военна полиция е вдигната на крак, тъй като става ясно, че нещо се е случило. През това време разследващите проследяват контактите ѝ, стигат до Каменов и започват да го издирват. Кълбото се разплита, след като получават информация, че той е в Зверино и е признал за престъплението. Убиецът сам на жертвата си. “Изключително много съжалявам за случилото се. Не съм искал да го направя”, каза в своя защита Каменов. Неговите обяснения пловдивският съд ще чуе на следващото си заседание, насрочено за януари. По искане на извършителя на жестокото престъпление процесът се гледа по съкратен ред - с разпит само на част от свидетелите.", "date": "2019.12.30", "title": "Светослав, който за 330 лв. удуши рейнджърка от Карлово и скри трупа й в ракла, пребивал и жена си, и любовницата си"}
{"url": "https://www.24chasa.bg/novini/article/8020569", "text": "Надявам се ремонтът да приключи преди да се достигне мъртвият обем. Това каза премиерът Бойко Борисов по време на проверка по изкопаването на водопровода в Перник.  \"Тук политика няма. Нашият интерес е да решим тази криза по най-добрия начин. Всеки ден е важен да се справим. Работим активно“. Борисов пристигна в Перник за заседанието на кризисния щаб в града. Икономическият министър Емил Караниколов, зам.-регионалният министър Николай Нанков и кмета Станислав Владимиров го очакваха на място. Премиерът и министрите посетиха трасето на новия водопровод и водната станция на града. Премиерът Борисов не се ангажира с конкретен срок кога в града ще има вода. \"Продуктивно ще бъдат направени следните неща – магистрален водопровод, пречиствателна нова, пречиствателна стара станция и четвърто – да влезем в града да му помогнем на кмета с критичните участъци да подменим водопроводите и канализационните системи“, допълни премиерът Борисов. Министър-председателят посочи, че държавата ще съдейства с всичко, което може и заяви, че очаква още днес община Перник да подготви документално всичко необходимо за отпускане на финансова помощ от държавата. \"Хубаво е да се търси отговорност от 90-та година какво се е случвало индустриалната зона в Перник. Благодаря на кмета, че с министър Караниколов, Нанков, полицията и пожарната, работят като един екип, като изключим вчерашното присъствие на председателката Нинова. Нашият интерес е да решим тази криза по най-добрия начин\", каза министър-председателят. „Перник е от градовете, в които важи поговорката: „вода газят, жадни ходят“. Хората са виновни, така са бързали да приватизират, че за приватизирали заедно със заводите. Колегите от „Стомана“ - Перник са коректни“, допълни още премиерът Бойко Борисов. „В момента по трасето имаме три машини. Имаме 20% намаление на разходите на вода за тези няколко дни, докладва на примера министър Караниколов. Той посочи, че има два варианта за преодоляване на водната криза – единият е за водопроводно трасе за 2,2 млн. лева и е с трасе от около 1,2 км до разклонението за града, а другият е за 3,1 млн. без ДДС, при който трябва да се мине зад ТЕЦ-а. „Да се мине зад ТЕЦ-а, за да не се говори после“, нареди Бойко Борисов. „Като разбрах как са приватизирани тук всичките заводи. Защото вчера твоята шефка вчера искаше да търси отговорност, а през тези години – 26 години градът е управляван от БСП, 4 от ГЕРБ\", посочи Борисов, като визира вчерашното посещение на лидерката на БСП Корнелия Нинова, която вчера посети Перник и заяви, че ще се срещне с главния прокурор Иван Гешев, за да разбере докъде е стигнало разследването и има ли виновни за водната криза. \"Не знам какви връзки трябва да имаш, за да назидаваш главния прокурор, но може други истини да излязат. Искам да се провери как е приватизиран ТЕЦ-а. Правят дълг през една фирма за извозване на земни маси, тя поема целия ТЕЦ и го взима без пари. Държавата не се явява на съд тогава. Много интересни работи, госпожа Нинова хубаво ми даде тон\", каза още премиерът Борисов. Ако погледнем последните 30 години - само в последните 4 Перник е управляван от ГЕРБ, а останалите 26 в града е управлявала БСП. И аз съм съгласен да търсим отговорност, но от всички. Да се види и как са приватизирани големите мощности на Перник. Ако държавата или общината бяха получили пари за своите капиталови мощности по време на приватизацията, сега нямаше да взимаме пари от държавата.. \"Искам справедливост, но да се върнат обратно – от сега назад. Как са приватизарини големите мощности на Перник? Колко пари са влезли в общината и в държавата? Защото моята информация е, че са приведени до фалит, после чрез оздравителни планове. Не е продуктивно. Аз нямам такива връзки с главния прокурор да му искам отчетност, но те са свикнали да си имат главен прокурор. В случая няма продуктивност в тези неща. Има ако направим тези неща – стара пречистватална станция, нова пречиствателна станция, магистрален водопровод и да влезем в града да помогнем на кмета проблемните участъци“, заключи премиерът. „Кметът се държи перфектно, да го кажа, да не си крива душата\", похвали той кмета Владимиров, който днес е и рожденик. \"До сватбата да си приключил\", обърна се той към Николай Нанков. „Ако държавата и общината са получили парите си за мощностите, нямаше сега да вади пари от бюджета. Затова дойдох, освен за рождения ден на кмета, за да уредим всичко документално\", подчерта Бойко Борисов. „Няма нерегламентирани отклонения към \"Стомана\" - Перник. Хората дори са готови да ни дадат терените, през които ще мине водопровода“, докладваха още Нанков и Караниколов. За да не стига и в други региони до проблем с водата, премиерът Бойко Борисов призова всички ВиК дружества в страната да вземат нужните мерки. „Работата на изпълнителната власт е да решава проблемите и затова са отпуснати пари, пратени са екипи и денонощно следят и министрите, и кметът“, каза още министър-председателят. Бойко Борисов заяви, че всеки град в нужда може да разчита на подкрепа от правителството, но уточни, че към момента никой друг кмет не му е сигнализирал за проблем. Заместник-министърът на регионалното развитие и благоустройството Николай Нанков изтъкна, че в настоящия програмен период е на разположение европейски ресурс в размер на 1,5 млрд. лв., който може да се използва за водните цикли на общините. Условие да се използват тези средства е обединението на ВиК дружествата, което зависи от местните власти.", "date": "2019.12.30", "title": "Борисов: Надявам се ремонтът в Перник да приключи преди да се достигне мъртвият обем (Видео)"}
{"url": "https://www.24chasa.bg/novini/article/8020623", "text": "Уругвайските власти арестуваха четирима души във връзка със  предаде Асошиейтед прес, като се позова на местни медии. Арестите са били извършени в събота. Операцията по задържането на дрогата е най-големият удар срещу наркотрафика в южноамериканската страна, отбелязва АП. Властите задържаха 5,9 тона кокаин, 4,4 тона от който бяха скрити в товарни контейнери на пристанището в столицата Монтевидео, заяви уругвайският главен прокурор Енрике Родригес. Той не уточни каква е била дестинацията на наркотика, посочва БТА. Според няколко медии кокаинът е щял да отпътува за Африка. Заподозрените по случая мъже ръководят фирма за соеви семена, съобщи в петък уругвайската митническа служба. Уругвай, с население от само 3,4 милиона жители, наскоро сепревърна в ключова транзитна точка за международния трафик на наркотици, отбелязва АП. През август 4,6 тона кокаин, дошъл от Монтевидео, бяха намерени в Хамбург, Германия. Директорът на уругвайските митници подаде оставка скоро след този случай.", "date": "2019.12.30", "title": "4-ма са задържани в Уругвай за кокаина за над един милиард долара"}
{"url": "https://www.24chasa.bg/novini/article/8020627", "text": "Държавната фирма „Автомагистрали“ посреща 2020 г. с двойно по-голям персонал и обновен машинен парк. През 2019 г. в дружеството бяха назначени 201 строителни инженери, проектанти, геодезисти, шофьори на тежкотоварни автомобили и машинисти, обикновени строителни работници, както и счетоводители и технически ръководители, съобщиха от Министерство на регионалното развитие и благоустройството. Желаещите да работят са много, защото възнагражденията са над средните за сектора. Хората се осигуряват на пълния размер на работната си заплата и най-важното, получават парите си винаги навреме, коментира изпълнителният директор Стоян Беличев. През 2019 г. „Автомагистрали“ увеличи значително строителните и транспортните машини, с които оперира. Беше купен 40-тонен булдозер, последна дума на техниката. С високи характеристики са челните товарачи, без които строителството е немислимо. Важна придобивка са и 43 нови товарни автомобила. Много машини се взимат на лизинг, а други са под наем. Компанията вече разполага и с модерна апаратура, която поставена върху дрон, може да прави геодезическо заснемане от въздуха. Това позволява не само изключително прецизно отчитане на свършената работа и използваните материали, но пести време и средства. Ако геодезическото заснемане трябва да се прави на терен, ще е необходим екип от 12-15 геодезиста, а за участък от 10 км ще им бъдат нужни 10 месеца. Безценен е и крамерът – машина, с която се извършват ремонти, поддръжка и изграждане на виадукти и мостови съоръжения, коментират от регионалното министерство. Придобиването на нова техника и увеличаването на персонала ще продължи и през 2020 г., тъй като дейностите на дружеството се разширяват. В момента се извършва преструктуриране на компанията. Едно от направленията й ще е свързано с текущите ремонти и поддръжка на магистралите, второто – с изграждане на новите участъци на „Хемус“, и третото – с укрепване на свлачища, срутища и пропадания по републиканската пътна мрежа. Предстои ни много работа, което изисква перфектна организация, коментира Стоян Беличев. По празничните дни например около 300 хил. автомобила напускат София и ние трябва да осигурим тяхното безпроблемно и безопасно движение по „Хемус“, „Тракия“ и „Струма“. Наша грижа е те да бъдат обработени при зимни условия, да има навсякъде нужната сигнализация, светлинни табла и маркировка, допълва Беличев. Паралелно се работи по изпълнението на топ приоритета на правителството – новите участъци на „Хемус“. През т.г. започна строителството на 134 км от магистралата, за които бяха осигурени от правителството 1,35 млрд. лв. В момента се извършват изкопи, насипи, водостоци и селскостопански подлези в участък 1 - между 94-ти и 96-ти км. Поетапно ще се издават строителни разрешителни и за останалите отсечки от трасето. В най-напреднал етап от провеждането и приключване на необходимите процедури са участъците от п. в. „Боаза“ до пътен възел „Дерманци“, включително, и от пътен възел „Каленик“ до пътен възел „Плевен“. За трите участъка - от края на п. в. „Плевен“ до път 1-5 Русе - Велико Търново изпълнителят изготвя техническите проекти, които трябва да се представят по график в АПИ за преглед и одобрение. Провеждат се и процедурите по актуализация и одобрение на ПУП - Парцеларен план, по който ще се извършва отчуждаването на терените. Очаква се разрешението за строеж на трите участъка или на части от тях да се издаде в средата на 2020 г. Всички искаме нещата да се случват по-бързо, но има процедури, които няма как да бъдат прескочени. Най-дълъг е процесът по отчуждение на терените за новите трасета. След това се извършва техническо проектиране и получаване на строителни разрешения. Всичко отнема време и колкото и да ни се иска, няма как процесът да се съкрати, обясняват експертите. Не по-малко сложни са ремонтите по горното и долното строене на виадуктите и мостовите съоръжения на „Хемус“ и „Тракия“. През 2019 г. са ремонтирани 10 големи съоръжения на автомагистралите „Тракия и „Хемус“. Това са 5 виадукта на АМ „Тракия“, 4 виадукта на АМ „Хемус“ и тръбата за София на тунел „Витиня“. Стойността на вложените средства от републиканския бюджет е близо 65,3 млн. лв. Агенция „Пътна инфраструктура“ планира за 2020 г. да възложи ремонтни дейности на пет виадукта на АМ „Хемус“ и на пет виадукта на АМ „Тракия“.", "date": "2019.12.30", "title": "„Автомагистрали“ ЕАД посреща 2020 г. с увеличен персонал и модерна техника"}
{"url": "https://www.24chasa.bg/novini/article/8020639", "text": "Най-сериозният от години скандал в сръбската оръжейна индустрия \"по чудо\" тръгна от България, \"вероятно от алтруистични потребности\" оръжието да не стигне до пазарите си, и остава въпросът дали българската връзка е случайна. Това заяви на пресконференция сръбският министър на отбраната Александър Вулин, предаде телевизия N1. Вулин, който за втори път прави остър коментар за България от ноември насам, има предвид аферата \"Крушик\", започнала по-рано тази година с работещия за оръжейния завод в Западна Сърбия Александър Обрадович. Информаторът разпространи данни за скрит износ на продукция за дестинации като Йемен и други конфликтни точки, но и Украйна (използвани срещу сепаратистите в Донбас), а историята тръгна от българското издание \"Армсуоч\", предаде \" \". Опозицията се обедини около исканията за справедливост за Александър Обрадович, първоначално задържан след изтичането на документите за съмнителните сделки, но освободен от домашен арест. Той настоява, че предоставените от него поверителни данни са свързани само с финансови въпроси, които според него са навредили на \"Крушик\". Критиците на правителствената реакция отбелязват, че с поведението си Белград не може да скрие информацията за връзки на кабинета със съмнителни оръжейни сделки, включително чрез бащата на вътрешния министър Небойша Стефанович, Бранко Стефанович, работил за фирма посредник в една от продажбите. България е най-големият конкурент на Сърбия в оръжейния износ, а износът ѝ е спаднал с 37% за година, период на увеличение в сръбския, отбеляза Вулин. \"По някакво чудо операция \"Крушик\" е започнала от България. Сигурно не е свързано с пари, а с алтруистични потребности оръжията да не стигнат до бойното поле. А къде да отиде оръжието, ако не на бойното поле? \"Крушик\" никога не е произвеждал нещо здравословно\", заяви Вулин. От началото на \"хибридната операция\" са отменени и няколко договора за износ на оръжия от \"Крушик\", тъй като \"търговците на оръжия не обичат да се говори и пише за тях\", каза още министърът. \"Никой няма да дойде в компания, където информацията му може да бъде публикувана пред целия свят.\" Министърът нарича информацията за \"Крушик\" \"хибридна операция\". На въпрос на телевизия N1 по темата отвръща, че случилото се е като журналист от медията да отиде в конкурентната \"Пинк\" и да разкаже за заплатите и за темите, по които се работи. Главният редактор би се разделил с такива журналисти, а \"ако го направите във военна фабрика и отидете да дадете данни на чужденци, ви наричат герой... Не е нормално и не е възможно. Не мога да оказвам натиск върху правосъдието, но като обикновен гражданин (мисля, че), ако това се беше случило в България, Русия или САЩ, такъв човек би бил шпионин. При нас, който е дал поверителна информация от индустрията, е разобличител, не шпионин\", продължи Вулин.", "date": "2019.12.30", "title": "Сръбски министър обвини България, че стои зад аферата \"Крушик\""}
{"url": "https://www.24chasa.bg/novini/article/8020676", "text": "Стюардесите и стюардите на германската нискотарифна авиокомпания \"Джънмануингс\" (подразделение на \"Луфтханза\"), започнаха от полунощ тридневна стачка, която вероятно ще засегне 180 полета в дните около Нова година, предадoха ДПА и БТА. Синдикатът на стюардесите и стюардите Уфо (Ufo) в петък, 27 декември, призова членовете си да се включат в тридневните протестни действия - на 30 и 31 декември и 1 януари. В основата на спора са разпоредби за работата на непълно работно време. \"Джърмануингс\" извършва полети за \"Юроуингс\", друго подразделение на \"Луфтханза\". Около петнайсет процента от полетите на \"Юроуингс\" ще бъдат засегнати от стачката, най-вече по вътрешни линии в Германия. Компанията оперира и полети от София до Дюселдорф и Щутгарт.", "date": "2019.12.30", "title": "Започна тридневната стачка на авиокомпанията „Джърмънуигнс”"}
{"url": "https://www.24chasa.bg/novini/article/8020691", "text": "Групата на социалистите в СОС не подкрепя докладите за вдигане на данъците и за план сметката за чистотата, заяви лидерът на БСП – София Калоян Паргов Съветниците от групата на \"БСП за България\" искат от кмета Йорданка Фандъкова в следващите 6 месеца да подготви създаването на общинско предприятие по чистота в София. Това стана ясно от брифинг на социалистите, минути преди началото на днешната, последна за годината, сесия на Столичния общински съвет. Още днес те ще входират доклад, чрез който възлагат на кмета да започне подготовка за създаването на общинско предприятие по чистота. \"Наложителни са редица анализи, които трябва да бъдат направени, преди да бъде създадено такова предприятие – финансови, технологични и правни\", обясни лидерът на БСП – София и председател на групата на социалистите в СОС Калоян Паргов. Той добави, че съветниците от БСП няма да подкрепят нито доклада за повишаването на данъците за автомобилите и върху възмездното придобиване на имущество, нито този за план сметката за чистотата. \"Нито е редно, нито има някакви логични аргументи и основания за повишаване на тези данъци, коментира Калоян Паргов. - А още по-малко повишаването на тези данъци ще разреши проблема със замърсения въздух в града. По-скоро вниманието на всички трябва да бъде насочено към план сметката за чистотата. Тя не отговаря на очакванията на софиянци за по-качествени услуги. Редно е кметът да използва правомощията си и да промени модела на събиране и разходване на средствата от такса смет с цел да бъдат постигнати по-високи резултати в спряването с мръсни въздух в града. Точно в тази връзка ние от години предлагаме създаването на общинско дружество по чистота. Такова, каквито има в редица големи градове в Европа – Виена, Мюнхен, Атина, Белград... Дори Националното сдружение на общините в анализ, публикуван на сайта му, препоръчва създаването на подобни общински предприятия. Аргументите в подкрепа на подобно предложение са съвсем практични – подобно предприятие няма да формира печалба, по-ефективно ще бъдат разходвани средствата и контролът от страна на кмета ще е пряк\". Според Калоян Паргов, решението за вдигане на данъците е с единствената цел да бъде запълнен дефицитът в бюджета на СО. \"През 2017-та на пожар СОС прие 100 мерки за чистотата на въздуха в София. Това се случи, след като ние, от БСП, повдигнахме темата и беше установено, че при похарчени 600 милиона лева от 2011-та, в града въздухът е 5 пъти по-мръсен, припомни лидерът на БСП – София. - Днес ни предлагат да гласуваме 101-ата мярка – повишаването на данъците. Тази фискална сурвачка ще се отрази сериозно върху най-уязвимата част от гражданите на София. Чух, че кметът Фандъкова от вчера вече се отрича от дизеловите автобуси за градския транспорт. Това идва 5 години, след като с пари от оперативна програма \"Околна среда\" бяха закупени 120 дизелови автобуса – абсолютен нонсенс!? Радвам се, че най-накрая, под натиска на мръсния въздух в София, промениха възгледите си! Истината е, че през 2020 година най-важна от всичко ще бъде хигиената на града. Миенето на улиците - това ще бъде най-бързото решение за справяне със замърсения въздух\".", "date": "2019.12.30", "title": "БСП иска от Фандъкова за 6 месеца да подготви създаване на общинско предприятие по чистота в София"}
{"url": "https://www.24chasa.bg/novini/article/8020693", "text": "Петима са задържани в РУ-Кърджали след скандал и сбиване в село Перперек. Инцидентът станал на 28 декември около 23,30 часа. Между шестима от обща компания избухнал спор, последвала размяна на ругатни, закани и удари. В боя пострадал непълнолетен, който бил транспортиран в пловдивска болница с травма на главата. Непосредствено след сбиването полицаи задържали трима от участниците на 18, 26 и 28 години. Други двама 25 и 31 години са били задържани на 29 декември в 13,40 часа. Образувано е досъдебно производство по чл.325, ал.1 от Наказателния кодекс за хулиганство и работата продължава разследващ полицай.", "date": "2019.12.30", "title": "Петима в ареста след масов бой в Кърджалийско"}
{"url": "https://www.24chasa.bg/novini/article/8020723", "text": "Пътуванията на български граждани в чужбина през ноември 2019 г. са 438.3 хил. или с 2.8% над регистрираните през ноември 2018 година, съобщиха от НСИ. Увеличение на пътуванията на български граждани в сравнение със същия месец на предходната година е отчетено към: Австрия – с 12.6%, Германия – с 11.0%, Турция – с 4.5%, Република Северна Македония – с 3.8%, Сърбия – с 2.4%, Италия – с 1.1%, и други. Същевременно намаляват пътуванията на български граждани към: Руската федерация – с 10.2%, Румъния – с 2.5%, Гърция – с 2.2%, и други. В сравнение с ноември 2018 г. e регистрирано увеличение по всички наблюдавани цели: „почивка и екскурзия“ – със 7.5%, „служебна“ – с 2.4%, и „други“ – с 0.5%. Най-голям относителен дял от общия брой пътувания на български граждани в чужбина през ноември 2019 г. формират пътуванията с други цели (гостуване, обучение, посещение на културни и спортни мероприятия) – 45.0%, следвани от тези със служебна цел – 28.2%, и с цел почивка и екскурзия – 26.8%. През ноември 2019 г. най-голям брой пътувания на български граждани са осъществени към: Турция – 127.4 хил., Гърция – 72.2 хил., Румъния – 39.7 хил., Сърбия – 33.9 хил., Германия – 24.3 хил., Република Северна Македония – 21.7 хил., Австрия – 17.2 хил., Италия – 16.0 хил., Обединеното кралство – 13.8 хил., Испания – 10.3 хиляди. През ноември 2019 г. посещенията на чужденци в България са 609.7 хил. или с 6.0% повече в сравнение с ноември 2018 година. Увеличение е регистрирано при пътуванията по всички наблюдавани цели: „почивка и екскурзия“ – с 9.1%, „други“ (вкл. гостувания и транзитни преминавания) – с 5.7%, и „служебна“ – с 1.7%. Транзитните преминавания през страната са 27.5% (167.5 хил.) от всички посещения на чужденци в България. От общия брой чужденци, посетили България през ноември 2019 г., делът на гражданите от Европейския съюз е 51.5%, или с 0.4% по-малко в сравнение със същия месец на предходната година. Намаляват посещенията на граждани от Австрия – с 5.8%, Гърция – с 5.7%, Нидерландия – с 1.8%, Румъния – с 1.3%, и други. Същевременно се увеличават посещенията на граждани от Обединеното кралство – с 19.0%, Италия – с 13.6%, Германия – с 10.2%, Полша – със 7.9%, Франция – с 3.0%, и други. Посещенията на граждани от групата „Други европейски страни“ нарастват с 13.6%, като най-голямо е увеличението на посещенията на граждани от Турция – с 25.1%. През ноември 2019 г. преобладава делът на посещенията с други цели – 47.3%, следвани от посещенията с цел почивка и екскурзия – 32.9%, и със служебна цел – 19.8%. Най-много посещения в България през ноември 2019 г. са реализирали гражданите от: Румъния – 128.5 хил., Турция – 109.6 хил., Гърция – 88.7 хил., Сърбия – 53.2 хил., Република Северна Македония – 45.6 хил., Украйна – 18.7 хил., Германия – 16.7 хил., Обединеното кралство – 13.6 хил., Италия – 12.2 хил., Полша – 9.8 хиляди.", "date": "2019.12.30", "title": "2.8% ръст на пътуванията на българите в чужбина за ноември"}
{"url": "https://www.24chasa.bg/novini/article/8020741", "text": "Кървава семейна свада се е разиграла вчера в монтанското село Якимово. Разпрата избухнала след як запой. Жената намушкала мъжа си с нож под въздействие на алкохола.  Около 20.30 часа в районното управление в Лом в получен сигнал за пиянския скандал. След викове и писъци полицаите посетили дома на семейството с един гостенин на трапезата. Там заварили 42-годишния мъж, който бил намушкан с нож от 39-годишната си съпруга. Бясната жена е използвала кухненския нож, с който пробола мъжа си в дясното бедро. Пострадалият е транспортиран в болницата в Монтана, където е настанен в хирургичното отделение със средна и тежка телесни повреди, без опасност за живота.Развилнялата се жена е задържана за срок от 24 часа в полицията в Лом. Тя за втори път напада мъжа си и била позната на полицията. Нещо повече. Докато той бил приет на лечение в болницата отново го заплашила с бой по телефона. Ромите не са от комуната на Отец Иван, уточниха от пресцентъра на ОД на МВР- Монтана. По случая е образувано досъдебно производство.", "date": "2019.12.30", "title": "Жена намушка с нож съпруга си след скандал"}
{"url": "https://www.24chasa.bg/novini/article/8020735", "text": "Шестнайсет данъчни изменения, които водят главно до намаление на данъците, влизат в сила от 1 януари и се отнасят до всички домакинства, дружествата и собствениците на недвижими имоти. По-конкретно от Нова година се намалява месечната удръжка от заплатите и пенсиите, отлага се ДДС за строителството, отменя се вноската \"солидарност\", плащана от инвалидите, като същевременно се въвеждат стимули за инвестициите. От 1 януари 2020 г. влизат в сила мерки, които предвиждат: 1. Промени в данъчната скала за облагането на наемните работници, пенсиите, бизнеса и селското стопанство, като началната данъчна ставка се намалява от 22 на 9 процента за първите 10 хиляди евро от годишния доход. Следващата ставка, която съответства на частта на дохода от 20 хиляди до 30 хиляди евро, се намалява от 29 на 28 процента, а от 30 хиляди до 40 хиляди - от 37 на 36 процента. За доходите над 40 хиляди евро ставката спада с един процентен пункт от 45 на 44 процента. Годишната отстъпка от данъка, която се предоставя за доходите от заплати и пенсии и за печалбите от селскостопанска дейност, се формира както следва: - От 1900 на 777 евро за всяко данъчно задължено лице без деца на негова издръжка. - От 1950 на 810 евро за всяко данъчно задължено лице с едно дете на негова издръжка. - От 2000 на 900 евро за всяко данъчно задължено лице с две деца на негова издръжка. - От 2100 на 1120 евро за всяко данъчно задължено лице с три деца на негова издръжка. - От 2100 на 1340 евро за всяко данъчно задължено лице с четири деца на негова издръжка. - От 2100 на 1560 евро за всяко данъчно задължено лице с пет деца на негова издръжка. Данъчната отстъпка намалява с 20 евро на всеки 1000 евро годишен доход над 12 хиляди евро за наемните работници, пенсионерите и земеделските производители. 2. Намаляване на данъчната ставка върху приходите на дружествата и останалите юридически лица от 28 на 24 процента. Намалението се отнася за печалбите от 2019 г., които ще бъдат обложени през 2020 г. 3. Намаляване на данъка върху дивидентите от 10 на 5 процента от финансовата 2019 г. В случай на разпределение на дивиденти намаленият данък може да бъде внесен до 31 декември 2020 г. 4. Намаляване на данъчната ставка на 10 процента за всички земеделски кооперативни схеми. 5. Отлагане на плащането на ДДС от 24 процента за прехвърлянето на новопостроени имоти от строителни дружества към частни купувачи. Предвижда се разсрочването да важи за три години, от 2020 до 2022 г. Във всеки случай сумата на отстъпката ще се разпредели през следващите четири години. 6. Отлагане на плащането на данъка върху печалбата при покупко-продажба на недвижими имоти за следващите три години, от 2020 до 2022 г. 7. Отстъпка от данъка, равна на 40 процента, за разходите за предоставяне на услуги за енергийна ефективност и естетическо подобряване на сгради до сумата от 16 хиляди евро. Отстъпката ще се предоставя за приходите от годините 2020 - 2022 г. Във всеки случай сумата на отстъпката ще се разпредели през следващите четири години. 8. Промяна на ставката на ДДС от 24 на 13 процента за всички стоки от първа необходимост, свързани с отглеждането на малки деца. 9. Промяна на ставката на ДДС от 24 на 13 процента за каските за мотоциклети и за детските столчета за автомобили. 10. Нова схема за уреждане на данъчни задължения. Всички неуредени задължения могат да бъдат изплатени на 24 или 48 вноски според вида на задължението. По-конкретно 24-те вноски се отнасят до редовните задължения като данъка върху дохода и данъка върху недвижимото имущество, а 48-те вноски се отнасят до извънредните задължения като данъка върху наследството. В схемата влизат всички потвърдени просрочени задължения в данъчните служби, одиторските центрове и митниците, а по избор на длъжника могат да бъдат включени и потвърдени и просрочени задължения, които са отложени с административно или съдебно решение. 11. Отмяна на вноската \"солидарност\" са лицата с над 80 процента инвалидност. (БТА) 12. Отмяна на данъка \"лукс\" за личните автомобили, които се използват от многодетни лица с непълнолетни деца. 13. Стимули за прехвърляне на данъчния адрес в Гърция за физически лица, които желаят да инвестират суми над 500 хиляди евро. Тези, които прехвърлят данъчния си адрес в Гърция, ще разполагат със съществени данъчни облекчения за дохода си от цял свят, който независимо от размера си ще се облага със сумата от 100 хиляди евро плюс 20 хиляди за всеки член на семействата им. Прехвърлилите данъчния си адрес в Гърция ще трябва в рамките на три години да реализират инвестиции от 500 хиляди евро. 14. Освобождаване на юридически лица с данъчен адрес в Гърция от данък върху дохода от прехвърляне на дружествени дялове. 15. Освобождаване от данък върху дохода и вноска \"солидарност\" на лихвите от дружествени облигации, вписани на организирания пазар. 16. Еднократно отписване на задължения на физически и юридически лица на обща стойност до 10 евро на данъчно задължено лице.", "date": "2019.12.30", "title": "Данъчни облекчения влизат в сила в Гърция от 1 януари"}
{"url": "https://www.24chasa.bg/novini/article/8020754", "text": "Група от три косатки беше забелязана за пръв път в Месинския пролив, разделящ италианския полуостров от Сицилия, предаде Франс перс, цитирана от БТА.  Групата е същата, която е била видяна преди няколко дни в близост до пристанището на Генуа, което означава, че е изминала около 800 километра за една седмица. Косатките са били забелязани от спортния риболовец Симоне Вартули, който плавал с лодка в пролива. \"Отначало се изплаших, защото това са огромни животни, призна 25-годишният италианец. Но успях да прекарам с групата около час, като накрая се доближих до нея на около 1 метър!\" Появяването на морските бозайници в този район може да им създаде проблеми заради интензивния морски трафик в пролива, предупреждават морски биолози.", "date": "2019.12.30", "title": "Косатки за пръв път бяха забелязани в Месинския пролив"}
{"url": "https://www.24chasa.bg/novini/article/8020738", "text": "Призраците и вампирите вече не са в класациите – тайни правителствени сюжети обаче са. През това десетилетие теориите на конспирацията бяха централна тема в международната политика и САЩ бяха начело на всички, коментира  Ето списък от десет най-големи конспиративни теории, които привличат вниманието ни през последните 10 години. Трагедията на полет MH370 на Малайзийските авиолинии се превърна в катастрофата на века.   а оттогава в Индийския океан са открити само няколко парчета отломки. Конфликтните данни на малайзийските власти и неубедителните констатации на две масови операции по издирването му едва ли са удовлетворили семействата на жертвите, така че теоретиците на конспирацията започнаха да търсят обяснения къде е отишъл самолетът: предположенията включват дистанционно отвличане, прихващане от военен самолет от трета страна, заговор за самоубийство от пилота и мистериозен пътник, който поел управлението на самолета. Една от теориите дори предполагаше, че MH370 е същият самолет като MH17, друг Boeing 777, който беше свален над Източна Украйна месеци по-късно.  Там той уби шестима учители и 20 деца на възраст между шест и седем години, преди да се самоубие. Установено е, че извършителят имал множество проблеми с психичното здраве, съчетани с „презрение към човечеството“. В Интернет скоро се появиха твърдения, че клането е фалшива операция, организирана от правителството за насърчаване на подкрепа за по-строг контрол на оръжията. Основателят на InfoWars Алекс Джоунс дори предположи, че стрелбата изобщо не се е случила, защото медиите уж са използвали грийнбокс при отразяване на историята. През октомври тази година съдебните заседатели осъдиха друг теоретик на конспирацията, който твърди, че клането е измислено, да плати 450 000 долара на бащата на момче, убито при атаката срещу Sandy Hook. Президентът на САЩ Доналд Тръмп се превърна в магнит за всевъзможни теории на конспирацията, а съпругата му Мелания претърпя някои тежки щети. Спекулации, които предполагат, че Първата дама е била заменена от подобно изглеждаща на нея жена за първи път се появи в социалните медии през 2017 г. Тогава, вече спрян акаунт в Twitter публикува странични стари и скорошни снимки на Мелания като „доказателство“, че лицето и косата й изглеждат различно. Потребителят въобще не пожела да каже какво се е случило с „истинската“ Мелания. Тази теория се появява няколко пъти през 2019 г. след публичните изяви на Мелания заедно с Доналд Тръмп. Тя никога не е отговаряла на твърденията, за разлика от президента, който обвини медиите, че са фотографирали жена му така, че тя изглежда различно. Докато ИДИЛ, незаконната терористична група превзе значителни части на Ирак и Сирия в средата на 2010 г.,  беше „разкрит“ като еврейски актьор на име Саймън Елиът. Слухът в интернет, който се появи през 2014 г., цитира несъществуващи документи, за които се твърди, че са изтекли от Националната агенция за сигурност на САЩ и Едуард Сноудън, в които се казва, че разузнавателните агенции на САЩ, Израел и Великобритания са разработили ИДИЛ като място за събиране на терористи от цял свят под един чадър. Тези измислени изтичания на информации, според статии и публикации, които за пръв път се появяват в арабски езикови социални медии, твърдят, че Абу Бакр ал Багдади / Саймън Елиът е преминал военно обучение при Мосад. Фалшиви снимки дори бяха публикувани от срещата на Ал Багдади с Джон Маккейн. И адвокатът на Сноудън, и американските власти отрекоха историята като измама. Сега, вече отминала, Ебола беше ужасът на деня през 2014-2016 г., когато най-лошото огнище на болестта в историята доведе до над 11 000 смъртни случая в Западна Африка. Малко след като започна епидемията, Daily Observer, основен либерийски вестник, публикува статия, в която Ебола е описана като биологично оръжие, проектирано от Министерството на отбраната на САЩ. Статията е написана от Кирил Е. Бродерик, либерийски професор по растителна патология, който по това време преподава в Държавния университет в Делауеър. Той също включи американския Център за контрол на заболяванията, Световната здравна организация, Лекари без граници и американската изследователска лаборатория в Кенема (Сиера Леоне) в предполагаемия сюжет. Северна Корея отново направи актуална тази история по-късно през 2014 г. В статия, публикувана от държавната агенция KCNA, се твърди, че бивш помощник на Роналд Рейгън ги е информирал, че САЩ са създали прародител на вируса „с цел започване на биологична война”. В статията се появява само фамилното име на този сътрудник – Робъртс, а американските медии го свързват с Пол Крейг Робъртс, икономист, който имаше роля в администрацията на Рейгън като помощник–секретар на хазната. Историята на KCNA се позова на онлайн блог на Робъртс, който цитира изявленията на Бродерик. От теорията за плоската Земя не е имало по-голяма географска конспирация, че Финландия, законна държава с население от 5,5 милиона души, е само измама. Изглежда, че твърдението е публикувано за първи път от потребител под псевдонима Raregans в Reddit през 2015 година. В пост, обсъждащ странни неща, които правят родителите, Raregans твърди, че родителите му са му казали, че Япония е измислила със съгласието на Съветския съюз „сушата“, наречена Финландия, където всъщност е вода, за да лови риба без ограничения. След това той твърди, че рибата е била транспортирана през СССР под прикритието на продукти на Nokia (японска компания) и че ООН също е участвала в измамата на международната общност. The Economist, водещо списание, отразяващо международния бизнес и геополитиката, даде много повод за размисъл на заговорниците, когато публикува прогнозите си за 2015 г. Корицата на броя „Светът през 2015 г.“, в който бяха включени световни лидери и поп културни личности, беше изпълнена с криптирани послания. Те включваха две стрели, забодени в земята с цифрите ‘11.5 ‘и ‘11.3’ върху тях, „Федерален резерв“, написан на игра, наречена ‘Паника’, облак от ядрени гъби под образа на двуличен свят, човек свири на лула до Владимир Путин и някои други символа. Като се има предвид, че The Economist е отчасти притежание на Ротшилд, богатото семейство, отдавна свързано с теории за управление от едно световно правителство, някои хора се втурнаха да предполагат, че така владетелите в сянка се опитват да общуват помежду си или да кодират облика на Новия световен ред. Обърканата президентска кампания през 2016 и твърденията в социалните медии доведоха до теория, че изтъкнати демократи, включително Хилари Клинтън, са част от нелегална педофилска мрежа, действаща от пицария във Вашингтон, наречена Comet Ping Pong. Тази теория се корени в имейлите, хакнати от акаунта на председателя на кампанията на Клинтън Джон Подеста, месец преди изборите. След като е установено, че Подеста е споменал Comet Ping Pong в имейлите си, публикувани от WikiLeaks, фенове на конспиративните теории фалшиво заключиха, че пицарията се използва като прикритие на операцията за трафик на деца за секс. През декември 2016 г. мъж стреля с пушка AR-15 вътре в пицарията, докато „саморазследваше“ твърденията. Осъден е на 4 години затвор. Оттогава тази теория е дискредитирана от редица медийни организации и полицията. Американска технологична фирма прикри намесата на Украйна в изборите през 2016 г. Имаше друга основна теория на конспирацията, свързана с изборите през 2016 г., която беше подхвърлена от Доналд Тръмп в неговия скандален телефонен разговор с Украйна, но се разпространяваше заедно с искането му за разследване на Джо Байдън. Според нея, CrowdStrike, частна охранителна фирма със седалище в Калифорния, натоварена от Националния комитет на Демократическата партия да разследва нарушения в сигурността на сървъра на партията, е скрила доказателства, че Украйна е хакнала този сървър (съхранявайки го в Украйна) и е обвинила Русия, за да прикрие ролята на Украйна. Привържениците на тази теория, включително самият Доналд Тръмп, твърдят, че CrowdStrike е собственост на „богат украинец“, въпреки че всъщност съоснователят на фирмата Дмитрий Алперович е роден в Русия и е гражданин на САЩ. По-късно стана ясно, че CrowdStrike никога не е имала физически достъп до сървъра на демократите и е предала всички доказателства на Министерството на правосъдието, което не е открило никакви грешки от страна на фирмата. Финансистът Джефри Епщайн беше намерен мъртъв в килията си в затвора през август, докато чакаше съдебен процес по обвинения в трафик на деца. В официалния доклад на съдебния патолог се стига до заключението, че Епщайн е използвал чаршафа си, за да създаде импровизирано въже и да се обеси. Финансистът, който пледира „невинен“ по обвиненията, в миналото беше близък с влиятелни личности като Бил Клинтън, Доналд Тръмп и принц Андрю. Подозрителните подробности в историята (като факта, че той е бил свален от наблюдение за самоубийство само дни преди смъртта си или че охранителите му спели тази нощ) подхранват теории, че някои от приятелите на Епщайн се опитват да му затворят устата завинаги, за да не ги издаде. Аутопсията разкри, че Епщайн има счупени кости на врата – нараняване, което може да се случи при самоубийство чрез обесване – въпреки че частен патолог, нает от семейството на Епщайн, твърди, че нараняванията повече отговарят на „удушаване“. Министерството на правосъдието заяви, че никой не е влизал в килията на Епщайн през нощта, когато той е починал, което означава, че няма доказателства, които да предполагат, че той е умрял по друг начин, различен от самоубийството. Двамата пазачи, на които е възложено да наблюдават Епщайн, са обвинени в заговор и фалшифициране на видеозаписи.", "date": "2019.12.30", "title": "Най-големите конспиративни теории през последните 10 години"}
{"url": "https://www.24chasa.bg/novini/article/8021112", "text": "След неособено оптимистични месеци мениджърите през декември са настроени позитивно за компаниите, които управляват, сочат данните на Националния статистически институт. Според тях общият показател на бизнес климата през последния месец на годината се повишава с 0.9 пункта спрямо ноември в резултат на подобрение на показателите в промишлеността, строителството и сектора на услугите. Промишленост. Съставният показател \"бизнес климат в промишлеността\" нараства с 0.7 пункта, което се дължи на благоприятните оценки на мениджърите за настоящото бизнес състояние на предприятията. Анкетата отчита и известно увеличение на осигуреността на производството с поръчки, което обаче не е съпроводено с повишени очаквания за производствената активност през следващите три месеца, коментира  . Основните фактори, затрудняващи дейността на предприятията, остават свързани с недостига на работна сила и несигурната икономическа среда. По отношение на продажните цени в промишлеността очакванията на мениджърите са за запазване на тяхното равнище през следващите три месеца. Строителство. През декември съставният показател \"бизнес климат в строителството\" се увеличава с 2.6 пункта в резултат на подобрените оценки на строителните предприемачи за настоящото бизнес състояние на предприятията. По тяхно мнение получените нови поръчки през последния месец се запазват, но прогнозите за дейността през следващите три месеца се влошават. Недостигът на работна сила, несигурната икономическа среда и конкуренцията в бранша продължават да са основните проблеми, ограничаващи бизнеса в сектора. За продажните цени в строителството по-голяма част от мениджърите очакват те да останат без промяна през следващите три месеца. Търговия на дребно. Съставният показател \"бизнес климат в търговията на дребно\" запазва приблизително нивото си от предходния месец. Прогнозите на търговците на дребно както за обема на продажбите, така и за поръчките към доставчиците от външния пазар през следващите три месеца са благоприятни. Най-сериозните затруднения за дейността на предприятията остават конкуренцията в бранша, недостатъчното търсене и несигурната икономическа среда. По отношение на продажните цени преобладаващите очаквания на търговците са за запазване на тяхното равнище през следващите три месеца. Услуги. През декември съставният показател \"бизнес климат в сектора на услугите\" се повишава с 0.9 пункта в резултат на по-благоприятните оценки и очаквания на мениджърите за бизнес състоянието на предприятията. По-оптимистични са и мненията им за търсенето на услуги през следващите три месеца. Конкуренцията в бранша, несигурната икономическа среда и недостигът на работна сила продължават да са основните пречки за развитието на бизнеса. За продажните цени в сектора мениджърите предвиждат те да останат без промяна през следващите три месеца.", "date": "2019.12.30", "title": "В последния месец на годината мениджърите са оптимисти"}
{"url": "https://www.24chasa.bg/novini/article/8021304", "text": "Владимир Путин бе назначен за и. д. президент на Русия на 31 декември 1999 г. от тогавашния президент Борис Елцин. Оттогава той заема президентския или премиерския пост в продължение на две десетилетия.  Следват някои ключови събития през 20-те години на Путин на власт: 9 август 1999 г. - По време на икономическата криза президентът Елцин назначава малко известния шеф на службите за сигурност Владимир Путин за свой пети поред премиер за по-малко от година и заявява, че иска Путин да стане негов приемник на президентския пост. През следващите седмици бомбени атентати срещу жилищни блокове в цяла Русия отнемат живота на повече от 300 души. Путин обвинява за атаките чеченските бунтовници. Неговата популярност нараства заради твърдия му отговор, който включва въздушни удари срещу части от Чечения и офанзива за връщане на отцепилата се южна провинция в състава на Русия. Някои критици на Кремъл поставят под съмнение дали чеченските екстремисти наистина стоят зад атентатите срещу жилищните сгради. 31 декември 1999 г. - Болният Елцин подава оставка и назначава Путин за и. д. президент. 26 март 2000 г. - Путин печели първите си президентски избори. 12 август 2000 г. - След експлозия на борда й ядрената подводница \"Курск\" потъва на дъното на Баренцово море, при което загива целият екипаж от 118 моряци. Имиджът на Путин е разклатен, след като коментира инцидента едва след четири дни. 2002 г. - Чеченските екстремисти взимат за заложници повече от 800 души в московски театър. Спецчастите щурмуват сградата, но използват отровен газ, при което загиват много от заложниците. 2003 г. - Петролният магнат Михаил Ходорковски е арестуван и обвинен в измами. По-късно той е осъден и изпратен в затвора след процес, за който неговите привърженици твърдят, че е наказание за опитите му за намеса в политиката. Той е освободен едва през 2013 г., след като Путин го помилва. март 2004 г. - Путин печели втори президентски мандат с повече от 70 процента подкрепа, след като високите цени на петрола подхранват бум на потреблението и повишават жизнения стандарт - тенденция продължила още четири години. септември 2004 г. - ислямистки бойци взимат за заложници повече от 1000 души в училище в Беслан, Южна Русия, като предизвикват тридневна заложническа драма, завършила с щурм. Общо 334 от заложниците загиват, повече от половината от тях деца. Родителите на някои от тях казват, че властите са действали некомпетентно, и обвиняват Путин. декември 2004 г. - Путин премахва преките избори за губернатори на регионите, които ще се назначават директно от Кремъл. Путин твърди, че решението е необходимо, за да се запази единството на Русия. 2005 г. - Путин определя разпадането на Съветския съюз през 1991 г. като \"най-голямата геополитическа катастрофа\" на 20-и век. 2006 г. - Разследващата журналистка Ана Политковская, критик на нарушаването на човешките права в Чечения, е убита в Москва на навръх рождения ден на Путин. Критикът на Кремъл Александър Литвиненко умира в Лондон през същата година, след като е отровен с радиоактивно вещество. Британското разследване години по-късно стига до извода, че той е бил убит от руски агенти. 2007 г. - Путин държи реч в Мюнхен, в която отправя нападки срещу Вашингтон за \"неограничаваната почти от нищо свръхупотреба на сила в международните отношения\". май 2008 г. - Тъй като конституционните ограничения не му позволяват да продължи да бъде президент повече от два последователни мандата, Путин става министър-председател, след като съюзникът му Дмитрий Медведев е избран за президент. август 2008 г. - Русия побеждава в кратка война срещу Грузия. Тбилиси губи контрола над две отцепнически области, където се настаняват руски войски. 2012 г. - Путин се връща на президентския пост, спечелвайки изборите с 60 процента от гласовете, след решение президентският мандат да бъде удължен от четири на шест години. Големи протести срещу Путин избухват преди и след изборите, чиито резултати според критици са манипулирани. 7-23 февруари 2014 г. - Русия е домакин на зимните олимпийски игри в черноморския курорт Сочи. 27 февруари 2014 г. - Руски сили започват анексията на Крим от Украйна, след като протестите в Киев свалят от власт проруския президент Виктор Янукович. Русия включва в състава си Крим следващия месец след произвеждането на заклеймен от Запада референдум. САЩ и ЕС налагат санкции на Москва. април 2014 г. - Избухва бунт на проруски сепаратисти в Източна Украйна. Той довежда до продължаващ и досега конфликт, отнел живота на повече от 13 000 души и в резултат на който бунтовниците установяват контрол над обширна територия. Западните страни обвиняват Русия в подкрепа на сепаратистите. Москва отрича пряко участие в конфликта. 30 септември 2015 г. Русия започва да нанася въздушни удари в Сирия в рамките на най-голямата си намеса в Близкия изток от десетилетия, накланяйки везните в полза на президента Башар ал Асад. ноември 2016 г. - Доналд Тръмп е избран за президент на САЩ, след като обещава да подобри влошените отношения с Москва. Американските власти обаче стигат до извода, че Русия се е опитала да се намеси в изборите в полза на Тръмп, което хвърля тъмна сянка върху американско-руските отношения, въпреки че Москва отрича. 4 март 2018 г. - Бившият руски шпионин Сергей Скрипал и дъщеря му са отровени в Англия с нервнопаралитично вещество. Те оцеляват, но живееща наблизо жена умира, след като приятелят й донася вкъщи намерената отрова в изхвърлен флакон от парфюм. Великобритания обвинява Русия, но Москва отрича да е замесена. 19 март 2018 г. - Путин печели зашеметяваща изборна победа и нов президентски мандат до 2024 г. юни/юли 2018 г. - Русия е домакин на Световното първенство по футбол за мъже. юли 2019 г. - В Москва избухват протести заради местните избори, които според антикремълската опозиция са произведени нечестно. Тези протести прерастват в най-голямото протестно движение в Москва от години преди да стихнат. декември 2019 г. - Путин се хвали с преднината, която страната му има при хиперзвуковите оръжия, и твърди, че останалите държави се опитват да я догонят. (БТА)", "date": "2019.12.30", "title": "Владимир Путин: 20 бурни години като лидер\nна Русия"}
{"url": "https://www.24chasa.bg/novini/article/8021311", "text": "Гръцките власти са наложили забрана за движение на тежкотоварни автомобили и автобуси по магистралата Ламия - Атина заради обилния снеговалеж, съобщава АНА-МПА. Засега движението на леки автомобили е без ограничения, а забраната се отнася само до тежките превозни средства. След 11 часа сутринта обстановката се е усложнила допълнително, като снеговалежът е обилен, а на места има и заледявания. Пътните служби почистват и обработват платното със смеси против заледяване.", "date": "2019.12.30", "title": "Забранено движението на камиони по АМ \"Ламия - Атина\" заради обилния сняг"}
{"url": "https://www.24chasa.bg/novini/article/8021365", "text": "Температурите се повишиха рекордно в Хобарт, столицата на австралийския островен щат Тасмания, известен със студения си климат, тъй като е най-близката точка на страната-континент до Южния полюс, предадоха Ройтерс и БТА. Понастоящем в Хобарт температурата е 40,8 градуса - два пъти по висока от средната лятна норма от 20 градуса по Целзий. Този понеделник беше отчетен от местните метеоролози като най-топлия декемврийски ден, регистриран някога в града. Екстремните температури засегнаха и Тасмания, след като причиниха едни от най-опустошителните горски пожари на австралийския материк. Топлият въздух от континента се е насочил на юг, затопляйки и близките до Южния полюс тасманийски зони. Измерените температури в столицата Хобарт са били по-високи отколкото в тропически зони в северната част на острова. Топлият вятър е повишил с осем градуса температурата в града само за 10 минути. ", "date": "2019.12.30", "title": "Рекордни горещини в Тасмания, температурите са с 20 градуса над нормата"}
{"url": "https://www.24chasa.bg/novini/article/8019217", "text": "Лавина от граждански дела на полицаи срещу МВР засипа районните съдилища в страната. За последните 3 месеца от 2019-а близо 1000 дела са разгледани от магистратите в Гоце Делчев, Разлог, Свиленград, Хасково, Бургас, Сливен, Девин, Габрово, Смолян, Плевен, Видин и др. Поне още толкова са подадените искови молби, по които тепърва магистратите ще заседават. Служителите на реда и искат допълнително заплащане. В някои от малките съдилища на ден излизат по 20-ина решения. В последния месец има над 200 осъдителни за МВР решения на първа инстанция. По-малко са отхвърлените искове. Очаква се още полицаи да предявят претенции. Вероятно това ще направят и вече бивши униформени, които са работили от 2016 до 2019 г. В зависимост от това в коя структура на МВР работят, исковите молби са срещу ОД на МВР, “Пожарна безопасност и защита на населението”, “Гранична полиция” и “Национална полиция”. Делата в Благоевградска област са над 300, а излезлите решения от съдилищата в Гоце Делчев и Разлог са около 30. Над 300 са делата и в Смолянска област. В Хасковска са близо 200. Само за последния месец в районния съд в Бургас има излезли около 40 решения, други близо 100 дела са в ход. В Хасково първите пожарникари вече са осъдили МВР, в Сливен текат около 30 дела, толкова са и в Габрово. За октомври и ноември районният съд в Плевен е излязъл с около 20 осъдителни за МВР решения. Съдът в Момчилград гледа над 100 такива дела, почти толкова са и в Свиленград. Репортерска проверка обаче установи, че съдебната практика по този вид масови еднотипни дела е различна и стана ясно, че по един и същи казус магистрати дори и от един съд често излизат с коренно противоположни решения. Във Велико Търново преобладаващо се отхвърлят исковете на служителите на реда. В Плевен, Харманли и Бургас едни районни съдии отхвърлят исковете на полицаите, други ги одобряват. Всяка една от молбите е за изплащане на дължими суми от 1000 до 2000 лв. за последните 3 г. Отделно от тези пари се претендира за лихви и адвокатски хонорар. Между 200 и 300 лв. са лихвите за всеки иск, около 400 лв. е адвокатският хонорар. От своя страна съдилищата присъждат на МВР внасяне на държавна такса около 100 лв. и възнаграждение на вещо лице - счетоводител, от 200 до 300 лв. Ако всички решения влязат в сила, Претенциите за неизплатени пари са на полицаи, гранични полицаи, пожарникари и жандармеристи, които работят на 12- и 24-часови смени и полагат нощен труд от 22 до 6 ч. Те твърдят, че тези 8 нощни часа трябва да се преизчислят към дневни по коефициент 1,143. Претенциите им са за дължимо допълнително възнаграждение за положен нощен труд, който не е бил адекватно заплатен поради това, че не е преобразуван в дневен с прилагане на коефициента. Всъщност това е ставало допреди няколко години и е било регламентирано в специална наредба, действала до 2015 г. Тя е била отменена от други две наредби от 2015 и 2016 г. за организацията и разпределянето на работното време. Първата е отменена от ВАС през 2016 г., а преди дни съдът отмени и втората. В тях липсва норма за преобразуване на часовете нощен труд с коефициент 1,143. Текстовете гласят, че при работа на смени е възможно полагането на труд и през нощта между 22 и 6 ч, като работните часове не следва да надвишават 8 часа за всеки 24-часов период. Няма изрична регламентация за преизчисляване на нощния труд в дневен. Липсата на специална норма обаче според съда не следва да се тълкува като забрана за преизчисляване на положените часове нощен труд в дневен, а представлява празнота в уредбата. Така повечето магистрати приемат, че следва да се приложи общото гражданско законодателство - Кодексът на труда и Наредбата за структурата и организацията на работната заплата (НСОРЗ), където нощният труд е определен 7 часа. Така при сумирано изчисляване на работното време нощните часове се превръщат в дневни с коефициент, равен на отношението между нормалната продължителност на дневното (8 часа) и нощното (7 часа) работно време, или 8:7, което е коефициент 1,143. Ако това не се направи, то служителят в МВР се поставя в неравностойно положение спрямо работниците и служителите, чиито правоотношения се регламентират от Кодекса на труда, категоричен е съдът. Според юристите на МВР обаче нормалната продължителност на работното време за служители в МВР е 8 часа на всеки 24-часов период  . Нощният труд не е извънреден. Следователно нормалната продължителност на работното време към нормалната продължителност на нощния труд по Закона за МВР е 8:8, или коефициент 1. Повечето съдилища обаче не приемат тези доводи и на първа инстанция МВР получава преобладаващо осъдителни решения. Тези съдии, които пък отхвърлят исковете, твърдят, че коефициентът 1,143 не трябва да се прилага, защото в Закона за МВР е регламентирано полагане на 8-часов нощен труд, за разлика от работещите по Кодекса на труда. Пред съдилищата се представят различни решения на други магистрати в една или друга полза. Някои обаче не се съобразяват с мнението на колегите си от друг район с мотив, че многобройната практика, в която съдилищата приемат, че положеният от държавните служители в МВР нощен труд се преизчислява с коефициент 1,143, не е задължителна и не обвързва друг съд. на окръжните съдилища. В Бургас и Плевен например уважават полицейските искове. Но и там има различия в тълкуванията. Плевенски магистрати не приемат за доказано, че е положен извънреден труд, който трябва да се плати с 50% повече, но са категорични, че има допълнително отработени часове, получени чрез използването на коефициента 1,143, и те трябва да се платят по обичайната дневна ставка. В Бургас уважават исковете на полицаите, но някои окръжни съдии са открили още нещо. От 1 януари до 17 юли 2018 г. е действала Наредба за работно време, в която пише “отработените часове се отчитат за извънреден труд без превръщане на нощните часове в дневни”. След това пък е заличен изразът “без превръщане на нощните часове в дневни”. Заради това окръжни съдии приемат полицейските искове за 2016-2019 г., но изключват периода от 1 януари до 17 юли 2018 г. Не е ясно дали ще се стигне до искане за тълкувателно решение, за да няма разминавания в отсъжданията по един и същи казус. Юристите на различните структури на МВР, към които са насочени исковете, излагат идентични доводи в съда и оспорват исковете като неоснователни и недоказани. Твърдят, че Наредбата за работната заплата се прилага за работниците и служителите, които работят по трудово правоотношение съгласно Кодекса на труда. Полицаите са държавни служители и техните правоотношения са уредени в Закона за МВР Правилото за преизчисляване на часовете положен нощен труд към дневни часове се прилагало за работещите по трудово правоотношение, защото в Кодекса на труда била регламентирана различна нормална продължителност на дневния и на нощния труд. Съгласно закона нормалната продължителност на работното време на държавните служители била 8 часа дневно и 40 часа седмично при 5-дневна работна седмица. При работа на смени било възможно полагането на труд и през нощта между 22 ч и 6 ч, като нощните часове не следвало да надвишават средно 8 часа за всеки 24-часов период. За да се извърши преизчисляване на часовете нощен труд към дневни с коефициент 1,143, би означавало с неприложим към случая подзаконов акт да бъде пренебрегната законовата норма. Не била налице празнота, а имало специфична законова уредба, различна от общата, с която била допусната продължителност на нощния труд от 8 часа. За държавните служители, които работят по Закона за МВР, когато положеният нощен труд е в рамките на 8-часова продължителност, той не се трансформирал в дневен, а се заплащал по 0,25 лв. на час. Законът за МВР прави ясно разграничение между извънреден и нощен труд Извънредният труд представлявал работа извън редовното работно време до 280 часа годишно, което за служителите на смени се компенсирало с 50% увеличение върху основната заплата. Нощният труд пък се заплащал допълнително с по 0,25 лв. на час. Полицаите неправилно обосновавали своята претенция, като търсят допълнително възнаграждение за нощен труд в размер, увеличен с 50% върху основното месечно възнаграждение, което не е редно, защото по този ред се формирал размерът на допълнителното възнаграждение за извънреден труд. 966 лв. ще е най-ниската основна заплата на униформен полицай със средно образование от новата година, когато заплатите в бюджета ще скочат с 10%. Най-високата е за главния секретар - 2719 лв. 1263 лв. ще вземат разузнавачите по районните управления. Това обаче са основни заплати, към които всеки месец се начисляват допълнителни суми за прослужено време, извънреден труд, работа в специфични условия. Заплащането на извънредния и нощен труд на униформените предизвика дори протести в последните години. Ставката е 25 ст. на час по наредбата от 2016 г., което означава, че за нощно дежурство от 8 часа се плащат по 2 лв. Синдикатите настояваха парите да се вдигнат до 2,50 лв. Ръководството на МВР намери пари за 1 лв. на час. Парите са предвидени в проектобюджета на министерството за 2020 г. Над 90% от бюджета на силовото ведомство са за заплати. ", "date": "2019.12.30", "title": "Лавина от дела на полицаи срещу МВР заради нощния труд"}
{"url": "https://www.24chasa.bg/novini/article/8021465", "text": "Британският певец Роби Уилямс се похвали, че най-голямото постижение в живота му било моногамията, пише сайтът Контактмюзик. Според признанията на бившата звезда от състава \"Тейк дет\" успехите в кариерата , с продадени 77 милиона плочи зад гърба му, не са нищо в сравнение с това, че е изградил здраво семейство. Уилямс е женен за Айда Фийлд от 2010 година, от която има три деца - Теди, Чарли и Коко. Красотата на съпругата му го е направила моногамен и той не изпитвал нужда да се вглежда настрани. Другото важно постижение в живота му било превръщането му в трезвеник. И третото - децата, но за тях по-голяма заслуга имала Айда, отколкото той самият,довери певецът, предаде БТА. Въпреки че дните за партита и запои били зад гърба на 45-годишния Роби Уилямс, той си призна, че все още се бори със старите си демони, които не спирали да го навестяват и изкушават.", "date": "2019.12.30", "title": "Роби Уилямс се похвали със своята моногамност"}
{"url": "https://www.24chasa.bg/novini/article/8021472", "text": "Около 100 000 души бяха приканени тази вечер да напуснат пет предградия на австралийския град Мелбърн заради пожарите. Пожарникар доброволец загина в друга част на Австралия, също опустошена от огнената стихия, предаде Франс прес, цитирана от БТА.  Властите в Мелбърн, втория най-големия град в Австралия, призоваха жителите на пет предградия да напуснат домовете си, след като огнената стихия опустоши 40 хектара пасища в района. В Бандура, град на 16 километра северно от центъра на Мелбърн, в който има два големи университетски кампуса, разпространяването на огъня към жилищни сгради беше временно спряно, но не и овладяно. Медии излъчиха кадри, на които се виждат самолети цистерни да прелитат над предградията, а семействата да обливат с вода къщите си. В щата Нов Южен Уелс пожарникар доброволец загина, а двама негови колеги бяха ранени в борбата с друга огнена стихия. От началото на септември в пожарите, унищожили над 1000 къщи и над три милиона хектара насаждения в Австралия, загинаха 11 души. Днес страната е обхваната от нова гореща вълна, като в щата Западна Австралия температурите достигнаха 47 градуса по Целзий. На други места термометрите също показват над 40 градуса. Заради огнената стихия, която причини опасен смог в Сидни и други градове, се появиха призиви за евентуална отмяна на новогодишната заря. В Сидни под петиция за отмяна се подписаха 270 000 души, но властите решиха заря да има. В австралийската столица Канбера обаче зарята бе отменена.", "date": "2019.12.30", "title": "Пожарите в Австралия взеха нова жертва"}
{"url": "https://www.24chasa.bg/novini/article/8021476", "text": "Иранското ядрено споразумение е в опасност от разпадане заради позицията на САЩ и европейските участници в него, заяви днес руският министър на външните работи Сергей Лавров, цитиран от ТАСС и БТА. Той каза това след среща в Москва с иранския външен министър Мохамад Джавад Зариф. Лавров е споделил със Зариф за усилията, които Русия полага за съхраняване на ядреното споразумение. Със съжаление отбелязваме непоследователността на нашите партньори от Европейския съюз, които не изпълняват всичките си задължения по споразумението, подчерта той. Лавров съобщи, че догодина ще посети Иран по покана на Зариф. \"Моят приятел и колега ме покани да посетя Техеран догодина. С удоволствие ще се възползвам от тази покана\", каза руският външен министър. Лавров засегна и либийския въпрос. Идеята за зона, забранена за полети, над Либия навява асоциации с авиоударите на НАТО по либийската територия през 2011 г., каза той. По-рано италианският премиер Джузепе Конте заяви, че създаването на такава зона може да допринесе за прекратяване на огъня в Либия.", "date": "2019.12.30", "title": "Русия: Иранското ядрено споразумение е в опасност заради САЩ"}
{"url": "https://www.24chasa.bg/novini/article/8021256", "text": "Ричард Файнман, гениалният касоразбивач, отворил повечето сейфове в най-секретния проект за създаването на атомната бомба “Манхатън”, става най-великият физик след Айнщайн. Той е първият в света, разгадал йероглифите на маите, календара и посланията им. Ученият има изключителни заслуги в създаването на теорията на квантовата електродинамика, която обяснява мистериозното поведение на електроните и прогнозите му са толкова точни, че учените са изумени и до днес как е знаел всичко това без подходящия инструментариум. Поставя началото на много нови дисциплини, включително в разработването на теория, която едва сега е приета от всички и изглежда има шанс да стане отдавна търсената Теория на всичко. Тоест да обедини Общата теория на относителността на Айнщайн с квантовата механика. Файнман също като Айнщайн провежда мисловни експерименти, след което със стряскаща точност резултатите му се потвърждават от проведените реални експерименти.  \"Съществуват обикновени гении, които създават важни неща, но като изучиш метода им, можеш да разбереш как са се досетили за тях - казва Нобеловият лауреат Ханс Бете. - А съществуват и изключителни гении - магьосници, които изобщо не можеш да разбереш как са стигнали до идеите си. Ричард Файнман е от тях.\" Според него другият маг е Алберт Айнщайн. Неслучайно Файнман е сочен за втория най-велик ум след Айнщайн. Стивън Хокинг се прекланя пред него. В науката Файнман е рокзвездата, Нобелов лауреат и любим учен на поколения физици. Основателят на \"Майкрософт\" Бил Гейтс го боготвори и в негова чест създава виртуален музей. \"Най-добрите научни лекции, които някога съм виждал\", твърди с възхищение Бил Гейтс. Сред големите му почитатели е и българският княз Кирил, който е завършил с отличие квантова физика в Принстън. Той бе така любезен да сподели пред “Космос” мнението си за великия учен в този брой.", "date": "2019.12.30", "title": "Ричард Файнман - касоразбивачът, станал най-великият физик след Айнщайн"}
{"url": "https://www.24chasa.bg/novini/article/8021550", "text": "След големите наводнения през тази година във Венеция любимата на туристите базилика Сан Марко е претърпяла щети за поне 5.5 млн. долара. Въпреки че, според Асошиейтед прес, повечето от повредите са отстранени, са оставени минимални следи, така че туристите, които посещават мястото, да видят до къде са стигали високите води, или така наречената \"аква алта\". 23-годишната базилика беше наводнена миналия месец, когато Венеция се сблъска с един от най-големите приливи в историята си. Тя беше затворена за около седмица за почистване и ремонт. Въпреки че посетителите вероятно няма да забележат видима разлика, ако влязат в базиликата днес, щетите са налице - макар и невидими за случайния наблюдател, предаде \" \". Според главния надзирател на базиликата Карло Алберто Тесерин те се откриват с помощта на нова технология. Повредена е подземната крипта на базиликата, която остава под вода за около 24 часа. Част от плочките на купола й също липсват. За първи път в историята на църквата водата влиза през прозорците й, посочва T+L. Когато първоначално е построена, Сан Марко е разположена в част от Венеция, която се счита за безопасна при ежегодните наводнения. Но тази година бедствията доказаха, че никъде във Венеция не е безопасно. Най-опасна за базиликата е солта от водите на лагуната. Тя прониква в мраморните й колони. В сградата са използвани повече от 130 различни вида мрамор, някои от които вече не съществуват. Когато първоначално е построена, Сан Марко е разположена в част от Венеция, която се счита за безопасна при ежегодните наводнения. Но тази година бедствията доказаха, че никъде във Венеция не е безопасно. Най-опасна за базиликата е солта от водите на лагуната. Тя прониква в мраморните й колони. В сградата са използвани повече от 130 различни вида мрамор, някои от които вече не съществуват.", "date": "2019.12.30", "title": "Базиликата Сан Марко със щети за 5.5 млн. долара след наводненията"}
{"url": "https://www.24chasa.bg/novini/article/8021612", "text": "Основната опозиционна партия в Турция се противопостави днес на изпращането на турски войници в Либия, като изтъкна, че това може да изостри конфликта в тази страна и да предизвика разрастването му в региона, предаде Ройтерс. Миналата седмица турският президент Реджеп Тайип Ердоган заяви, че правителството ще поиска одобрението на парламента за изпращане на военни части в Либия, след като правителство на националното съгласие на премиера Файез ел Сарадж поиска помощ за отблъскване на настъплението на силите на влиятелния в Източна Либия военен командир Халифа Хафтар. След среща с външния министър Мевлют Чавушоглу във връзка с предложението за изпращане на войници в Либия заместник-председателят на опозиционната Народнорепубликанска партия /НРП/ Юнал Чевикйоз каза, че НРП е против това решение, съобщава БТА. \"Ние смятаме, че трябва да се даде приоритет на дипломацията, вместо да ставаме част от опосредствана война\", каза Чевикйоз. Той добави, че изпращането на войници в Либия ще причини разрастване на конфликтите в региона и ще задълбочи последиците от тях. По-рано НРП подкрепи предложенията за изпращане на турски военни в Северна Сирия, където Турция осъществи три военни операции в продължение на три години. Въпреки това НРП заяви, че не одобрява военни операции извън границите на страната.", "date": "2019.12.30", "title": "Опозицията в Турция е против изпращането на войници в Либия"}
{"url": "https://www.24chasa.bg/novini/article/8021646", "text": "В план-сметката за 2020 г. са предвидени 217, 166 млн.лв., което е с 11, 180 млн.лв. или 5,4 процента повече отколкото средствата за 2019 г. Това се посочва в доклада, който се разглежда днес от Столичния общински съвет, относно план-сметка за дейностите по събиране, извозване, обезвреждане в депа или други съоръжения на битовите отпадъци и за поддържане чистотата на териториите за обществено ползване за 2020 г.план-сметка, предаде БТА. Според разчетите на общината 67 млн. лв. са предвидени за събиране на битовите отпадъци и транспортирането им до депа или други съоръжения за обезвреждане, което е с 4 млн. лв. /6,35 процента/ повече, спрямо средствата за тази дейност за 2019 г. С 3 млн. лв. се увеличават средствата за събиране и транспортиране на битови отпадъци от точки за събиране и планирано увеличение на количеството битови отпадъци с 5 процента повече, спрямо плана от 2019 г. Прогнозите на количеството са за 356 183 тона или с над 15 хил. т. тона повече, спрямо плана за 2019 г. Столичната община планира 1 млн. лв. за разделно събиране на едрогабаритни отпадъци от домакинствата, както и увеличение на количеството едрогабаритни отпадъци с 15 процента повече, спрямо плана за 2019 г. Прогнозите за количеството на едрогабаритни отпадъци са за 80 71 тона. В доклада е посочено, че са завишени изискванията към видовете транспортни средства и специализирана техника, необходима за изпълнение на дейностите по обявената нова обществена поръчка, като всички транспортни средства задължително да отговарят на стандарт минимум ЕURO 6, изпълнителят трябва да достави и монтира за своя сметка технически средства за предаване на данни за запълняемостта на контейнерите за отпадъци. Предвидена е възможност за поставяне на нов вид контейнери за битови отпадъци от 2 250 л до 3 750 л, снабдени с маркери (таг) за електронно отчитане на запълнения обем и местоположението им, като целта е да се оптимизират маршрутните графици, намаляване на трафика. Столичната община предвижда 60, 159 млн. лв. за проучване, проектиране, изграждане, поддържане, експлоатация, закриване и мониторинг на депата, инсталациите и съоръженията за обезвреждане на битовите отпадъци, включително отчисленията по Закона за управление на отпадъците или с 4, 629 млн.лв. /8,34 процента/ повече, спрямо планираните за 2019 г. средства.", "date": "2019.12.30", "title": "217 хил. лв. в план-сметката за чистотата на Столичната община"}
{"url": "https://www.24chasa.bg/novini/article/8021657", "text": "Германският канцлер Ангела Меркел обсъди в отделни телефонни разговори с президентите на Русия и Турция, Владимир Путин и Реджеп Тайип Ердоган, усилията за намиране на дипломатическо решение на конфликта в Либия, предаде Ройтерс, като се позова на говорител на германското правителство. Разговорите бяха проведени на фона на обявеното намерение на Турция да изплати свои войски в Либия. Турският външен министър предупреди, че конфликтът в Либия може да превърне страната в следващата Сирия. Миналата седмица пък президентът Ердоган обяви, че правителството му ще поиска съгласието на парламента за изпращане на военни в Либия по искане на властите в Триполи. Турските войници ще помогнат на подкрепяното от ООН либийско правителство на националното съгласие срещу силите на Халифа Хафтар, който получава военна подкрепа от Русия, Египет и ОАЕ, предаде БТА. Германският правителствен говорител каза, че Германия следи информациите за турските военни планове в Либия с голямо безпокойство. Той призова страните в либийския конфликт да са максимално сдържани и да спазват международното оръжейно ембарго по отношение на оръжейния износ за Либия, както и да увеличат усилията за намиране на дипломатическо решение. По време на двата телефонни разговора на Меркел с Путин и Ердоган лидерите са се разбрали да продължат да обсъждат либийския въпрос. Те са се спрели и на ситуацията в Сирия. Германия предложи да е домакин на международна конференция за мир в Либия, която ООН планира да организира. Тя ще се проведе вероятно в Берлин след срещата на Путин и Ердоган през януари.", "date": "2019.12.30", "title": "Меркел обсъди с Путин и Ердоган ситуацията в Либия"}
{"url": "https://www.24chasa.bg/novini/article/8021655", "text": "46-годишен мъж е задържан в полицейския арест, след като нападнал с нож съпругата си. Произшествието е станало днес около 08:00 ч. в центъра на село Смилец. След подаден сигнал на тел.112 на адреса незабавно е изпратен полицейски екип, който установил и задържал нападателя. На жената, която е получила няколко порезни рани, е оказана медицинска помощ, опасност за живота й няма. Мъжът е задържан за срок до 24 часа. Уведомена е Района прокуратура – Силистра, под чието ръководство се разследва случаят.", "date": "2019.12.30", "title": "46-годишен мъж от силистренското село Смилец нападна съпругата си с нож"}
{"url": "https://www.24chasa.bg/novini/article/8021714", "text": "„Газпром” и Украйна подписаха споразумение за инвестиционен арбитраж, съобщава RT, като цитира украинския зам.-министър на правосъдието Иван Лещин. Документът е публикуван във „Фейсбук” профила на Лещин, в него са поставени подписите на представителя на „Газпром” Елена Бурмистрова и на украинския министър на правосъдието Денис Малюска, предаде \" . По-рано президентът на руската компания Алексей Милер съобщи, че с украинското правителство ще бъде подписано споразумение, което ще отмени претенциите на Антимонополния комитет на Украйна спрямо „Газпром”.", "date": "2019.12.30", "title": "„Газпром” и Киев подписаха споразумение за инвестиционен арбитраж"}
{"url": "https://www.24chasa.bg/novini/article/8019204", "text": "На първи октомври вечерта Денис Бейтула се опитва да започне секс с жена си Андреа в жилището им в английското градче Уолсенд. От съседната стая се чува плачът на 3-седмичния им син Андрей и майката отива да го успокои. Когато се връща, мъжът продължава да настоява за секс, но не открива взаимност. Кара Андреа да отидат в кухнята, за да поговорят. Пита я дали нещата винаги ще продължават така и тя ще отива при бебето. И защо, ако не го обича, не го напусне. След което взема кухненски нож и опира острието му в стомаха на Андреа, като заплашва, че ще я убие. След по-малко от 24 часа това наистина се случва. Майката и бебето лежат облени в кръв, а Бейтула напуска апартамента. Обажда се в полицията, изчаква криминалистите на улицата и им казва: „Убих ги”.  В това време кървящата Андреа успява да набере номера на спешна помощ, което всъщност се оказва решаващо за нейното спасяване, но не и за това на малкия Андрей. Докато се бори за своя живот с шест прободни рани и вътрешни кръвоизливи в болница, тя трябва да се прости със сина си, преди да изключат поддържащата живота му апаратура. Лекарите опитват всичко, за да спасят бебето, но 15-сантиметровия нож, с който баща му два пъти го пробожда, е засегнал жизненоважни органи. Според разследващите основният мотив за нападението е ревност. Изглежда, че 27-годишният Денис е ревнувал 21-годишната Андреа от детето им, както и от предполагаемите й ухажьори. „Той не го е виждал като син, не е имал бащински чувства към него. За Бейтула детето е било съперник. Заради тази ревност и егоизъм той извършва това нападение”, прочете представител на прокуратурата по време на последното съдебно заседание по случая. На него българският гражданин Бейтула бе осъден от английски съд доживот с най-малко 23-години ефективно излежаване в затвор. Той бе признат за виновен по обвинения, че е убил своя син и опит за убийство на румънката Андреа Стефан. По време на делото стана ясно, че двамата се запознават през октомври 2018 г. Още при първата им среща Денис е заслепен от Андреа. Тогава тя се мести в нов апартамент с майка си. Помагат им семейни приятели, които са свързани с работници от близка пицария. Сред тях е и Бейтула. Докато помага, той бързо показва, че много я харесва. Иска даже разрешение от майка й Кристина Гелмес, за да я ухажва. След като смяната му в пицарията свършва, идва в апартамента им отново и даже остава да преспри. От самото начало той е обсебен от Андреа и сексуално пристрастен. Понякога са правили секс по цяла нощ. След няколко месеца обаче тя забременява и нещата започват да се променят. Денис се дразни, когато приятелката му казва, че е изморена и не й се прави секс. Разочарован е, когато разбира, че ще имат син, тъй като искал дъщеря, която да е с красивите очи на любимата му. Нещата стават още по-тежки след появата на бебето. Когато го донасят в къщи, той дори не го поглежда. Оставя Андреа сама да се грижи за него и когато не успее да го успокои бързо, я нарича глупава. Те са имали нормалните трудности на ранното родителство, тъй като бебето им често се събуждало през нощта, посочва прокурорът. Бейтула обаче започва необичайно много да се дразни. Ядосва се на малки неща като това, че майката на Андреа говори на румънски на бебето вместо на английски, който е езикът за общуване между двойката. След такъв скандал Денис за първи път посяга на жена си. Започва да я души и иска да знае дали тя не крои тайни планове да избяга в Румъния. Смята, че иска да го напусне и да тръгне с друг мъж, който да отглежда сина му. Сутринта на фаталния втори октомври Бейтула се държи сякаш нищо не се е случило предишната вечер, когато за първи път опира нож в жена си. Даже се чудел на глас защо Андреа не му говори. Напуска жилището им и се връща в ранния следобед. Изглежда доста ядосан и посяга отново към ножа. Казва на Андреа, че я обича и се нуждае само от нейната усмивка. След това насочва ножа към себе си и я подканва да го вземе с думите: „След като аз не мога да те убия, защото те обичам, ти го направи”. Когато тя не реагира, се преструва, че си режи вените, но прави само повърхностна рана. Това изплашва много Андреа и тя го моли да спре. Опитва се да го убеди, че ако наистина я обича, няма да стори това. Все още държейки ножа, Денис отива в стаята, където е бебето. Андреа го следва, но той я изпраща в банята, за да му донесе превръзки за порязаната ръка. Тя отказва, но Бейтула започва да крещи и жената се подчинява. Когато се връща, вижда как той нанася удари с ножа на спящия в кошчето си Андрей. Започва борба между двамата, по време на която той я ранява 6 пъти. В момент на затишие тя го моли да извика линейка, но той излиза на улицата и се обажда в полицията, за да съобщи, че е убил жена си и детето си. Първият полицейски екип идва на четвъртата минута след неговото позвъняване. Освен „убих ги” Бейтула не казва нищо друго. Само им дава ключовете за апартамента, показва полицейско видео от този момент. Майката и бебето са откарани веднага в болница, но след 4 дни малкият Андрей почива. След като стана ясна присъдата на Бейтула, Андреа публикува свое изявление по случая, в което го нарече контролиращ партньор, който е разбил целия й свят. „Прекарах всяка секунда след онзи фатален ден в търсене на причини, които можеха да направят резултата различен. Обвинявах се, че не съм се разделила с Денис по-рано, но само онези, които са били в контролирани отношения, знаят за какво говоря. Той ме накара да се чувствам така, че никога няма да намеря по-добър от него и че никой друг няма да бъде баща на нашия син”, пише Андреа. По време на разследването Бейтула се опита да прехвърли вината върху нея, като твърди, че й се е ядосал, защото приемала наркотици и си правила порно клипове. Тези негови твърдения обаче не се потвърждават, както и това, че страда от психично заболяване. Разследващите установяват, че Денис е контролирал и манипулирал Андреа. Не й е разрешавал да се вижда с приятели от мъжки пол. Дори се опитал да си намери работа, където тя се труди, за да може да следи поведението й. В деня на нападението се скарали, защото тя отказала да отиде на фризьор, който той посочил. „Аз съм ченге от 20 г., но това беше най-лошото нещо, което съм разследвал някога заради насилието, което този човек беше извършил въху собствения си син, триседмично бебе, което би трябвало да е защитено и обичано в своя дом”, коментира детектив Греъм Додс. Той изрази възхищение към майката за проявената храброст по време на разследването и нейната борбеност, поради която днес е жива. Бейтула емигрира в Англия преди 7 г. Когато през миналата година се запознава с Андреа твърди, че има приятелка, която ще изостави заради нея, но не е ясно дали е казвал истината.", "date": "2019.12.30", "title": "Бейтула убил бебето си, дразнело го, че плаче, когато правят секс с майка му"}
{"url": "https://www.24chasa.bg/novini/article/8021758", "text": "Общественият транспорт в столицата ще се движи и през новогодишната нощ, уведомяват от Столична община. Целта е да се осигури удобно транспортно обслужване на столичани и гостите на София. На 31.12.2019 г. срещу 01.01.2020 г. ще се движат през нощта трамвайте, обслужващи линии 5, 7,8,12, 18, 20,22,тролейбуси номера 1, 2, 4, както автобусите от линии 83, 102, 85, 285 и 310, 213. На 01.01.2020 г. (нощта на 31.12.2019 г. срещу 01.01.2020 год.) нощните автобусни линии № N1, N2, N3 и N4: ще се движат по променени марщрути както следва: - N1 (в посока ж.к. „Младост 4“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно; За линията се закриват спирки: - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „Ул. Париж”;- с код 6456 „Ул. 6-ти септември”. - N2 (в посока Студентски град): от бул. „Тодор Александров” (площад „Независимост”), по бул. „Княз Александър Дондуков”, надясно по бул. „Васил Левски” и по маршрута двупосочно. За линията се закриват спирки: - двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”;- с код 6456 „Ул. 6-ти септември”. - N3 (в посока автостанция „Изток“): от бул. „Тодор Александров” (площад „Независимост”) по бул. „Княз Александър Дондуков” и след кръстовището с бул. „Васил Левски” направо по маршрута до автостанция „Изток“ двупосочно. За линията се закриват спирки: - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „Ул. Париж”; с код 6456 „Ул. 6-ти септември” - двупосочна с кодове 6439 и 6440 „Площад Св. Александър Невски”; с код 1241 „Площад Паметник Левски”; с код 2012 „Ул. Кракра”. - N4 (в посока ж.к. „Дружба 2“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно. За линията се закриват спирки: - двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”; с код 6456 „Ул. 6-ти септември”; двупосочна с кодове 6439 и 6440 „Площад Св. Александър Невски Линиите ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. „Княз Александър Дондуков” при ул. „Сердика”. През нощта на 31.12.2019 г. срещу 01.01.2020 г. ще работи и столичното метро като интервалите на движение ще бъдат както следва : - маршрут МС «Младост 1» - МС «Витоша» - 20 мин.; - маршрут МС «Младост 1» - МС «Бизнес парк София» - 40 мин.; - маршрут МС «Младост 1» - МС «Летище София» - 40 мин.", "date": "2019.12.30", "title": "Градският транспорт в София през новогодишната нощ - вижте"}
{"url": "https://www.24chasa.bg/novini/article/8021862", "text": "Става дума за турбуленция, предизвикана от предходния самолет, излетял от същото летище. Изпълнителният директор на \"Бек еър\" Нурхан Жумасултанов, обвинявайки индиректно авиодиспечерите, каза, че самолетът може да е получил разрешение за излитане прекалено рано. \"Когато времето е добро, турбуленцията от предходния самолет продължава около две-три минути\", а катастрофиралият самолет е излетял около минута-две след предишния, заяви той. Държавната компания оператор на въздушния трафик \"Казаеронавигация\" обаче каза, че интервалът от 1 минута и 52 секунди между двете излитания е в допустимите граници, предаде БТА. Самолетът \"Фокер 100\" загуби височина при излитането си и се удари в бетонна стена, а след това - в двуетажна сграда. Властите все още разследват причината за катастрофата. Сред версиите на разследващите са пилотска грешка и технически неизправности.", "date": "2019.12.30", "title": "\"Бек еър\": Турбуленция май причини авиокатастрофата в Казахстан (Видео)"}
{"url": "https://www.24chasa.bg/novini/article/8022429", "text": "Трамвай блъсна жена в района на „Пирогов” малко преди 16.00 ч. Заради инцидента маршрутът на трамваите бе променен. Трамваите по линии 4 и 5 се движеха по бул. \"Александър Стамболийски\", през \"Красна поляна\" и \"Овча купел\", предаде  . Движението на мотрисите бе със забавяне от разписанието и по спирките се натрупаха чакащи пътници.", "date": "2019.12.30", "title": "Трамвай блъсна жена до „Пирогов”"}
{"url": "https://www.24chasa.bg/novini/article/8022460", "text": "Студената вълна, обхванала северните части на Индия, не отстъпва и столицата Делхи е на път да регистрира температурен рекорд за най-студен декемврийски ден от 119 години, предадоха ДПА и Асошиейтед прес. Уличните търговци, шофьорите на авторикшите и бездомниците са увити в суитшърти с качулки и одеяла и се греят на малки улични огньове. Най-малко 500 полета от международното летище \"Индира Ганди\" на индийската столица закъсняха поради гъста мъгла днес, а най-малко осем бяха отменени, съобщи говорител на управата на аеропорта. Гъстата мъгла, която така и не се разсея цяло денонощие, създаде много затруднения за шофьорите и пътуващите с автомобили към работа в столицата и региона. Колите пъплеха едва-едва с включени светлини. На някои места видимостта спадна до нула, съобщи \"Саймет Уедър\" - индийска метеорологична агенция.  Шест души, сред които две деца, загинаха, след като кола се подхлъзна и падна в канал в столичното предградие Грейтър Нойда късно снощи, съобщи местната полиция. Според предварителното разследване инцидентът се дължи на слабата видимост поради мъглата. Поради същата причина най-малко 30 влака от и към Делхи закъсняват, каза говорител на Индийските железопътни линии. Сегашната студена вълна в града е най-дългата от 22 години. Термометърът в една от наблюдателните станции отчете 1,6 градуса. А днешният ден се очаква да бъде остане в статистиката като най-студеният за декември от 119 години.  Метеорологичната служба издаде и предупреждение с червен код за особено силно замърсяване на въздуха в града и околния щат Хариана. Обичайният за града мръсен въздух се смесва с влагата, което още повече засилва усещането за студ, отбелязва Асошиейтед прес. Гражданите бяха предупредени да вземат предохранителни мерки, а правителството - \"необходими действия\", като осигуряване на нощни приюти и дърва за огрев на бездомниците. Според преброяването от 2011 г. в Индия има 1,7 млн. бездомни хора, главно в градските райони. Те живеят на открито покрай шосетата, на тротоарите, под мостове и пешеходни надлези, на железопътни перони и на други подобни публични места. Няколко училища в Делхи и съседните предградия Гургаон и Нойда обявиха, че ще останат затворени утре. Според метеоролозите тези тежки атмосферни условия ще продължат и утре, включително и в новогодишната нощ, и ще бъдат последвани от дъждове и градушки в града и околностите, което може леко да смекчи студовете. ", "date": "2019.12.30", "title": "Делхи се бори с рекордно студено време (Снимки)"}
