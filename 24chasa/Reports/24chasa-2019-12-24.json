{"url": "https://www.24chasa.bg/novini/article/8008295", "text": "Президентът на САЩ Доналд Тръмп отправи предупреждение до Северна Корея относно „коледния подарък“, заявявайки, че САЩ „ще се справят с него успешно“, предава Reuters. „Ще разберем каква е изненадата и ще се справим с нея успешно“, заяви Тръмп пред журналисти. „Ще видим какво ще се случи“, предава  . „Може би това е хубав подарък“, каза той. „Може би подаръкът е красива ваза, с не ракетен тест“. Северна Корея предупреди САЩ по-рано този месец, че е възможно да изпратят „коледен подарък“, след като лидерът Ким Чен Ун даде срок на САЩ до края на годината да предложат нови отстъпки в преговорите за ядрения арсенал на страната си и намаляване на напрежението между двете страни.", "date": "2019.12.24", "title": "Тръмп: Ще се справим с изненадата на Северна Корея успешно"}
{"url": "https://www.24chasa.bg/novini/article/8008004", "text": "Турция може да се нуждае от закон за разполагане на войски в Либия и парламентът работи върху този въпрос, заяви днес говорителят на турския президент Ибрахим Калън, след като Анкара подписа по-рано този месец споразумение за военно сътрудничество с Либия. Турция подкрепя международно признатото правителство на Либия и предупреди, че може да разположи свои военни в страната, ако получи подобно искане, предаде  Базираното в Триполи правителство воюва от месеци със съперническите сили на военачалника Халифа Хафтар. След среща на кабинета в Анкара Калън допълни, че Турция е готова да осигури необходимата подкрепа за премиера Файез ал Сарадж. Турция е изпращала военни доставки на неговото правителство, въпреки оръжейното ембарго на ООН, сочи доклад на експерти на международната общност, станал достояние на Ройтерс миналия месец. Калън съобщи още, че Русия ще положи усилия, за да прекрати нападенията от страна на режима в Дамаск в сирийската провинция Идлиб в рамките на 24 часа. Той допълни, че Турция очаква незабавно прекратяване на ударите по Идлиб „чрез нов режим на прекратяване на огъня“.", "date": "2019.12.24", "title": "Турция разработва закон за изпращане на войски в Либия"}
{"url": "https://www.24chasa.bg/novini/article/8005668", "text": "“Дядо Сашо!”, извикват децата 3 пъти през оградата, а от двора се задава трудно ходещ, но с голяма усмивка възрастен мъж. Това е дядо Сашо. Учениците на София Бонева от столичното 23-о СОУ “Жолио Кюри” вече 4 години купуват всяка седмица хранителни продукти на 65-годишния мъж. Той е трудноподвижен заради тежко падане, при което наранява гръбнака си и чупи тазобедрена става. След операция са му поставени 4 пирона на лявата тазобедрица. “Много ми помагат децата. Благодарен съм им”, казва дядо Сашо. Възрастният мъж живее сам под наем в сутерена на къща в столичния квартал “Редута”. Работил е в МВР, но получава инвалидна пенсия. По-голямата част от парите му отиват за наем и сметки, а Вече втори випуск на г-жа Бонева в края на всяка седмица събира малки дарения, с които се купува храна. Парите идват от родителите на децата. Те в края на всяка седмица заделят по 1-2 лв. за каузата. Освен хранителните продукти малко преди коледната ваканция тази година второкласниците занесоха на дядо Сашо и плик с 300 лв., които събраха от коледен базар в парламента. В началото на декември децата продадоха ръчно изработени картички и сувенири и пяха в кулоарите на Народното събрание. “Бяхме поканени от председателката на комисията по образование Милена Дамянова. Тя беше на открит урок в нашето училище и много хареса инициативата ни за дядо Сашо”, разказва учителката на малките дарители София Бонева. Именно тя успява да създаде каузата преди 4 г. с идеята да научи децата на финансова грамотност, но и на човешки добродетели. Идеята да помагат на възрастен мъж идва от предишния випуск на учителката. Контакта с дядо Сашо пък дал дядото на една от ученичките. Така става традиция за класа всеки петък децата да ходят на пазар. Преди да влязат в магазина, учениците се спират пред кварталния супермаркет, където следва кратък инструктаж. “Какво не правим в магазина”, пита г-жа Бонева. “Не тичаме, за да не съборим нещата от рафтовете”, отговарят децата. Учениците не просто се опитват да помагат финансово на възрастния мъж, но и да му осигурят здравословна храна. Затова в магазина първо се спират на щанда с плодовете и зеленчуците. “Учим се и на здравословно хранене. Освен това, когато са в магазина, внимателно гледат цената и срока на годност”, казва София Бонева. Право да пазаруват имат само тези, които са били най-послушни през изминалата седмица. Сред тях има и касиер, който държи парите, както и счетоводител, който през целия пазар записва старателно на листче цените и изчислява общата сума. Вече от 8 г. децата в 23-о СОУ от 1-и до 12-и клас се учат на предприемачество. Учениците от предишния випуск на г-жа Бонева започват инициативата в помощ на дядо Сашо. Част от тях все още помагат и ходят в петък до магазина заедно с малките си съученици. Големите се наричат “жирафчета”, защото жирафите имат големи сърца, а сегашният випуск на г-жа Бонева носи името “делфинчета”, защото делфините са пословично умни животни. отговаря София Бонева на въпроса “докога ще продължават учениците ѝ да помагат на дядо Сашо?” А възрастният мъж казва скромно, че няма нужда от още помощ. “Децата ми дават достатъчно. Ако някой иска, да помага на децата. Те заслужават”, казва дядо Сашо.", "date": "2019.12.24", "title": "Ученици - “жирафчета”  и “делфинчета”  даряват пари и  храна за дядо Сашо"}
{"url": "https://www.24chasa.bg/novini/article/8008029", "text": "Активно е ново мобилно приложение, което дава достъп до административна карта на София, предоставена от направление \"Архитектура и градоустройство\" към Столична община, информират от общината. Чрез приложението NAG.Mobile, което се отваря за потребителите на операционната система Android, гражданите могат да следят инструменти за визуализация на данни от планове за регулация, кадастрален план, зони на строителни граници, застрояване, аерофото заснемане, административни карти. Има и инструменти за GPS локация, визуализация на данни от DWG/DXF файлове. В началото на 2020 г. предстои да бъде включена и възможността да се показва информация за влезли в сила административни актове за избран поземлен парцел/имот. Предвижда се през 2020 г. приложението да бъде разработено и за операционната система iOS.", "date": "2019.12.24", "title": "Ново мобилно приложение дава достъп до административната карта на София"}
{"url": "https://www.24chasa.bg/novini/article/8008038", "text": "Земетресение с магнитуд 6 стана в провинция Сантяго дел Естеро в северната част на Аржентина, съобщи Геоложката служба на САЩ, цитирана от ТАСС. Епицентърът на труса бил на около 126 км североизточно от административния център на провинцията, град Сантяго дел Естеро, на дълбочина 560 км, предаде БТА.  Няма сведения за пострадали и разрушения.", "date": "2019.12.24", "title": "Земетресение с магнитуд 6 стана в северната част на Аржентина"}
{"url": "https://www.24chasa.bg/novini/article/8008147", "text": "Нестандартна коледна обстановка във Франция. Страната продължава да е скованаот транспортна стачка.Всеки ден на стачка струва на френските железници 20 милиона евро загуби, предаде  Умножено по 20 дни – 400 милиона до момента. Десетки са хотелите, ресторантитеи магазините, които са безсилни пред спада от над 50 процента в оборота. Но пъксоциалните придобивки във Франция имат дълги традиции и стачката продължавада има сериозна подкрепа. Компромис в преговорите няма и докато не се намери, няма надежда и заобществен транспорт. „Никой не може да е доволен, когато вече 20 дни има стачка, ясно е. Но неправителството отказва компромис. Компромисът е да бъдат чути притесненията нахората, но същевременно правителството трябва да извърши дълбока социалнапромяна”, заяви Лоран Пиетрашевски, държавен секретар по пенсионната реформа.За много французи никой няма право да посяга на отвоюваните им с годинисоциални привилегии.", "date": "2019.12.24", "title": "Коледа в Париж – без обществен транспорт и в\nстачка"}
{"url": "https://www.24chasa.bg/novini/article/8008160", "text": "Учени са изучили състава на атмосферния прах на възраст 300 милиона години и са установили, че той е богат на желязо, което е жизненонеобходимо за фотосинтезиращите водорасли, произвеждащи кислород. Резултатите от тяхното изследване са публикувани в списание Geology. В наше време атмосферния прах се пренася на огромни разстояния и съдържа голямо количество хранителни вещества, необходими за растежа на растенията. Например, тънките песъчинки, издигнати във въздуха от пясъчните бури в Сахара, достигат до Южна Америка. Там те наторяват почвата на тропическите гори на Амазонка и подхранват с микроелементи фотосинтезиращите водорасли в Атлантическия океан, предаде  Американските учени са установили каква роля е играл атмосферният прах в живота на планетата на границата на каменовъгления и пермския периоди. По това време активно се развиват морските екосистеми, а в атмосферата се е натрупвал кислород.", "date": "2019.12.24", "title": "Преди 300 млн. години атмосферата на Земята е била пълна с железен прах"}
{"url": "https://www.24chasa.bg/novini/article/8008176", "text": "Тел в изпечено кюфте от топлата витрина на известна търговска верига. Агенциятапо храните започна проверка. Скандалният случай е от Пловдив. Иван Томов купува прясно изпечени кюфтета за обяд. Вместо место, в устата навъзрастния мъж се оказва парче остра тел.Обядът завършва в спешен лекарски кабинет. \"Така ми каза докторът, лекарят, при който отидох, уши-нос-гърло... поклати глава ивика: \"Представяш ли си какво е щяло да стане, ако беше влязло малко навътре?!\", коментира потърпевшият пред  Управителят на търговския обект не пожела да застане пред камера, но обясни, чекюфтетата от топлата витрина пристигат приготвени и на място само се пекат.Потърпевшият ще бъде компенсиран с бутилка вино. Иван Томов предаде кюфтето стелта и с касовата бележка в Агенцията за безопасност на храните. Инспекторите сеангажираха с проверка:\"При всички случаи ще бъде наложена санкция, съгласно административнонааказателни разпоредби по закон за храните. Тук има риск за здравето напотребителя\", заяви д-р Снежана Пантелеева, от Областна агенция по храните вПловдив.", "date": "2019.12.24", "title": "Тел в изпечено кюфте едва не разкъса гърлото на пловдивчанин"}
{"url": "https://www.24chasa.bg/novini/article/8008185", "text": "От десетилетия американската армия пряко следи на всеки 24 декември обиколката на Дядо Коледа. Но за първи път тази година тя получи помощ от космоса - от астронавтите на Международната космическа станция /МКС/, - за да се увери, че раздаването на подаръците на децата по света протича без проблеми, съобщи Франс прес, цитирана от БТА.  \"Получихме визуална информация, че Дядо Коледа в момента пътува над Индия\", обяви в 17.00 часа по Гринуич американският астронавт Андрю Морган във видео, заснето в безтегловност на борда на станцията. Международната космическа станция е разположена на 400 км над Земята и предоставя на астронавтите \"идеално място за наблюдение, за да следят Дядо Коледа в пътуването му около света\", заявиха представители на Северноамериканското военновъздушно-космическо командване (НОРАД). Те благодариха на полковник Морган и екипа му за това безпрецедентно сътрудничество. Събраните от от МКС и НОРАД информации позволяват да се визуализира, директно и в 3D, придвижването на белобрадия старец на сайта www.noradsanta.org, следен от над 20 милиона души всяка Коледа. На шейната си, теглена от девет елени и на която носи пълен чувал с подаръци, Дядо Коледа се намираше над Русия в 16.30 часа по Гринуич, след като зарадва децата в Австралия, Тайланд и Китай с раздадени над милиард и половина подаръци. \"Дядо Коледа излетя току-що от Северния полюс\", обяви НОРАД в 09.30 часа по Гринуич. Министерството на земеделието на САЩ заяви от своя страна в комюнике, че е разрешило влизането на елените на Дядо Коледа на американска територия след като е проверило, че са надлежно ваксинирани.", "date": "2019.12.24", "title": "Астронавтите от МКС помагат на американската армия да следи пряко Дядо Коледа"}
{"url": "https://www.24chasa.bg/novini/article/8008199", "text": "Във Витлеем - града на Западния бряг на река Йордан, смятан според легендите за родното място на Исус Христос, днес започнаха коледните тържества, предадоха световните агенции. С биене на барабани и звуци на гайди по улицата към площада, където се намира храмът \"Рождество Христово\", в коледен марш преминаха оркестри и музикални ансамбли от скаути и ученици от 30-ина палестински християнски училища, предава БТА. Централно място на площада заема 16-метрова елха и коледна композиция, изобразяваща фигури в нормален ръст на Исус, Дева Мария, Йосиф, уморени от пътуване влъхви и младенеца Исус в яслата. Композицията е била подарена на града през 2017 г. от папа Франциск. Тя е разположена плътно до Базиликата на Рождеството, където с витлеемска звезда е отбелязано мястото на раждането на Исус. Този година чужденците, стекли се за Бъдни вечер във Витлеем, за който туризмът и поклонниците са един от главните източници на приходи, са забележимо повече, отколкото в предишни години, отбелязва ТАСС. \"Тази година наистина е най-добрата за последните 15-ина години. Поклонниците и туристите са много, всеки ден пристигат хиляди чужденци и за нас това е много добре. Молим се за мир, за да могат всички да живеят спокойно и в безопасност\", каза Жак Джакоман - собственик на едно от сувенирните магазинчета в малка уличка, водеща към площада. За най-слаба по брой на поклонници във Витлеем през това десетилетие се смята 2014 година. Преди 5 г. туристическият поток рязко спадна заради изострянето на обстановката на Западния бряг, първите масирани ракетни обстрели по Израел от сектора Газа и продължилата 50 дни през лятото израелска военна операция на територията на този палестински анклав. През 2017 г. потокът от туристи във Витлеем отново спадна, след като празнуването на Рождеството бе политизирано от президента на САЩ Доналд Тръмп, който на 6 декември тогава обяви, че признава Ерусалим за столица на Израел и че премества там американското посолство от Тел Авив. Това доведе до нов кръг от насилие в региона. Преди това пък в продължение на две години много туристи предпочетоха да се въздържат от пътувания във Витлеем, който е разположен на границата с Ерусалим, заради започналата през есента на 2015 г. серия от нападения с нож в Ерусалим и на Западния бряг. Днес обстановката е различна. \"Изпълнен съм с потресаващо чувство на възторг поради самия факт, че на Коледа се оказах във Витлеем. Мечтал съм за това от дете, за него са ми разказвали на уроците в моето католическо училище в Париж, и тогава ние очаквахме с нетърпение коледната ваканция. Сега съм във Витлеем на 24 декември, но вече като възрастен, и мога да кажа, че тук далече не всичко е така приказно, както си го представях тогава. Но моите деца днес са в абсолютен възторг\", каза за ТАСС френският турист Жером, пристигнал във Витлеем с жената и трите си деца.", "date": "2019.12.24", "title": "Тържествата във Витлеем започнаха с парад на площада на Рождеството (Снимки)"}
{"url": "https://www.24chasa.bg/novini/article/8008247", "text": "Заклещен самолет блокира мост в Индия. Инцидентът се е случил по средата на оживена улица. Шофьорът на камиона, който пренасял пощенския самолет, не преценил разстоянието между земята и моста над него и впоследствие се заклещил, предава  . Отстраняването на машината отнело часове, но привлякло погледите на десетки любопитни минувачи.", "date": "2019.12.24", "title": "Заклещен самолет блокира мост в Индия (Видео)"}
{"url": "https://www.24chasa.bg/novini/article/8008269", "text": "Три турски самолети навлязоха в гръцкото въздушно пространство, пише вестник Kathimerini. Трите нарушение са станали между 3.34 и 16:23 ч. над гръцкия остров Ро, близо до турския бряг. Те се случиха, докато заместник-министърът на отбраната на Гърция Алкивиадис Стефанис е на посещение в района, но турските самолети се въздържаха да преследват вертолета „Чинук“ в който е летял, предава  . По време на коледните празници има неофициален мораториум върху подобни посегателства, но Турция избра да го пренебрегне, като отново директно оспори гръцкия суверенитет в района, коментират в редакцията на Kathimerini.", "date": "2019.12.24", "title": "Турски самолети нарушиха гръцкото въздушно пространство"}
{"url": "https://www.24chasa.bg/novini/article/8008286", "text": "Математици от Китай създадоха невронна мрежа, която може да намери сравнително малки частици от космически боклук на разстояние 1500 км от земната повърхност, използвайки евтини лазерни телескопи. Мрежата може защити МКС и спътниците от сблъсък с тези обекти, пишат учени от списание Journal of Laser Applications, предава ТАСС. „Невронните мрежи ни позволиха да подобрим точността на телескопа. Сега можем да намерим отломки от около един квадратен метър, като ги наблюдаваме от разстояние 1,5 хил. км, предава  Изследването на частиците ще гарантира сигурността на космическия кораб и устройствата, работещи сега в орбита“, коментира един от авторите на работата, математик от Техническия университет в Ляонин, Тянъмин Ма. Според учените около 18 хил. обекти, създадени от човек, се въртят около Земята. В същото време експертите предполагат, че броят на невидимите и все още неизвестни частици от космическите отломки е още по-голям и възлиза на няколко милиона.", "date": "2019.12.24", "title": "В Китай създадоха невронна мрежа за „преброяването“ на космическия боклук"}
{"url": "https://www.24chasa.bg/novini/article/8007438", "text": "На 25 декември, сряда, президентът Румен Радев и неговата съпруга Десислава Радева ще присъстват на традиционния благотворителен спектакъл „Българската Коледа“. Концертът ще се проведе от 20.00 часа в Народния театър „Иван Вазов“ и ще бъде излъчен пряко по Нова телевизия, Българското национално радио и БНТ Свят. Седемнадесетото издание на благотворителната инициатива си поставя за цел да подпомогне лечението на конкретни деца и да осигури високотехнологична медицинска апаратура за диагностика, лечение и рехабилитация. Тази година спектакълът се реализира от екипa на „Dream Team Productions”. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза. Наум Шопов и Петър Милошев ще бъдат водещи на спектакъла „Българската Коледа“, а в благотворителния концерт ще вземат участие известните български изпълнители Миро, Орлин Горанов, Графа, Любо Киров, Люси Дяковска, Фондацията, Теодосий Спасов, Веско Ешкенази, Виктория Георгиева, Печенката и Деси Тодорова, Еделина Кънева, танцьорите Джорджия Кънчева и Антон Кандауров, вокална група Бон-Бон, Детски хор на Българското национално радио и солисти от „Северняшки ансамбъл“ Плевен. Актрисата Диана Димитрова, певицата Поли Генова, актьорите от Народния театър – Деян и Дарин Ангелови, Бойка Велкова, Радина Кърджилова и директорът на театъра Мариус Донкин, д-р Неделя Щонова и Националният ансамбъл по художествена гимнастика също ще са сред застъпниците, които ще призоват за съпричастност и подкрепа. Участие в спектакъла ще вземат и журналисти от Нова телевизия, Българската национална телевизия и бТВ. По време на концерта ще бъдат разказани историите на деца, чието лечение и рехабилитация се подкрепят от благотворителната инициатива.", "date": "2019.12.24", "title": "Радев и съпругата му ще присъстват на  „Българската Коледа“"}
{"url": "https://www.24chasa.bg/novini/article/8007447", "text": "Турският президент Реджеп Тайип Ердоган разговаря днес по телефона с британския премиер Борис Джонсън, съобщи турската телевизия СиЕнЕн-Тюрк, цитирана от БТА.  Двамата са обсъдили двустранните отношения, както и редица регионални проблеми, сред които развитията в Сирия и Либия, информира телевизионният канал.", "date": "2019.12.24", "title": "Ердоган и Борис Джонсън разговаряха по телефона"}
{"url": "https://www.24chasa.bg/novini/article/8007485", "text": "„Няма вредна храна, а най-нездравословното нещо е да имаме излишни телесни мазнини. Хората не трябва да са прекалено крайни в следването на модел на хранене“. Това сподели пред   Любомир Иванов, фитнес инструктор, специалист по спортно хранене и възстановяване, републикански шампион по културизъм, създател на един от най-четените блогове за фитнес, хранене и здравословен начин на живот. По думите му е важно човек да не спира да се движи. „Ако човек се храни разумно през цялата година, то няма да има проблем, ако похапне по-обилно по празниците. Най-успешният режим на хранене е този, който можем да следваме. Има базови принципи, които можем да следваме – над всичко са калориите. Единственото задължително условие да сваляме тегло се нарича калориен дефицит“, допълни фитнес инструкторът и още: „Здравословното хранене за мен е – тялото има нужда от някакви съставки, здравословно е те да дойдат в него. Тялото не борави с храни, а със съставки. Няма как те да дойдат само от една храна… Едно от най-важните неща е да променим навиците си към по-добро. Необходима е култура на хранене“. „Един от най-големите митове е, че мазнините са вредни, но и да не се забравя, че дозата прави лекарството или отровата. Например спанакът е полезен, но не и за хората с бъбречни проблеми. Дали нещо е полезно или вредно, зависи от дозировката и от здравословното състояние на човека. Другият мит е за глутена – трябва да го избягват само тези, които имат непоносимост към него“.", "date": "2019.12.24", "title": "Експерт: Няма вредна храна, трябва култура на хранене"}
{"url": "https://www.24chasa.bg/novini/article/8007407", "text": "За цялата си история шуменското село Благово има един-единствен кмет - Тодор Илиев. Застава начело на селото преди 4 години, когато за пръв път благовчани са имали право да пуснат бюлетина, предаде  Никога не е имало кметство в това село. Винаги е било към Илия Блъсково, кметът на Илия Блъсково е управлявал двете села. С Илия Блъсково са имали една фурна, едно ТКЗС. И така до предните избори. 2015 година ме посрещнаха тука на площада – нямаше къде. В читалището има стая, която я ползваме за библиотека – първата зима там изкарах, спомня си Тодор Илиев, който е пенсионер от Военна полиция. След това – получава фургон, в който да се настани кметството. А като за пръв кмет от селото му подаряват черешово топче. В крайна сметка – като му се работи на човек, дори и да е във фургон, пак ще си върши работата, казва Илиев. Благоевчанинът Стоян Георгиев хвали кмета - Туй село беше забравено от много институции, а той за един мандат направи това, което за години не беше правено. Затова в селото са готови да направят подписка с искане кметът им да остане и като кметски наместник - само и само да има кой да се грижи за тях. А Тодор Илиев не е само кмет, той съвместява няколко функции. Зимата като падне снега, не могат да излязат хората да си купят хляб, налага се да се чисти пред вратите им, улиците. Налага се сам да кося. Косачката е лично моя, имах служебна, която се повреди и се принудих – купих си моя косачка и с нея върша служебната работа, разказва първенецът на Благово. Помощник няма – той сам се грижи както реда, така и за закона в селото. Който е бил в армия, полиция – знаете как се случват нещата. Не бих казал, че имат страх от мен – но все пак като знаят, че има някой, дето следи нещата – е друго, казва кметът и се хвали, че е пресякъл кражбите. Той се захваща и да подобри облика на селото. – чрез дарение, на мястото на стария магазин вече има параклис, а зад него – започва изграждането на малък парк. В него се включват с труд всички от Благово - в доброволни съботници с мотики и лопати. Макар, че всички хора сме на възраст и пенсионери, участваме с голямо удоволствие и желание, защото знаем, че нашите деца, нашите внуци – лятото са тука, пък може би и те като нас ще се върнат. На което се надяваме, казва Гинка Дафова. В селото има над 100 души, много от тях ползват къщите и като вили. Но живот има. Млади хора купуват, възстановяват къщите на баба, на дядо. И не искат в града, искат тука на село. Искат да си отглеждат децата тука на село, на воля да си играят, казва Тодор Илиев. Сега най-важното за управника на Благово е да се ремонтира главната улица на селото. Решил е и да намери начин за ремонт на читалищния салон, където неговите съселяни да репетират и да носят медали за селото.", "date": "2019.12.24", "title": "Първи и единствен кмет управлява село от фургон"}
{"url": "https://www.24chasa.bg/novini/article/8007504", "text": "Ако сте се събудили днес и сте се почувствали неподготвени за предстоящите големи празници, не сте единствени. Коледният стрес достига своя пик днес точно в 14.33 ч., когато пазаруването в последната минута и приготовленията за Бъдни вечер и утрешния коледен обяд вече дават своето отражение върху психиката ни, пише  Намирането на място в хладилника за всичката храна и притеснението дали алкохолът ще стигне за всички се прибавят към неволите по Коледа. На днешния ден жените се оплакват още, че не са опаковали всички подаръци, а огромна част се питат дали децата ще харесат подаръците си. За съжаление повечето жени обвиняват съпруга или партньора си за тяхното паническо състояние, плътно следвани от свекървата. „Стресът отслабва имунната система и ви прави по-податливи на грипове”, предупреждават експерти. Практиката показва, че дори и най-безгрижните и спокойни жени се превръщат в перфекционистки по Коледа. Учените съветват да правите нещата „достатъчно добри”, а не на всяка цена „перфектни”, за да защитите здравето си. Според проучване 67% от майките намират Коледа за стресираща, като осем на всеки десет майки казват, че винаги се опитват да направят „твърде много неща едновременно”. Седем от десет представителки на нежния пол определят коледните празници за най-стресиращото време от годината. Колкото и напрегнати да са жените около празниците, всяка трета признава, че не би се доверила на партньора си в приготовленията.", "date": "2019.12.24", "title": "Коледният стрес има свой пик"}
{"url": "https://www.24chasa.bg/novini/article/8007534", "text": "Тайфун достигна днес Филипините, където властите наредиха хиляди евакуации, съобщи Франс прес, цитирана от БТА.  Няма данни за пострадали на този етап. Тайфунът Фанфон достигна остров Самар с пориви на ветровете от 150 км/ч. Крайбрежните райони и тези, където има опасност от наводнения и свлачища, бяха евакуирани, съобщиха властите. Те не дадоха информация колко души са били евакуирани. Над 21 000 пътници на фериботи, прибиращи се у дома за коледните празници, бяха блокирани по пристанища, съобщи бреговата охрана. Десетки вътрешни полети бяха отменени.", "date": "2019.12.24", "title": "Тайфун внесе хаос във Филипините в навечерието на Коледа"}
{"url": "https://www.24chasa.bg/novini/article/8007551", "text": "Коледа е семеен празник и за гърците. Днес се очаква засилен трафик в цяла Гърция. Много българи са избрали да посрещнат празниците в южната ни съседка, съобщава  Краят на коледните пости напълни магазините за месо още рано тази сутрин. Гърците завладяха моловете за последни подаръци за празниците. Хиляди български туристи пристигнаха, за да почувстват атмосферата на християнския празник в Гърция, гърците пък потеглиха към българските ски курорти. Коледари вече обикалят по къщите, благославят с песни дома за здраве и берекет и събират пари за бедни семейства. Провеждат се много благотворителни акции. Гърците вярват, че през тези дни „трябва да дадеш и да помогнеш“. По традиция кръстницата подарява нови дрехи, с които детето отива утре на Коледната литургия. Домовете блестят в светлини. На централните площади има огромни елхи. По островите се спазва и традицията да се украсява коледен кораб вместо елха. Трапезата е с поне 7 постни ястия и „питката на Христос“.", "date": "2019.12.24", "title": "Засилен трафик в цяла Гърция"}
{"url": "https://www.24chasa.bg/novini/article/8007564", "text": "Това показват картите в Европейския лингвистичен атлас, мащабно международно начинание, целящо да обхване диалектите на европейските езици. От хиляди селища (пунктове) в сърцето и периферията на Стария континент се подбират думи и съчетания, назоваващи основни понятия, а сравнението между тях показва интересни сходства и разлики. Това се отнася в пълна степен за имената на коледните празници, разказва  Проследяването на корените на старинните названия отвежда към архаичните представи за устройството на света, общи за хората. А любопитните специфики показват особеностите в битието, историята и културата на народите, говорещи различни европейски езици. За някои от характерните имена на празника разказва проф. Лучия Антонова, част от авторския екип на Европейския лингвистичен атлас.", "date": "2019.12.24", "title": "Къде Коледа се нарича Пасха, Празник на новата бира…"}
{"url": "https://www.24chasa.bg/novini/article/8007606", "text": "За седма поредна година „Гугъл” проследява на живо маршрута на Дядо Коледа и къде по света белобрадият старец раздава подаръци. Освен местоположението на добрия старец, на сайта https://santatracker.google.com/ може да се открие коледна мултимедия и игри. Според приложението, Дядо Коледа ще раздаде подаръци на българчетата около 22ч. Панелът за наблюдение използва технологии на „Гугъл мапс” и позволява да се проследи движението на шейната по цялата планета. Освен точното местоположение, потребителите могат да получат информация завремето в секунди, които белобрадият старец ще прекара на определена локация,както и количеството доставени подаръци, пише  Преди „Гугъл”, за проследяването на маршрута на Дядо Коледа отговаряше Командването на въздушно-космическата отбрана на САЩ – NORAD.", "date": "2019.12.24", "title": "Дядо Коледа ще раздаде подаръци на\nбългарските деца около 22 ч."}
{"url": "https://www.24chasa.bg/novini/article/8007616", "text": "Министър-председателят Бойко Борисов се срещна в Министерския съвет с представители на кризисния щаб на Перник, сформиран във връзка с бедственото положение в общината. На срещата присъстваха вицепремиерът Томислав Дончев, министърът на икономиката Емил Караниколов, кметът на града Станислав Владимиров и областният управител Емил Костадинов. В хода на разговора премиерът Борисов беше информиран за предприетите мерки във връзка с водната криза в района. Още днес започва обследването на загуби по мрежата по Клон 2, където по моментни изследвания се губят по около 90 l/s. За целта ще се направят изкопи през около 150-200 м. в участъка, за да се разбере дали става въпрос за авария или за нерегламентирано отклонение. На 27 декември на р. Владая ще се постави табела, че изграденото съоръжение за отклоняване на водата към яз. „Студена“ е временно, до преминаване на бедствието. Премиерът Борисов беше информиран и за предстоящия монтаж на разходомери на събирателна тръба след „Врелото“, на р. Кладница, на р. Матица, в участъка между Чуйпетлово и Боснек, на шахтата след ВЕЦ.", "date": "2019.12.24", "title": "Премиерът Борисов се срещна с представители на кризисния щаб на Перник"}
{"url": "https://www.24chasa.bg/novini/article/8007642", "text": "За броени дни в навечерието на Коледа през 1944 г. на територията на днешна Македония са избити хиляди без съд и присъда. Тази трагедия, известна като \"Кървавата Коледа\", 75 г. е най-голямото бяло петно в съвременната история на Македония. Масовото избиване на хиляди учени, лекари, известни юристи, дипломати, офицери, журналисти е сред най-пазените тайни. Днес няма нито една книга, нито едно журналистическо разследване, няма нито един кръст за избитите, където близките да запалят свещ в тяхна памет, предава БГНЕС. По заповед на югославския диктатор Йосип Броз Тито хиляди македонци са товарени на камиони и избивани в дерета и горски местности. Така е в Скопие, Куманово, Щип, Велес, Охрид, Гостивар, Битоля, Владимирово, Берово и Прилеп. \"Кървавата Коледа\" не подминава и по-малките населени места, включително и селата, където на първо място са избивани кметовете, учителите и свещениците. Част от поповете са влачени за брадите по площадите. В този период в Охридско и Преспанско са убити общо около 23 000 българи. Стотици хиляди са арестувани и изпращани в концлагерите на Титова Югославия. На площада в Скопие публично са линчувани над 100 души. Близо 900 души умират от мъчения в скопското Кале, където са разстреляни 70 офицери. Държавна сигурност умря официално в Северна Македония Днес в Словения, Хърватия, Босна и Херцеговина знаят за стотици хиляди избити от същия комунистически режим , както и за разкритите масови гробове. Но в Македония, където режимът на Груевски внушаваше нова идентичност и древно наследство с вдигането на паметници дори за Аминта III и Клеопатра, умишлено премълча и осъди на забрава жертвите на организацията /ВМРО/, чието име открадна неговата партия ВМРО - ДПМНЕ/. И до днес близките не знаят съдбата на бащите си, братята си или братовчедите си. \"Сърбоманите крият и до днес истината. Всички хора в родния ми град Велес знаят за това клане, но не смеят да говорят. Страхуват се\", разказва Тодор Гулев, който през 90-те години на миналия век разкрива къде е било едно от масовите гробища край Велес, в местността Пуста кула. \"Там са избити най-видните велешани. Те бяха почтени и честни българи. Трайко Попов, един от комитите срещу сръбската окупация от преди Втората световна война, ми разкри къде се намира масовият гроб\", отбелязва БГНЕС. Това е и единственият масов гроб от \"Кървавата Коледа\", който е разкрит до днес в Македония. Техните кости са положени в обща гробници до църквата \"Св. Спас\". \"Тук се намират костите на моя дядо Андреев, но сърбоманите от ВМРО-ДПМНЕ оскверниха тяхната памет. Те разрушиха паметника и изпотрошиха плочата с техните имена. Това са жертвите във Велес от \"кървавата Коледа\", разказва Богдан Андреев през сълзи пред унищожената надгробна плоча с имената на 53-та убити през януари 1945 г. За Драги Каров, един от учредителите на ВМРО-ДПМНЕ през 1990 г. във Велес, няма \"никакво съмнение, че ВМРО-ДПМНЕ е създадена от сръбските спецслужби УДБА, с цел да съхрани сръбското влияние и подчинението на Македония и да сее омраза към България. Те не са македонци, те са македонисти, които работят в услуга на Белград. Сегашният лидер на ВМРО-ДПМНЕ Християн Мицковски е тежък сърбоман и няма никаква връзка с идеалите и ценностите на ВМРО. Той е обикновен изпълнител на големия престъпник и сърбоман Никола Груевски, който избяга в Унгария\", казва Каров. За Андреев и Каров истината е една и тя трябва да се знае от всички в Македония, за да може младата република да бъде истински независима и свободна", "date": "2019.12.24", "title": "75 г. от кървавата Коледа в Македония"}
{"url": "https://www.24chasa.bg/novini/article/8007703", "text": "Лека кола се е обърнала на АМ Тракия. Превозното средство се е завъртяло и се е обърнало на една страна в крайна дясна лента, , предаде TrafficNews. Инцидентът е станал на 166 км. от аутобана, в посока Бургас. Част от багажа от колата е на пътното платно. Към този момент няма информация за сериозно пострадали и ранени. Движението се извършва само в лявата лента за движение. Намясто е екип на Пътна полиция.", "date": "2019.12.24", "title": "Кола се обърна на магистрала \"Тракия\""}
{"url": "https://www.24chasa.bg/novini/article/8007714", "text": "Русия е готова да работи над нови договорености в областта на контрола над въоръженията, но докато не започне този процес, тя ще продължи да укрепва своите ядрени сили, заяви руският президент Владимир Путин на заседание на руското министерство на отбраната, предаде ТАСС, цитирана от БТА.  Путин отбеляза, че става дума в частност за превъоръжаването на руските Ракетни войски със стратегическо предназначение (РВСП) с модерни ракетни комплекси \"Авангард\" и \"Ярс\", а военноморските сили - с подводници клас \"Борей-А\". Освен това Русия ще продължи по план работата по създаване на други перспективни ракетни системи, \"способни да осигурят възпирането на агресия срещу Русия\" и съюзниците й, добави Путин. Делът на модерни въоръжения в ядрената триада на Русия е достигнал 82 процента, а хиперзвуковият ракетен комплекс \"Авангард\" е оръжие на бъдещето, способно да преодолява както съществуващи, така и бъдещи системи за противоракетна отбрана, каза Путин. Той добави, че Русия работи по създаването на наземна версия на хиперзвуковата ракета с морско базиране \"Циркон\". Русия е единствената страна в света, която разполага с хиперзвукови оръжия, каза президентът, цитиран от Асошиейтед прес. От руския Национален център за управление на отбраната бе докладвано на Путин, че е планирано изпитанията на новата междуконтинентална балистична ракета \"Сармат\" да завършат през 2021 г. Планирано е в периода между 2020 и 2027 г. \"Сармат\" да бъде приета на въоръжение в 20 ракетни полка. Руският президент поиска да се следи евентуално разполагане на американски ракети с малък и среден обсег в различни райони на света. Той заяви, че тази година САЩ \"фактически премахнаха Договора за ликвидиране на ракетите със среден и малък обсег\". \"Трябва да се води наблюдение на възможното дислоциране на американски ракети от такъв клас в различни райони на света, на първо място, разбира се, в Европа и в Азиатско-Тихоокеанския регион\", каза руският президент. Путин отбеляза, че през 2020 г. ще бъде завършена подготовката на плана за отбрана на Русия за периода 2021-2025 г. \"В хода на тази работа трябва в пълна степен да се отчетат и оценят протичащите изменения във военнополитическата обстановка в света и перспективите на развитието й, да се проведе всестранен анализ на потенциалните военни заплахи и да се определят мерки за приспособяването и усъвършенстването на въоръжените ни сили\", каза руският президент. Путин определи като \"пълна безсмислица\" резолюцията на Европейския парламент, че Съветският съюз носи отговорност за избухването на Втората световна война. \"Неотдавна колегите ни в Европа, Европейският парламент, приеха резолюция, която фактически поставя на една плоскост хитлеристка Германия и Съветския съюз, намеквайки или казвайки направо, че СССР носи отговорност за избухването на Втората световна война. Това, разбира се, е пълна безсмислица\", заяви руският президент. Путин окачестви като \"гад и антисемитска свиня\" посланика на Полша в Германия през 30-те години на миналия век, който обещал да се издигне паметник на Хитлер във Варшава заради заточаването на евреи в Африка. \"Гад, антисемитска свиня, няма как да се каже другояче\", каза Путин, коментирайки откъс от дневника на посланика. \"Той изцяло се е солидаризирал с Хитлер в антисемитските му нагласи. Нещо повече, той е обещал да му се издигне паметник във Варшава за издевателството над еврейския народ\", добави руският президент.", "date": "2019.12.24", "title": "Путин: Русия ще продължи да укрепва ядрените си сили"}
{"url": "https://www.24chasa.bg/novini/article/8007800", "text": "Полицията в Пловдив извършва засилени проверки за незаконна търговия с взривнивещества и пиротехнически изделия. Това съобщиха от Областната дирекция на МВР, цитирани от  Предприети са действия за пресичане на нерегламентирана продажба на пиротехнически изделия на места без разрешение, включително пазари и тържища.", "date": "2019.12.24", "title": "Засилени проверки за незаконна търговия с\nпиротехнически изделия в Пловдив"}
{"url": "https://www.24chasa.bg/novini/article/8007809", "text": "Европейският съюз недвусмислено, винаги и без изключение се противопоставя на прилагането на смъртното наказание - това се казва в изявление на службата за външна дейност по повод произнесените 5 смъртни присъди на криминалния съд в Рияд във връзка в убийството на журналиста Джамал Кашоги. „Това е жестоко и нечовешко наказание, което не действа като сдържащо и представлява неприемливо отрицание на човешкото достойнство и интегритет“, се добавя в изявлението, цитирано от БНР.  В него се подчертава, че за този конкретен случай ЕС акцентира върху необходимостта изцяло да се гарантира отговорността на замесените в убийството на 2-ри октомври 2018 година в консулството на Саудитска Арабия в Истанбул, както и че това трябва да се основава на принципите на прозрачност, зачитане на правните процедури и надлежен процес.", "date": "2019.12.24", "title": "ЕС критикува смъртните присъди за убийството на Кашоги"}
{"url": "https://www.24chasa.bg/novini/article/8007822", "text": "Президентът на САЩ Доналд Тръмп каза днес, че той и китайският му колега Си Цзинпин ще подпишат на специална церемония първата фаза на американско-китайското търговско споразумение, договорено този месец, предаде Ройтерс. \"Да, ще има такава церемония, когато се срещнем. И това ще стане бързо, защото ние искаме да го направим. Споразумението е готово, сега само се превежда\", отбеляза Тръмп пред репортери в своето имение \"Мар-а-Лаго\" във Флорида, където ще прекара коледните празници. Президентът на САЩ Доналд Тръмп омаловажи днес предупреждението на севернокорейския лидер Ким Чен-ун за \"коледен подарък\", като каза, че САЩ ще се справят успешно с него, предаде Ройтерс. \"Ние ще открием що за изненада ще бъде това и ще се справим успешно с нея, - каза Тръмп пред репортери в своето имение \"Мар-а-Лаго\" във Флорида. - \"Нека видим какво ще се случи.\" \"Може би това ще е хубав подарък. Може би той ще ми изпрати някаква красива ваза\", каза Тръмп усмихнат.", "date": "2019.12.24", "title": "Тръмп ще подпише със Си Цзинпин американско-китайското търговско споразумение"}
{"url": "https://www.24chasa.bg/novini/article/8007866", "text": "Полицията влезе в пернишкия завод „Стомана” по сигнал за кражби и източване навода от водопровода, който минава през предприятието. Това научи  По-рано днес стана ясно, че в Перник започва обследване на загуби по мрежата поКлон 2, където по моментни изследвания се губят по около 90 l/s. Това етръбопроводът, който преминава през индустриалната зона, но захранва с питейнавода два квартала на града.За целта ще се направят изкопи през около 150-200 м. в участъка, за да се разбередали става въпрос за авария или за нерегламентирано отклонение.", "date": "2019.12.24", "title": "Полицията влезе в пернишкия завод „Стомана”"}
{"url": "https://www.24chasa.bg/novini/article/8007918", "text": "В патриаршеската катедрала \"Св. Александър Невски\" българският патриарх Неофит води тази вечер тържественото богослужение за Бъдни вечер. На Светата литургия в храма, на която бяха дошли много вярващи, Негово светейшество прочете откъса от Евангелието за раждането на Исус Христос в пещерата във Витлеем. Благословена да бъде традиционната празнична трапеза, която ни събира на Бъдни вечер, пожела патриарх Неофит. Нека в нощта на Рождеството всички ние, които сме Христови, сторим място на раждащия се заради нас и за нашето спасение божествен Младенец, като отворим за Него нашите домове и нашите сърца. Нека не само със слово, но и с дела на милосърдие да покажем принадлежността си към Неговата света Църква, като според силите и възможностите си се погрижим сред нас да няма вече страдащи и нуждаещи се, гладни и жадни, не само за храна или питие, а и за топла дума, за най-елементарно човешко внимание. Към това ни призовава не само в тази свята нощ, но и във всички дни от живота ни, християнската ни съвест, това очаква от нас раждащият се днес Господ и Спасител наш Исус Христос, се казва в посланието за Рождество Христово от българския патриарх и Софийски митрополит Неофит, и от митрополитите от Светия синод на БПЦ. В своето послание патриарх Неофит и митрополитите от Светия синод отечески приветстват и поздравяват с Христовото Рождество всички верни чеда на светата ни Православна църква, в Родината и далеч от нея, като на всички всесърдечно благопожелават душевно и телесно здраве, апостолски дух и богоблагословени успехи във всяко богоугодно и доброполезно начинание. \"Благодатта и мирът на раждащия се днес Богомладенец, и общението в Светия Дух да бъдат с всички нас\", пожелават Негово светейшество и архиереите от Светия синод на БПЦ.                                                                                                                                                                                                                                                                                                     ", "date": "2019.12.24", "title": "Започна тържествената рождественска служба"}
{"url": "https://www.24chasa.bg/novini/article/8007934", "text": "Президентът на САЩ Доналд Тръмп поздрави в навечерието на Коледа американските войници, намиращи се в различни части на света, предаде Асошиейтед прес, цитирана от БТА.  Той говори по видеоконференция с представители на въоръжените сили на САЩ от частното си курортно имение \"Мар-а-Лаго\" във Флорида, където се намира на двуседмична ваканция. \"Искам да ви пожелая една удивителна Коледа\", каза Тръмп на военните, сред които имаше морски пехотинци в Афганистан, пехотинци в Кувейт, представители на военноморска част в Аденския залив и на бреговата охрана в Аляска. Тръмп беше запитан какво е купил на съпругата си - първата дама Мелания - за Коледа. Той каза, че засега й е купил \"красива картичка\" и че \"все още работи по въпроса за коледен подарък\". \"Накарахте ме да се замисля. Трябва да започна да действам по този въпрос наистина бързо\", призна той.", "date": "2019.12.24", "title": "Тръмп призна, че още не е купил подарък за съпругата си Мелания"}
{"url": "https://www.24chasa.bg/novini/article/8006904", "text": "През последните години дроновете навлизат все по-активно в ежедневието на китайците, намирайки приложение в различни области като снимането от въздуха, разпръскването на торове и доставката на стоки. До юни 2019 г. в Китай са регистрирани 339 000 дрона. Статистиките показват, че страната е изнесла 1,2 милиона от тях, което представлява 70% от световния им износ, предава  Според представители на индустрията този успех се дължи до голяма степен на производителя на дронове DJI. Освен правенето на снимки и видиоклипове, техните продукти са приложими и в области като горския патрул, поддръжката на електропроводи, контрола на движението и аварийно спасяване. Плановете на Китай са пазарната стойност на дроновете да достигне 60 милиарда юана до 2020 г., с годишен темп на растеж от 40%, а до 2025 г. да скочи до 180 милиарда юана, се посочва в насоките на китайското Министерство на промишлеността и информационните технологии от 2017 г. Същевременно китайските власти издадоха правила за регулирането на сектора, за да повишат безопасността, които обхващат регистрацията на дроновете, летателната им годност, управлението на въздушното пространство и издаването на летателни сертификати. Страната подкрепя сектора като до края на 2018 г. властите са издали разрешителни за бизнес на над 4000 производители, както и 43 000 сертификати за пилоти на дронове.", "date": "2019.12.24", "title": "Китайският пазар на дронове се разширява с бързи темпове"}
{"url": "https://www.24chasa.bg/novini/article/8006620", "text": "Китай, Япония и Южна Корея потвърдиха своя ангажимент към диалог с цел разрешаване на севернокорейския въпрос. Това заяви премиерът на Китай Ли Къцян след срещата на високо равнище Китай-Япония-Южна Корея, в която участваха и президентът на Южна Корея Мун Дже-ин и премиерът на Япония Шиндзо Абе, предаде агенция Ройтерс. Южнокорейският президент заяви след срещата, че трите страни са се договорили да насърчават диалога между Северна Корея и САЩ за прекратяване на севернокорейската ядрена и ракетна програма. Мун Дже-ин посочи, че мирът на Корейския полуостров е от общ интерес за трите държави, предава БТА. Японският премиер Шиндзо Абе подкрепи тази позиция и разкритикува изстрелванията на ракети от Северна Корея като нарушения на резолюции на ООН и сериозна заплаха за регионалната сигурност, предаде Асошиейтед прес. \"Диалогът и консултациите са единственият ефективен начин да се решат проблемите на Корейския полуостров. Нашите три страни са готови да работят заедно с международната общност за решаване на тези проблеми по политически път\", заяви китайският премиер Ли Къцян. Сред основните обсъдени теми на срещата на върха бяха също свободната търговия, околната среда и икономическото сътрудничество. \"Всички ние подкрепяме свободната търговия и насърчаваме икономическата интеграция. Китай смята, че гарантирането на свободна търговия е от полза за защитата на мултилатерализма и световния мир\", каза Ли Къцян. Южнокорейският президент Мун Дже-ин заяви, че преобразяването на индустриалния сектор, климатичните промени и търговският протекционизъм налагат засилване на сътрудничеството между трите страни. \"През последните 20 години нашите три страни са си сътрудничили в различни области, включително търговията, дипломацията, културата, околната среда и човешкия обмен. Сега ние образуваме един център на сътрудничество в Североизточна Азия, който допринася за международния мир и благоденствие\", каза Мун Дже-ин. Тристранните срещи на върха между Китай, Япония и Южна Корея започнаха след азиатската финансова криза от 1997 г., която доведе до фалити из целия регион и породи инициативи за по-тясна икономическа интеграция. Тези три страни осигуряват около 24 процента от световния търговски обмен и са развили тясно обвързани вериги за доставки, между които стокообменът за миналата година е бил над 720 милиарда долара, отбелязва АП.", "date": "2019.12.24", "title": "Китай, Южна Корея и Япония насърчават диалога между САЩ и Северна Корея"}
{"url": "https://www.24chasa.bg/novini/article/8006633", "text": "Изтребител Су-57 падна в тайгата в Хабаровска област в Русия, но няма пострадали, предаде ТАСС. Изтребителят падна при изпитания в тайгата. Пилотът успя да катапултира. Той не е получил травми, съобщи представител на администрацията на град Комсомолск на Амур, предава БТА. Източникът уточни, че става дума за модел Т-50 (официалното наименование на Су-57) на авиационния завод в Комсомолск на Амур, който правел изпитания. Изтребителят от пето поколение Су-57 е предназначен да унищожава всички видове въздушни, наземни и надводни цели. Самолетът има свръхзвукова скорост на полета, вътрешнофюзелажно въоръжение, радиопоглъщащо покритие (стелт технология), както и най-новото бордово оборудване.", "date": "2019.12.24", "title": "Изтребител падна в Русия"}
{"url": "https://www.24chasa.bg/novini/article/8006672", "text": "10 хил. лв. глоба наложи Министерството на околната среда и водите на НЕК. Причината е замърсяването на река Въча в района на град Кричим. На 13 декември стана ясно, че има мазни петна вкоритото на р. Въча. Тогава от ВЕЦ „Въча-1” отрекоха да са източник назамърсяването, предава  . Мазните петна, които на 13 декември се появиха в реката, са нефтопродукти, изпуснати от ВЕЦ „Въча-1”. Това е заключението от съвместната проверка наБасейнова дирекция „Източнобеломорски район\" и Регионалната инспекция пооколната среда и водите. Взетите лабораторни проби в района на град Кричим и на ВЕЦ „Въча-1” при извършената в деня на замърсяването проверка показват концентрация на нефтопродукти във водата – 0,24 милиграма на литър.", "date": "2019.12.24", "title": "10 000 лева глоба за НЕК заради замърсяването на река Въча"}
{"url": "https://www.24chasa.bg/novini/article/8006646", "text": "Ден преди изтичането на крайния срок, няма нито един кандидат за главен прокурор на Националната дирекция за борба с корупцията (НДБК) в Румъния, съобщава информационният сайт Зиаре. За поста главен прокурор има двама кандидати - Габриела Скутя от прокуратурата към Апелативния съд в град Брашов и Даниел Хородничану, който се е кандидатирал и за втори мандат в Дирекцията за разследване на престъпленията на организираната престъпност и тероризма (ДРПОПТ), съобщи в понеделник сайтът Зиаре. За ръководител на антикорупционната прокуратура обаче до вчера не бе внесена нито една кандидатура, съобщава сайтът. В 24 часа днес изтича крайният срок за внасяне на документи в процедурата по избор на ръководители на Главна прокуратура, НДБК и ДРПОПТ. Министърът на правосъдието Каталин Предою заяви в понеделник, че има внесени кандидатури и изрази надежда да се появят и други, предава БТА. Процедурата стартира на 2 декември. Понастоящем и трите институции се ръководят от временно изпълняващи длъжността поради различни причини. Лаура Кодруца Кьовеши, която бе избрана за европейски главен прокурор, бе отстранена като ръководител на НДБК от предишния министър на правосъдието през лятото на 2018 г. Оттогава прокуратурата, която постигна стотици осъдителни присъди за корупция по високите етажи на властта, е с временно ръководство. Днес министерството на правосъдието трябва обяви кои кандидати отговарят на необходимите условия, а интервютата с тях ще се проведат в периода 14-17 януари 2020 г. Резултатът от процедурата по избор ще бъде съобщен на 21 януари. Предложението на министъра на правосъдието за съответните постове се изпраща на Висшия съвет на магистратурата за мнение. След това министърът изпраща номинациите на президента, който прави назначенията.", "date": "2019.12.24", "title": "Няма нито един кандидат за шеф на антикорупционната прокуратура в Румъния"}
{"url": "https://www.24chasa.bg/novini/article/8006688", "text": "„Щетите са огромни. Колата ми едва ли ще може да бъде поправена. Младежите бяха в нетрезво състояние. Полицията ги беше заловила. Надявам се застрахователната компания на младежите, които нанесоха щетите, да поеме разходите”, каза пред   един от собствениците на ударен автомобил Любомир Антонов при случая в Пловив, при който младежи помляха няколко коли пред жилищен блок. „Водачът на автомобила е на 19 г. и е задържан за 24 часа. Не можем да посочим дали младежите са употребили алкохол, или наркотици. Води се разследване и всички възможни методи и средства за установяване на причините и механизма на произшествието. Употребата на упойващи вещества може да бъде установена, не само часове след инцидента, а и дни”, посочи гл. инсп. Ботьо Гиргинов от „Пътна полиция” – Пловдив. Задържан е и съучастника на шофьора.", "date": "2019.12.24", "title": "Собственик на помляна от младежите в Пловдив кола: Щетите са огромни"}
{"url": "https://www.24chasa.bg/novini/article/8006659", "text": "Двадесет и пет души загинаха при падане на автобус в клисура на индонезийския остров Суматра, предадоха информационните агенции. Изглежда спирачките на автобуса са отказали. Най-малко 14 души са хоспитализирани с наранявания след катастрофата, а един от тях е в критично състояние. Инцидентът е станал малко преди полунощ в понеделник, на ветровит склон в района на град Пагаралам, Южна Суматра, предава БТА. От местната полиция съобщиха, че автобусът се е преобърнал в клисура, дълбока 80 метра, и е паднал в бърза река, след като шофьорът изгубил контрол над превозното средство. Спасители все още издирват пътници, които може да са били отнесени от бързото течение. Автобусът може да превозва до 52 души, но колко точно са пътували във фаталната нощ все още не е известно. Шофьорът и двама служители на транспортната компания са сред жертвите.", "date": "2019.12.24", "title": "Автобус се преобърна в Индонезия, 25 са загинали"}
{"url": "https://www.24chasa.bg/novini/article/8006708", "text": "Във връзка с необичайно силния вятър в празнините дни от пожарната излязоха с конкретни правила. Ако сте у дома, е добре да изключите тока и газта. Вратите и прозорците трябва да са добре затворени, а от первазите да бъдат премахнати всички неукрепени предмети, предава  . Когато сте на път, добре е да спрете автомобила си на открито място, далеч от електропроводи, дървета и скални маси. Ако сте извън превозно средство, потърсете ниските места в района, където да изчакате преминаването на опасното явление.", "date": "2019.12.24", "title": "Пожарната: При силен вятър изключете тока и газта, ако сте у дома"}
{"url": "https://www.24chasa.bg/novini/article/8006717", "text": "Британският премиер Борис Джонсън призова в коледното си послание британците \"да не се карат много\", съобщи Франс прес. Във видеото той не произнесе нито един път думата \"Брекзит\", нито говори открито за излизането на Обединеното кралство от ЕС на 31 януари, предава БТА. В това специално време в годината имаме повод да празнуваме за доброто, което предстои, и да прекараме време със семейството и приятелите си, каза Джонсън. Застанал пред голяма елха, окичена с лампички, консервативният лидер призова британците да се сетят \"за християните по света, които търпят гонения\". Той каза \"огромно благодаря\" на служителите на Националната здравна служба, която беше в центъра на кампанията преди изборите в Обединеното кралство на 12 декември. Джонсън бе обвинен от лейбъристката опозиция, че искал \"да продаде\" службата на САЩ.", "date": "2019.12.24", "title": "Борис Джонсън: Британците да не се карат много"}
{"url": "https://www.24chasa.bg/novini/article/8006744", "text": "Какво може да бъде купено за Коледа на европейски комисар, който си има всичко? Служителите на Европейския съюз и бизнесмените по целия свят са измислили някои креативни идеи за европейския изпълнителен елит, от декоративно корабче и статуетка на Махатма Ганди до слънчеви очила и копчета за ръкавели, пише европейската редакция на списание Politico. Обаче еврокомисарите нямат право да задържат за себе си цени подаръци и по-скъпите от тях в крайна сметка се озовават в склад дълбоко в Берлемон (сградата в Брюксел, седалище на ЕК), а в много случаи биват дарявани за благотворителност. Също така тези подаръци биват добавяни в списък, известен на малцина, който е част от правилата за прозрачност на ЕК, предава  . Тези списъци показват, че най-много подаръци след бившия председател на комисията Жан-Клод Юнкер е получил комисарят по търговията Сесилия Малстрьом – 17 – по време на мандата си като такава. Близо зад нея е Виолета Булц, комисар на транспорта с 15 подаръка. Списъците демонстрират и че еврокомисарите получават повече подаръци в началото на мандатите си. През 2015 г. членовете на ЕК са получили общо 24 подаръка, а през 2019 г., преди да бъде избрана нова Комисия, този брой е паднал до едва четири – по два за Юнкер и Малстрьом. Новият председател на ЕК Урсула фон дер Лайен вече получи подарък от премиера на Етиопия Аби Ахмед, пет дни след като встъпи в длъжност. Тя получи „цветен шал с африкански дизайн“, според нейния комуникационен съветник Йенс Флосдорф. Брюксел е изградил дългогодишна традиция с подаръците си – председателите на Европейския съвет често подаряват вратовръзки и шалове, както и книги или грамофонни плочи на дипломати и журналисти. Но финландското председателство на ЕС, което продължи от юли до декември 2019 г. прекрати тази традиция, като тогава не бяха раздадени никакви подаръци. Но си струва да се отбележи, че през това време Дядо Коледа получи акредитация за последната среща на Европейския съвет. Ако все още нямате идеи за подаръци, ето няколко идеи, директно от традициите на ЕК: За любителите на историята: Руският президент Владимир Путин подари на бившия ръководител на ЕК Юнкер илюстрация на империите по света, след падането на Рим, според списъка с подаръци на комисията, заедно с „копие на оранжево яйце на Фабреже“ (уникална бижутерия, изработена за руските царе и частни колекционери от края на XIX и началото на XX век). За любителите на технологиите: Франк Бренър, ръководителят на „Евроконтрол“, организация за въздушна навигация, подари на Булц устройство на “Apple“ – iPad Pro 128 GB през 2016 г. За по-скромните: Европейската сметна палата подари на Юнкер „сребърна рамка с 10 печата за 0,70 евроцента от Люксембург“. За любителите на животните: Президент на Монголия Батулга Халтмаа подари на Юнкер „традиционен монголски портрет с двама ездачи“, по-рано през 2019 г. За любителите на виното: Бившият еврокомисар Мигел Ариас Канете получи бутилка „Драгос Воевод – 40 годишно“ (на стойност около 300 евро) от молдовския премиер.", "date": "2019.12.24", "title": "Какви подаръци са получили от Европейската комисия за Коледа?"}
{"url": "https://www.24chasa.bg/novini/article/8006776", "text": "Милиони граждани на Европейския съюз ще посрещнат Коледа сами и няма с кого да разговарят за лични теми, пише Евронюз. Според изследване на Европейската комисия, около 7% от населението на Европейския съюз живее в самота. Преброяването не е лесно, поради различните разбирания на хората за самотата и липсата на подробни изследвания в отделните страни членки. Най-много самотни хора в Европа има в Италия, Франция, Люксембург, Португалия и Холандия, сочи едно от систематизираните изследвания на самотата. В Италия 13,2% от хората казват, че няма от кого да поискат помощ, ако им се наложи, а 11,9 процента казват, че няма с кого да споделят или обсъдят лични въпроси, предава  . Най-високи показатели за липса на възможност за споделяне отбелязва Франция, където 12,3% от хората няма с кого да поговорят по лични теми. Най-ниски са показателите на самотата в Словакия, Чехия и Испания. Там самотните хора не са повече от 2-3 процента, като в Словакия едва 2,1% казват, че няма кого да помолят за помощ и 2,2% се оплакват, че няма с кого да споделят. България се намира в средата на класацията, публикувана от Евростат. В нашата страна хората, които казват че няма от кого да потърсят помощ са 4,7 процента. Същият е показателят и за хората, които няма с кого да споделят или обсъдят лични въпроси. Данните сочат, че от самотата не са засегнати само най-възрастните хора, въпреки че почти всички кампании за борба със самотата са насочени предимно към тях. Холандската депутатка Джудит Меркис казва, че изследване в Германия сочи, че най-силно усещане за самота изпитват младите мъже, а процента сред младите жени също се увеличава. Трите основни фактора, които определят усещането за самота са здравословни проблеми, живота без партньор и бедност. \"Важен фактор е и характера на човека и способността му да осъществява връзка с другите. Много свързващи звена като църквата, училището, центъра на града и други, изчезнаха от живота на съвременния човек\", казва Меркис.", "date": "2019.12.24", "title": "Най-малко 7% от европейците посрещат Коледа в самота"}
{"url": "https://www.24chasa.bg/novini/article/8006796", "text": "Хиляди отново са на път. КАТ засилва мерките и контрола в цялата страна. Над 3000 полицаи ще следят за нарушения. За пръв път цивилни коли ще дебнат дали водачите спазват правилата и ограниченията за скорост. Заради очакваните тапи АПИ въвежда забрана за движение на камиони над 12 тона между 16:00 и 20:00 часа, предава Нова тв. В нощта на Бъдни вечер се очаква и понижение на температурите, а във високите части дъждът е възможно да премине в сняг. Пътноподдържащите фирми са в готовност да реагират. От Агенция „Пътна инфраструктура” напомнят на всички шофьори да тръгват на път добре екипирани със зареден резервоар, заредени мобилни телефони, подходящи за условията гуми.", "date": "2019.12.24", "title": "Хиляди отново на път, над 3000 полицаи дебнат за нарушения"}
{"url": "https://www.24chasa.bg/novini/article/8006805", "text": "НАП е на лов за нарушители в зимните курорти. Стотици инспектори ще извършват скрити и явни наблюдения, инвентаризация на наличните стаи и проверки за деклариране на реалния оборот. От Приходната агенция уточняват, че на постоянно наблюдение ще са и борси и тържища в близост до курортите, предава  . Инспекторите ще използват и дистанционна връзка за проверка на касовите апарати със сървърите на НАП. По време на кампанията, проверяващите ще засичат оборота спрямо същия период на минали години.", "date": "2019.12.24", "title": "НАП на лов за нарушители в зимните курорти"}
{"url": "https://www.24chasa.bg/novini/article/8006829", "text": "От 1 януари 2020 г. Китай ще регулира тарифите за внос на редица продукти, за да насърчи развитието на търговията, се казва в съобщение на Комисията за митнически тарифи към Държавния съвет от вчера. За да стимулира вноса и оптимизира структурата му, Китай ще въведе временни мита за над 850 продукта, които ще са по-ниски от тези за „най-облагодетелстваните нации\". Сред тях са стоки като замразените свинско месо и авокадо, ферониобий, многокомпонентни интегрални схеми, някои изделия от дърво и хартия. Митата върху вноса на фармацевтични продукти за лечението на астма, съдържащи алкалоиди, както и суровините за производството на нови лекарства за диабет, ще бъдат нулеви, предава  . За да насърчи координираното развитие на търговията и защитата на околната среда, Китай ще намали временните вносни мита за скрап и отпадъци от волфрам и ниобий и от 1 януари те ще бъдат по-ниски от тези за „най-облагодетелстваните нации\", заявиха още от Комисията. От 1 юли 2020 г. Китай ще въведе петата тарифна отстъпка за 176 продукта на информационните технологии и ще коригира някои от временните мита за тях, се казва още в съобщението.", "date": "2019.12.24", "title": "От 1 януари Китай ще коригира митата върху вноса на някои стоки"}
{"url": "https://www.24chasa.bg/novini/article/8006862", "text": "Нека светлината на Христовото Рождество да сгрява душите ни и да просветлява мислите ни, за да бъдем верни Божии следовници и подражатели, защото днес Той се ражда заради нас и заради нашето спасение, за \"да подири и спаси погиналото\" - това послание отправи Русенският митрополит Наум до клира, монашестващите и миряните на Русенската епархия по повод на настъпващия празник Рождество Христово, предава БТА. \"Нека светлият празник на пресветлото Христово Рождество бъде за всеки от нас повод за неподправена радост и за още по-дълбоко осъзнаване на собствената ни християнска и църковна идентичност, за богоподражателна любов в оделотворяване на християнското ни призвание\", каза митрополит Наум. По думите му, нека донесеният от Богомладенеца мир бъде винаги с нас - в храмовете и в домовете ни, но най-вече в нашите сърца, защото \"както казва сам Спасителят - добрият човек от доброто съкровище на сърцето си изнася добро\".", "date": "2019.12.24", "title": "Митрополит Наум: Нека светлината на Рождество Христово да сгрява душите ни"}
{"url": "https://www.24chasa.bg/novini/article/8006871", "text": "Германският автомобилен гигант БМВ (BMW AG) съобщи, че е разследван от американската Комисия за ценните книжа и борсите (SEC) след публикация, в която се твърди, че са използвани незаконни практики при отчитане на продажбите. Говорител на компанията само потвърди, че има проверка и че БМВ напълно сътрудничи с комисията. От SEC няма никакъв коментар. \"Уолстрийт джърнъл\" съобщи в понеделник за започнало разследване на SEC за манипулиране на данните. Предполага се, че то е правена чрез схема, в която дилърите на автомобили регистрират колите като вече продадени, докато в действителност те все още са в магазините им и чакат купувачите си. И други компании имат проблеми с подвеждане на инвеститорите чрез манипулиране на данни. През септември Fiat Chrysler Automobiles NV например се съгласи да плати глоба от 40 милиона долара като извънсъдебно споразумение със SEC. В този случай ставаше дума за обвинение, че е плащано на дилърите да отчитат завишени продажби, предаде  . След споразумението Fiat Chrysler ревизира данните си за години назад и премахна твърдението, че е имала 75 месеца на непрекъснат ръст на продажбите. В коригираната версия този ръст е спрял през 2013 г., т.е. три години по-рано от досегашните отчети. Fiat Chrysler, General Motors и Ford Motor спряха отчитането на продажбите всеки месец и преминаха на тримесечни отчети, докато повечето техни големи конкуренти продължиха да показват данни всеки 4 седмици. В Европа BMW има проблем с обвинения, че е манипулирала в картелно споразумение цените на технологиите за контрол на вредните емисии от колите. Компанията заявява, че ще се защитава от тези твърдения в съда, но задели през април 1 млрд. евро за евентуални глоби, произтичащи от този случай.", "date": "2019.12.24", "title": "САЩ разследват БМВ за измами в данните за продажби"}
{"url": "https://www.24chasa.bg/novini/article/8005441", "text": "   и бе убит след това, сега е увековечен с паметник от дърво. Той стои близо до боклукчийска кофа в центъра на германския град, а миещата мечка на него държи бутилка вино, пише немското издание \"Билд\". \"Миещата мечка ми бе на сърце, затова я направих безсмъртна. Между другото я направих не от какво да е дърво, а от останките на лекия смърч \"Рупфи\", сподели творецът. Скулптурата е доставена със специална количка до центъра на Ерфурт, за да бъде монтирана. Посетитетелите на Рибния пазар станаха свидетели на първия Адвент на рядко срещано явление. Мнозина извадиха телефоните си да снимат как енот е изваден от едно боклукчийско кошче на спирката на трамвай в пияно състояние, едва се влачеше по земята. Служители от пожарната служба го прибраха в една кутия. Отначало на място се мислеше дали да не бъде закаран палавия екземпляр в приюта за животни - но той не отиде там. Обърканото и напълно изтощено животно бе прибрано и застреляно от властите. Те обаче не разкриха къде точно е убита мечката. \"Миещата мечка е в списъка на ЕС за инвазивни видове\", заяви Даниел Баумбах, говорител на град Ерфурт. Според регламента популацията на тези животни трябва да бъде ограничена и контролирана. Защото тези екземпляри се считат за опасни за домашните животински видове, както змиите и птиците. Следователно съответният регламент на ЕС от 2014 г. също предвижда забрана за отглеждане и развъждане на еноти. Приютът за животни в Ерфурт следователно не е бил алтернатива на убийството на енота.", "date": "2019.12.24", "title": "Убитият пиян енот от Ерфурт възкръсна на скулптура с шише вино (Видео)"}
{"url": "https://www.24chasa.bg/novini/article/7953123", "text": "Oвлажняване, овлажняване, овлажняване – това е тайната за неувяхващата красота на Кармен дел Орефис. Тя е на 88 г. и продължава да дефилира като модел в Ню Йорк. Даже твърди, че през последните 25 г. е била на толкова корици на модни списания, колкото не е имала през цялата си 73-годишна кариера. Линиите на лицето ѝ продължават да са правилни, кожата гладка, и то без сериозни пластични процедури. От години разчита само на малки количества силикон и на хиалуронова киселина. Овлажнявам кожата си с каквото разполагам в момента, но само това би имало нулев резултат, ако не се грижех за нея и отвътре, казва Кармен дел Орефис. Сутрин тя пие много вода с лимон, а през деня яде кисело мляко. Прекарва на открито с приятели колкото е възможно по-дълго. Стреми се да използва козметика единствено от естествени продукти и да слага грим само когато работи. Освен това задължително го проверява да не съдържа химикали, които потенциално могат да попречат на порите да дишат и да състарят кожата. Това отговорно отношение на Кармен дел Орефис вероятно ще се стори непонятно на по-младите дами, които се оказва, че не следят много какво слагат на лицата си. Различни проучвания показват, че всяка втора жена си позволява да използва гримове с изтекъл срок на годност, като най-тежко е положението в Бразилия, където 98% от анкетираните студентки са признали, че го правят. Повечето от тях дори не са чували, че това може да е опасно, а и голяма част от предлаганите продукти са без срокове. Подобно е положението и в САЩ, където местното законодателство не задължава производителите на козметика да посочват ясно годността на стоката си. Европейските регламенти са доста по-строги, но на някои малки артикули като гланцове за устни, спирали или моливи за очи те са трудно забележими или са върху опаковката, която обикновено се изхвърля. А се оказва, че това може да е жизненоважно. Наскоро Астънският университет в Бирмингам огласи данни от свое изследване, което е установило, че девет от десет стоки за гримиране са замърсени с потенциално смъртоносни микроби, включително стафилококи и ешерихия коли. Учените са тествали намиращото се в козметичните чантички на голям брой жени, или близо 500 продукта, сред които гланц за устни, червило, очна линия, спирала и фон дьо тен. Преди четири години техни колеги от лондонския университет “Метрополитън” подложиха на биохимичен анализ четири козметични продукта с изтекъл срок на годност и един в срок. Във всички също бяха открити опасни бактерии, които могат да причинят сериозни здравословни проблеми - от акне и дихателни заболявания до гастроентерит и менингит. Затова усилията при сегашното проучване са били насочени към повече артикули и по-специално как се използват. По тази причина за първи път са тествани и тампони и апликатори за грим, както и станалите изключително популярни бюти блендери. Това са гъби във форма на капка, с които може да се нанася всякакъв грим. Твърди се, че са продадени вече над 6,5 млн. от тях по света, но все още се употребяват неправилно. Производителите им съветват да се измиват добре след използване и да се сменят на всеки три месеца. Учените обаче са открили, че повечето им притежатели не спазват това. Често те стоят недобре почистени и влажни, което ги превръща в идеална среда за размножаване на вредни бактерии. Така те могат да причинят редица заболявания, особено при използването им в близост до уста, очи или върху наранена кожа, тъй като заразата бързо попада в лигавица и кръв. “Лошите хигиенни практики на потребителите, когато става въпрос за използване на грим, особено гъбите и блендерите, са много тревожни, ние открихме бактерии като ешерихия коли, която е свързана с фекално замърсяване”, казва доктор Амрийн Башир от изследователския екип. Той посочва, че макар козметиката да не се разваля като храната и да запазва декориращите си свойства, да я съхраняваш и употребяваш прекалено дълго време, означава да се излагаш на сериозен риск, особено ако имаш слаба имунна система. Така може да си докараш не само кожни инфекции, но и отравяне на кръвта. По принцип европейските регламенти изискват от производителите на стоки за гримиране да поддържат строги хигиенни стандарти. Ешерихия коли въобще е забранено да се среща в тях, когато са нови и опаковани. Затова учените смятат, че повечето проблеми идват от неправилна употреба. 64% от дамите, чиято козметика са тествали, са признали, че са я изпускали на пода отворена и след това са продължавали да я използват, докато свърши. Много въобще ѝ не са предполагали, че повечето продукти имат срок на годност между 3 и 12 месеца. Например една спирала е добре да се използва от 3 месеца до половин година, въпреки че 92% от жените продължават да си я слагат много след този срок. Сенките им за очи пък са доста по-стари от допустимите две години, а на дамите над 50 г. са и над пет години. Учените смятат, че това се дължи на незнание за опасностите, които козметиката с изтекъл срок на годност крие. И дори не допускат, че оплакванията им от сърбеж, сълзене и зачервяване на очите се дължи на стар грим или пък на такъв, който е за масова употреба в салоните за красота. Всяка втора млада жена под 30 г. не спазва и препоръката на кожните специалисти да почиства своя макиаж преди сън. Според експертите обаче нощ, прекарана с фон дьо тен или друг грим, състарява жените със седем дни. Освен това вероятността да се появят пъпки или петна, а кожата да стене суха и дехидратирана е много голяма. Спането със спирала пък прави миглите крехки и води до тяхното падане. “Трябва да се направи повече, за да се помогне на потребителите и на козметичната индустрия като цяло да се справи с неправилното използване на гримове”, казва доктор Башир. Това означава повече разясняване за рисковете и поставяне на видими и точни указания за употреба и срок на годност върху продуктите.", "date": "2019.12.24", "title": "Гримът, който убива"}
{"url": "https://www.24chasa.bg/novini/article/8006470", "text": "\"От все сърце поздравявам нашите граждани, изповядващи християнската вяра, с празника Коледа. Водени от опита и разбирателството, което сме почерпили от нашата дълбоко вкоренена обща история, ние придаваме изключително значение на това нашите граждани да изповядват свободно своята култура, религия и традиции, независимо от техния произход, раса, вяра и религиозни разбирания\". Това посочи турският президент Реджеп Тайип Ердоган в посланието си до християните по случай настъпващия празник Коледа. Подчертавайки, че и занапред ще продължат усилията за изграждане на общо бъдеще в дух на толерантност и разбирателство, в което различията се оценяват като богатство, Ердоган заяви: \"Съзнаваме, че толерантността, уважението и справедливостта са основата на нашето единство и солидарност, затова ние се ангажираме да изградим общо бъдеще в тези географски ширини, като живеем заедно в мир\", предава БТА. Накрая Ердоган честити празника на всички християни по света и им пожела да посрещнат коледните празници в дух на уважение към традициите и в атмосфера на мир, толерантност, взаимопомощ, разбирателство и благоденствие.", "date": "2019.12.24", "title": "Ердоган: От все сърце поздравявам изповядващите християнската вяра с Коледа"}
{"url": "https://www.24chasa.bg/novini/article/8006483", "text": "Израел е против подписаното миналия месец споразумение между Либия и Турция за делимитиране на морските граници в Източното Средиземноморие, но споразумението е малко вероятно да доведе до конфликт с Анкара, заяви днес израелският външен министър, цитиран от Ройтерс. Израелското правителство преди това не е коментирало публично споразумението, макар че премиерът Бенямин Нетаняху другата седмица заминава за Гърция във връзка със съвместните планове с Гърция и Кипър за изграждане на подводен тръбопровод за пренос на газ от Израел за Европа, предава БТА. Никозия заяви, че Нетаняху е казал на кипърския президент в петък, че морското споразумение трябва да бъде заклеймено като \"незаконно\". Помолен да потвърди кипърската версия, израелският външен министър Израел Кац заяви: \"Това е официалната позиция на Израел. Но това не значи, че ще пратим бойни кораби срещу Турция\". В телевизионно интервю за израелския \"Канал 13\" Кац допълни, че макар и турският президент Тайип Ердоган да е противник, той не смята, че както Израел, така и натовска Турция се стремят към конфликт. \"Ние нямаме желание и Турция няма желание за конфронтация с Израел\", каза той.", "date": "2019.12.24", "title": "Израел е против турско-либийското споразумение за морските граници"}
{"url": "https://www.24chasa.bg/novini/article/8006501", "text": "Пет от най-старите ни манастири, обявени за паметници на културата – Бачковският, Троянският, Кремиковският, Килифаревският и Плаковският, както и три църкви, се очаква да бъдат реставрирани с европейски средства. Така тези религиозни средища ще станат още по-привлекателни за поклонници и туристи. Това съобщиха от пресцентъра на Министерството на регионалното развитие и благоустройството. Ремонт на сгради, облагородяване на района и туристически център се предвижда да бъдат направени във втория по големина български манастир - „Успение Богородично“ край Бачково. Той кандидатства за европейско финансиране с проект „Бачковски – Православна Света Обител и духовна поклонническа дестинация“ на стойност малко над 1,2 млн. лв. от Оперативна програма „Региони в растеж“ 2014-2020 г. Така ще бъдат създадени нови възможности за поклоннически туризъм в един от най-обичаните и посещавани български манастири. В процес на разглеждане е проектът на още един забележителен паметник на културата от национално значение – Троянския манастир „Успение Богородично”. Там е необходимо да бъдат извършени реставрационно-консервационни и ремонтни работи на западното крило на манастирския комплекс и основната църква в него. Възможностите за развитие на мястото са големи, затова към проекта ще бъде добавена и концепция за туристически продукт. Троянският манастир „Успение Богородично“ е не само най-големият старопланински манастир, но и трето по големина духовно средище в България. Основан е в началото на 17 в. от няколко атонски монаха отшелници, които донасят със себе си чудотворната икона на Богородица Троеручица. Действащият девически манастир „Рождество Богородично“ край Килифарево също има нужда от средства за ремонт и реставрация. Идеята е там да бъдат изградени нова магерница, конферентна зала, паркинг, туристическа пътека до стария манастир и мост на река Белица. В културната история на България Килифаревският манастир „Рождество Богородично“ заема особено важно място. Основан е между 1348 – 1350 г. от Теодосий Търновски с подкрепата на Цар Иван-Александър и бързо се превръща в средище на оживена книжовна и просветителска дейност. В наши дни манастирът е обявен за културен паметник, счита се за един от шедьоврите на Българското Възраждане. Още една от българските светини ще има шанс да върне блясъка и славата си, благодарение на проект по европрограмата. Плаковският манастир „Св. пророк Илия“ край Велико Търново има нужда от средствата за основен ремонт и реконструкция на манастирските сгради и централния храм. Проектът предвижда основни реставрационно-консервационни дейности и изграждане на туристически атракции. Заданието в момента се съгласува с Министерството на културата, тъй като манастирът е национален паметник. Там през 1835 г. е организирана Велчовата завера, като един от водачите е бил бившият игумен на манастира отец Сергий. Плаковският манастир е основан по време на Втората българска държава, но не след дълго е бил разрушен. Около 1450 г. е бил възстановен отново, но по-късно многократно е бил разграбван и опожаряван, като последният пожар е бил в средата на миналия век – през 1949 година. Въпреки тежката му съдба, манастирът успява да опази икони, рисувани от Захарий Зограф, а величествената 26-метрова камбанария с красива декоративна зидария е дело на Кольо Фичето. В края на месец ноември беше подписан договор за ремонт на Кремиковския манастир по проекта на Столична община „Кремиковски манастир – духовният център на Софийската Света гора“. В светата обител ще бъдат инвестирани малко над 9,5 млн. лв. Предвижда се да бъде извършена реставрация на стенописи, ремонт на покрива и дренажа на средновековната църква „Свети Георги“ в манастира и да бъдат запазени и представени археологическите разкопки в района. Мястото ще стане привлекателно за все повече посетители с изграждането на Северно манастирско крило, в което ще има информационен център „Софийска Света гора”, музейна експозиция, магерница, параклис и камбанария. Там ще заработят и специални манастирски работилници, където посетителите ще могат да научат тънкостите в производството на сладка и сиропи от набрани в района плодове. Ще има организирани ателиета за популяризиране на традиционни за мястото занаяти. С беседи по вероучение, музика и изкуство, деца и младежи ще бъдат запознавани с християнската вяра в безплатни летни лагери. Ще бъде осигурен достъп за хора с увреждания до манастира, археологическите разкопки и музея. Кремиковският манастир е един от най-старите по нашите земи. Датира от времето на Второто българско царство и е обявен за национален паметник на културата. Чрез реализацията на проекта ще се създадат условия за разширение на настоящите му функции и превръщането му в духовен център за Софийска област, като ще популяризира и другите манастири от Софийската Света гора. Ще бъде създаден цялостен нов туристически продукт, който да съчетае културните и духовни ценности с природните забележителности. В края на месец ноември беше одобрено и финансиране за консервация и реставрация на фасадата на катедрален храм „Св. Св. Кирил и Методий“ в Бургас, който се намира в самия център на морския град и обновяването му ще допринесе за красивото и естетично оформяне на цялото пространство около храма. Още две православни църкви кандидатстват с проекти за обновяване. Това са храмовете „Св. Димитър“ и „Св. Панталеймон“ в област Видин. Към църквата „Св. Димитър“ е планирано и изграждането на музей. По управляваната от Министерството на регионалното развитие и благоустройството Оперативна програма „Региони в растеж“ 2014-2020 г. бе разработен специален механизъм, включващ безвъзмездни средства и нисколихвено кредитиране, по който храмовете - паметници на културата от национално и световно значение могат да кандидатстват за финансиране. Това не са първите православни храмове обновени с евросредства. В предишния период по Оперативна програма „Регионално развитие“ беше върнат блясъка на църквата „Св. Георги“ в с. Арбанаси. Беше ремонтиран покривът, укрепени бяха стените и сводът на храма и беше направен дренаж. 180 кв. м стенописи бяха реставрирани, а големият двор на светата обител беше оформен като парк. Всичко това даде възможност храмът, който допълва ансамбъла от късносредновековни църкви в Арбанаси, да бъде включен в туристическия маршрут в историческия резерват. Освен средствата по ОПРР, още над 4,4 млн. лв. по управляваните от МРРБ програми за трансгранично сътрудничество ще бъдат инвестирани за ремонт и благоустрояване на православни храмове. По програма Интеррег Румъния - България 2014-2020 се извършва реставрация на църквите „Св. Петка“ и „Св. Георги“ в Русе. Обновяването им е част от проекта „Християнско наследство по културния коридор Русе-Гюргево“ на стойност над 3 млн. лв. Предвижда се да бъде направен основен ремонт на двете църкви и създаване на туристически маршрути, които да представят културното и религиозно наследство в двата региона. Църквата „Св. Петка“ в Русе е паметник на културата, като архитектурният проект на храма е първият успешен опит за копиране на Кръглата църква в старата българска столица Преслав. Църквата „Св. Георги“ в Русе е построена в около 1840 г., след като съществуващата преди това дървена постройка е изгорена по време на руско-турската война в началото на 19-ти век. По програма ИНТЕРРЕГ-ИПП България - Македония 2014-2020 г. над 440 хил. лв. са инвестирани в ремонта на средновековната църква „Свети Архангел Михаил“ в гр. Рила. Извършена е и частична реконструкция на стенописите в нея. Църквата е включена в регистъра на Министерството на културата за недвижимите културни ценности от национално значение и е една от малкото добре запазени на Балканите, датирани от 12 век. Над 600 хил. лв. от Програма ИНТЕРРЕГ-ИПП България - Сърбия 2014-2020 са вложени в реставриране и консервиране на руините на църквата „Света Богородица” в с. Осиковица, община Правец. Археологическият обект се намира на 8 км. южно от с. Осиковица. Църквата е датирана от ХIV век и е изградена върху руини на по-ранна сграда и древно култово място. Обявена е за архитектурно-строителен паметник на културата от Античността и Средновековието. Обектът привлича посетители и до днес и е с голям туристически потенциал.", "date": "2019.12.24", "title": "Обновяват 5 от най-старите манастири у нас с европари"}
{"url": "https://www.24chasa.bg/novini/article/8006518", "text": "Редовните парламентарни избори в Сърбия ще се произведат на 26 април или 3 май, заяви снощи президентът на Сърбия Александър Вучич в ефира на телевизия \"О2\", предаде агенция ТАСС. Предполагах, че изборите ще се състоят на 22 март или даже на 15 март, но (премиерът) Ана Бърнабич ме помоли да ги отложа, така че изборите ще бъдат отложени с 40 дни и ще се състоят на 26 април или 3 май, каза Вучич. Сръбският президент бе обещал незабавно да насрочи избори, ако това поиска опозицията, припомня агенцията. Според проучвания на общественото мнение сръбският президент се ползва с доверието на около 55 процента от населението, предава БТА. От началото на декември миналата година сръбската опозиция организира всяка седмица протестни акции. Същевременно опозицията има намерение да бойкотира предстоящите избори, отбелязва ТАСС.", "date": "2019.12.24", "title": "Вучич: Парламентарните избори в Сърбия ще са на 26 април или 3 май"}
{"url": "https://www.24chasa.bg/novini/article/8006546", "text": "Турски пътнически самолет излезе от пистата и спря в тревистите площи на летището в германския град Нюрнберг в понеделник следобед, предаде ДПА. Няма пострадали при инцидента, уточнява агенцията. От германската полиция съобщиха за ДПА, че над 140 души пътници и екипаж на авиокомпания \"Онур еър\" са в безопасност. Те са били транспортирани до терминала с автобус, предава БТА. Причината за инцидента е неизвестна към момента.", "date": "2019.12.24", "title": "Турски самолет с над 140 пътници излезе от пистата в Германия"}
{"url": "https://www.24chasa.bg/novini/article/8006559", "text": "За първи път от повече от 200 години вярващите няма да присъстват на рождествена литургия в катедралата \"Нотр дам\" в Париж, която все още се възстановява от опустошителен пожар, отбелязва агенция Ройтерс. Няма да има литургия в \"Нотр дам\" в полунощ. Последният път, когато това се е случило, е било по времето на Революцията. От 1803 г. в \"Нотр дам\" винаги се е отслужвала коледна литургия, заяви пред Ройтерс говорител на парижката епископия. На 15 април т.г. пожар срути покрива и кулата стрела на \"Нотр дам\", но другите камбанарии и външните стени бяха спасени, заедно с редица религиозни реликви и безценни произведения на изкуството, предава БТА. \"Болезнено е, защото бихме искали да празнуваме Коледа в \"Нотр дам\", но в същото време има и надежда: продължаваме с възстановяването, например този огромен кран, който ще помогне за премахването на ужасното скеле\", заяви монсеньор Патрик Шуве от администрацията на катедралата. Той има предвид метално скеле, издигнато преди пожара с цел реставрация. Кранът ще трябва да демонтира една по една 10 000 тръби, или общо 250 тона метал, споени и заварени от огъня. Пожарът в \"Нотр дам\" предизвика мощна вълна от съпричастие във Франция и по целия свят - досега са потвърдени дарения и обещания за дарения в размер на 922 милиона евро, добавя АФП. Президентът Еманюел Макрон се надява храмът да бъде възстановен за пет години.", "date": "2019.12.24", "title": "Без рождествена литургия в \"Нотр дам\" за първи път от времето на Наполеон"}
{"url": "https://www.24chasa.bg/novini/article/8006585", "text": "Пет земетресения с магнитуд от 4,2 до 6 разлюляха в понеделник тихоокеанското крайбрежие на Канада, предаде ТАСС. Последният трус с магнитуд 4,8 е локализиран на дълбочина от 5 км. Епицентърът му е на 168 км западно от град Порт Харди с население около пет хиляди души, предава БТА. Няма информация за разрушения и пострадали хора. Предупреждение за цунами не е обявено.", "date": "2019.12.24", "title": "Още няколко земетресения в Канада"}
{"url": "https://www.24chasa.bg/novini/article/8006611", "text": "Христос се ражда в скромност, в бедност, така и постната трапеза, която предлагаме днес, не би следвало да бъде прекалено изобилна, разказа пред репортер на БТА за вярата, традициите и смисъла на празника Рождество Христово Негово високопреосвещенство Неврокопският митрополит Серафим. Достатъчно е вечерята да бъде скромна, но да имаме любов в сърцата си към Бога и помежду си и вяра в Този, който се ражда заради всеки един от нас и заради цялото човечество, каза митрополитът. Трапезата на Бъдни вечер е и последният постен ден в периода на рождественския пост. Броят на ястията няма конкретно значение, това са различни местни традиции, които не са задължителни, кой както ги разбира, както ги желае, така може да ги направи, допълни митрополит Серафим, цитиран от БТА. Духовникът, оглавяващ Неврокопската епархия, посочи, че всеки има своето усещане как да отпразнува Рождество, но най-правилното отбелязване на празника е в храма. \"Преди всичко Христос се ражда в света и оставя на човечеството пътя на спасението, пътя към Него, този път към Него е пътят, по който всъщност придобиваме в нашия живот неговата благодат. Неговата благодат не е нещо, което всеки би могъл само по себе си или само от себе си по всякакъв начин да придобие. Тя се придобива в църквата, която Христос основава, за да може да има всеки човек, който иска да бъде при Христос, да има онова сигурно, ясно показано и ясно доказано място, където е присъствието на Божията благодат\", разказа митрополитът. Той допълни, че молитвеното настроение се придобива чрез молитвите и в дома, и в богослуженията в дните около празника, прекадяването на трапезата, благовонието на тамяна, димът на тамяна, който се разнася, всичко това е символ, израз на възнасянето на нашата молитва към Бога, която да бъде като духовно благоухание пред Бога. Това е една символична жертва, която принасяме от себе си към Бога в очакване и надежда на благоуханието на неговата благодат, така че всички тези традиции, които имаме с постната храна, прекадяването на трапезата, молитвите, песнопенията, всяко от тях има своя смисъл и своя произход от онова пълноценно благодатно общуване с Христос в светата литургия, разказа митрополит Серафим. Духовникът посочи, че е важно да осмислим необходимостта благоразположението, което се чувства в навечерието на Рождество Христово, на Бъдни вечер, както и в дните след празника, да бъде постоянно състояние на нашата духовност, на нашия дух. Според него това може да стане, когато се стремим ежедневно да живеем с Христос и да задържим в себе си неговия мир. \"Тази радост, която усещаме, това единение и сплотяване, което има в дома, в семейството около тези дни, те са един дар, който Бог ни дава и ни показва своята близост до нас и ни подсеща по този начин, тоест дава ни да вкусим неговата благодат, за да я оценим и да можем ние да я търсим, да се стремим към това преживяване и да запазим в себе си този мир, който той ни дарява и през останалата част на годината. Това зависи от личното желание и личните усилия на всеки един от нас\", допълни митрополит Серафим. Духовникът не пропусна да обърне внимание и на децата, които винаги с нетърпение очакват Коледа. Според него най-хубавият подарък, който може да получи едно дете, е това, което го прави истински, а не измамно щастливо. Играчки или нов предмет са неща, с които е наситено ежедневието на децата и това формира в тях постоянен стремеж към нещо ново, различно. Чистата детска душа изразява най-ясно онова, което прави истински щастлив един човек, а това е да усети любовта, мира и радостта около себе си, в хората, които са около едно дете. \"Ако всяко дете успее да получи, да почувства уюта, радостта и любовта на семейството, на дома, мисля, че това е най-добрият подарък. За всяко едно дете, дори и за онези, които нямат тези възможности, които са лишени от тази нормална семейна, родителска среда, за тях ако се намери начин да бъде създаден този уют, това чувство на топлотата, на любовта в семейното огнище, това е най-голямото щастие и най-големият подарък, който би трябвало да се стремим да получи всяко едно дете за Рождество Христово\", каза още духовният водач на Неврокопска епархия.", "date": "2019.12.24", "title": "Митрополит Серафим: Христос се ражда в скромност, така и постната трапеза днес"}
{"url": "https://www.24chasa.bg/novini/article/8006598", "text": "Освен че е нащрек за евентуално изстрелване на ракета от Северна Корея, Северноамериканското военновъздушно-космическо командване има и друга важна задача - да следи движението на Дядо Коледа, който носи подаръци на децата по света, информира агенция Ройтерс. Северноамериканското военновъздушно-космическо командване, известно със съкращението НОРАД (North American Aerospace Defense Command), е комбинирана военна агенция на САЩ и Канада. Повече от шест десетилетия НОРАД предлага анимирано проследяване на движението на Дядо Коледа, докато неговата шейна, теглена от елени, прекосява планетата, за да достави коледни подаръци на децата, предава БТА. Докато НОРАД изпълнява своята основна мисия да защитава Северна Америка от заплахи, с гордост продължаваме нашата традиция да следим пътешествието на Дядо Коледа по света, посочи командването в изявление. Сайтът на НОРАД за проследяване движението на белобрадия старец - www.noradsanta.org, има близо 15 милиона уникални посетители от над 200 държави и територии по света. През последните години НОРАД следи ракетните тестове на Северна Корея. Пхенян предупреди Вашингтон по-рано този месец за възможен \"коледен подарък\". Това стана, след като севернокорейският лидер Ким Чен-ун даде срок на Вашингтон до края на годината да предложи нови отстъпки в преговорите за севернокорейската ядрена програма. Традицията за проследяване на Дядо Коледа от НОРАД започва през 1955 г., когато магазин в Колорадо Спрингс допуска печатна грешка в телефонния номер на Северния полюс в реклама във вестник. Първото обаждане идва от малко момиче, което се свързва с полковник Хари Шуп - директор на предшественика на НОРАД. Полковникът уверява детето, че Дядо Коледа е на път, а след като още деца се обаждат в командния център, армията добавя новата задача към своята отбранителна мисия. Командването е кръстено НОРАД три години по-късно и представлява комбинирана канадско-американска военна агенция. Оттогава мисията по проследяване на Дядо Коледа тече без прекъсване. Движението на белобрадия старец може да бъде проследено в профилите на НОРАД във Фейсбук, Туитър, Инстаграм и ЮТюб.", "date": "2019.12.24", "title": "САЩ следят движението на Дядо Коледа, но за и \"коледен подарък\" от Пхенян"}
{"url": "https://www.24chasa.bg/novini/article/8006884", "text": "Тежко ПТП стана след полунощ в района на манастирчето в Сандански. В катастрофата три коли са се сблъскали, заради отнето предимство. Пътният инцидент е предизвикан от 18 г. момиче, което било спряло встрани на пътя. я пътувала с нейна приятелка. Когато решила да се включи в движението по посока санаториума, отнела предимството на “Тойота” с 19-г. шофьор и джип БМВ Х6, управляван от друго 18-г. момиче, предаде  . Първоначално 19-г. младеж, който пък пътувал в посока от Новия санатариум към манастирчето “Света Петка”, за да избегне удара успял да се изнесе в локалното на пътя, зад него обаче идвал джипът, който се ударил в \"аудито\", а след това се забива и в тойотата. И трите момичета са закарани на медицински прегледи. На пътничката в \"аудито\" са направени рентгенови снимки, от които станало ясно, че няма счупвания, 18-г. й приятелка, която е управлявала колата, е приета с комоцио в петричката болница. Другите участници също са се отървали с по-леки наранявания. По-сериозни щети са нанесени на \"Ауди\"-то и БМВ-то, на които от ударите бяха изкочили въздушните възглавници. И на тримата шофьори са направени тестове за алкохол, които са отчели отрицателни резултати. Пътят бе затворен няколко часа, докато течаха процесуално-следствени действия.", "date": "2019.12.24", "title": "Тежка катастрофа с 3 коли край Сандански, има пострадали"}
{"url": "https://www.24chasa.bg/novini/article/8006959", "text": "Все по-често хора изоставят домашните си любимци. По празниците се подаряват животни, които впоследствие се оказват ненужни и биват захвърляни. „Доста често се наблюдава да бъдат изхвърлени, дори и породисти животни. Тези случаи зачестяват след и по време на празниците. Тогава хората установяват, че кученцето ще порасне и ще стане прекалено голямо, става в един момент ненужно”, каза д-р Надежда Мечева от Фондация „4 лапи” пред  . Ако станем свидетели на насилие спрямо животно можем да подадем сигнал. „На телефон 112 и на дежурен районен прокурор, ако е необходима помощ от полицията. В случаи на системна жестокост може да се обърнете към полицията и прокуратурата в писмен вид. Най-бързият начин обаче е чрез спешния телефон”, добави Явор Гечев от „4 лапи”.", "date": "2019.12.24", "title": "Все повече хора изоставят домашните си любимци"}
{"url": "https://www.24chasa.bg/novini/article/8007227", "text": "Китайските законодатели обсъждат проектозакон за опазването на река Яндзъ, насочен към по-добрата защита на екологичната среда в нейния басейн и улесняване на зеленото развитие. Проектът ще бъде гледан на първо четене в рамките на сесията на ПК на ОСНП, топ законодателния орган на Китай. Съдържащ 9 глави с 84 члена, проектозаконът е първият в Китай за конкретен речен басейн, предава  . Очаква се той да адресира належащи проблеми, свързани с нарушаването на екологичната система в басейна на Яндзъ, както и да предотврати и коригира някои разрушителни практики, като в същото време стимулира висококачественото развитие на икономическия пояс по река Яндзъ, каза председателят на комисията за екозащита и опазване на ресурсите към ОСНП. Басейнът на реката може да се похвали с богато биоразнообразие, минерални и водни ресурси. Яндзъ се простира на дължина от повече от 6300 км, често я наричат „реката майка\" на китайската нация.", "date": "2019.12.24", "title": "Китай обмисля нов закон за по-добрата защита на река Яндзъ"}
{"url": "https://www.24chasa.bg/novini/article/8006968", "text": "Одобрените от американския Конгрес санкции срещу Турция заради покупката на ЗРК С-400 съдействат за сближаването на Анкара и Москва и могат да нанесат щети на турско-американската търговия във военната област. Това се казва в писмо на Държавния департамент на САЩ изпратено до американските сенатори, пише вестник „Дейли бийст“. В писмото се критикува законопроекта за санкции срещу Турция, предаде Анадолската агенция. Законопроектът в крайна сметка ще доведе до сближаването на Анкара и Москва, и Турция ще започне да разглежда „като доставчици на оръжия и други противници“. Този акт също така ще доведе до отдалечаването на Турция от НАТО, се подчертава в писмото, предава  Източник на Държавния департамент е заявил пред „Дейли бийст“, че американската администрация иска да укрепи отношенията си с НАТО. „Турция в продължение на 70 години прави НАТО по-силна и дава своя принос за алианса“, заяви той. САЩ все още са разтревожени от придобиването на руските зенитно ракетни системи С-400 от Турция. Държавният департамент също така е разкритикувал законопроекта за издаване на особени миграционни визи на членовете на YPG/PKK и Сирийските демократични сили, които в документа са наречени „кюрдски бойци, сражаващи се на страната на САЩ“. Проектът на резолюцията за въвеждане на санкции против Турция заради покупката на руските ЗРК С-400 и действията на Анкара в Сирия е утвърден от Комитета по международни отношения на Сената. Той предвижда ограничения за дейността на турските отбранителни и финансови компании и институции.", "date": "2019.12.24", "title": "Санкциите на САЩ сближават Анкара и Москва"}
{"url": "https://www.24chasa.bg/novini/article/8006999", "text": "Ще си потърся права в съда от този, който е отговорен, каза пред    . Оградата се стоварва върху нея, когато се прибира заедно с дъщеря си. Майката успява да предпази с тялото си детето и да го избута. Оградата се стоварва върху нея и тя едва успява да се измъкне изпод тежкото съоръжени. Тялото ѝ е в хематоми от лявата страна. Жената живее на 100 м от изоставената сграда и семейството ѝ минава всеки ден покрай нея по няколко пъти. Този ден вятърът не е бил толкова силен.", "date": "2019.12.24", "title": "Вижте последствията за жената, върху която падна метална ограда в София (Снимки)"}
{"url": "https://www.24chasa.bg/novini/article/8006986", "text": "Милиардерът Джордж Сорос стои зад назначаването на четирима посланици на САЩ в Украйна, включително и на Мари Йованович. Това заяви в интервю за списание „Ню Йорк“ адвокатът на американския президент Доналд Тръмп - Рудолф Джулиани. „Сорос постави всичките четирима посланици там. И той наема агентите на ФБР“, заяви бившият кмет на Ню Йорк. Джулиани добави, че Сорос „контролира“ Йованович. Той смята, че медиите изпълняват заповедите на милиардера, разказвайки фалшиви истории за него, предава  . Камарата на представителите по-рано внесе импийчмънт на президента Доналд Тръмп за превишаване на пълномощията и препятстване на работата на Конгреса. Стопанинът на Белия дом е заподозрян, че за лични политически цели е настоявал украинските власти да разследват Хънтър Байдън, работещ за енергийната компания „Бурисма“. Неговият баща Джо Байдън е претендент за номинацията на Демократическата партия на изборите за президент през 2020 г.", "date": "2019.12.24", "title": "Адвокатът на Тръмп: Сорос назначава посланиците на САЩ в Украйна"}
{"url": "https://www.24chasa.bg/novini/article/8007042", "text": "Петима души бяха приети в болница след блъсканица за подаръчни ваучери в търговски център в Сидни, предаде Ройтерс. Заснети от очевидец видеокадри показват как посетители на мола \"Уестфилд Парамата\" се бутат и блъскат за пуснати в полунощ златни, сребърни и бели балони с подаръчни ваучери. Дванадесет души са получили медицинска помощ на място, а четирима мъже и една жена са били закарани в болница. Трима от хоспитализираните са били с болки в гърдите, врата и гърба и са се оплаквали от гадене и световъртеж, предава БТА. Фирмата \"Сентър груп\", която притежава веригата молове \"Уестфилд\", заяви, че инцидентът се разследва и увери, че безопасността на посетителите и търговските й партньори е неин приоритет.", "date": "2019.12.24", "title": "Петима в болница след блъсканица в търговски център в Австралия"}
{"url": "https://www.24chasa.bg/novini/article/8007093", "text": ", и се очаква да се присъедини към други членове на кралското семейство за празнуването на Коледа, предаде Ройтерс. Филип беше видян да излиза от болницата \"Крал Едуард Седми\" и да се ръкува с медицинска сестра, преди да бъде откаран с автомобил \"Рейндж Роувър\", предава БТА. Очаква се принц Филип да се присъедини към други високопоставени членове на британското кралско семейство в имението \"Сандрингам Хаус\" в Източна Англия за коледните празници. Принц Филип беше приет в болница на 20 декември като предпазна мярка за лечение на старо заболяване.", "date": "2019.12.24", "title": "Изписаха от болница съпруга на британската кралица принц Филип"}
{"url": "https://www.24chasa.bg/novini/article/8007213", "text": "Българската агенция по безопасност на храните(БАБХ) е установила наличие на бактерии салмонела в пратка от близо 21 тона птиче месо, произведено в Полша, съобщават от ведомството. Цялото количество е поставено под забрана. Месото е било предназначено за българска фирма, предава  . Изготвено е предупреждение по системата за бързо съобщаване за храни в рамките на Европейския съюз за уведомяване на полските власти за откритото замърсяване. Агенцията по храните упражнява засилен контрол върху всяка пратка с птиче месо с произход Полша, след случая с над 100 тона полско пилешко със салмонела, което стигна до пазара у нас преди месец.", "date": "2019.12.24", "title": "Нови 21 т птиче месо от Полша със салмонела, БАБХ наложи забрана"}
{"url": "https://www.24chasa.bg/novini/article/8007251", "text": "Въпреки призивите на президента Еманюел Макрон, стачките във Франция няма да спрат за празниците. Вече близо 3 седмици продължава протестът срещу пенсионната реформа. А това се отразява много лошо на икономиката в страната. По-малко влакове и затворени линии на метрото! От началото на декември Париж е може би най-сериозно засегнатият френски град от стачката срещу пенсионната реформа. Последицата е, че столицата губи много туристи и то в най-натоварения период на годината. По данни на хотелиерски организации, заетостта в Париж е с 30% по-ниска в сравнение с декември миналата година. Още повече, че още тогава имаше спад заради протестите на „жълтите жилетки”, предава  Положението е подобно и при търговците в Париж, които също отчитат спад от 30 до 50 %. Обикновено през декември се правят най-големите обороти. От последните събития страдат и много културни институции. Само от началото на декември националната опера в Париж е загубила приходи на стойност 8 млн. евро.", "date": "2019.12.24", "title": "Стачките във Франция няма да спират и по празниците"}
{"url": "https://www.24chasa.bg/novini/article/8007266", "text": "Над 920 милиона евро са насочени към България от емигранти, които работят зад граница за първите 9 месеца на годината. Много домакинства у нас разчитат на близки зад граница и за осигуряването на пари и за Коледа и Нова година. Справката на БНБ показва, че най-много средства идват от Германия - почти 190 милиона евро. Следват парите от САЩ и Испания. Оказва се че за деветмесечието парите от емигрантите надскачат значително преките чуждестранни инвестиции, предава  . Парите от българи, които работят зад граница и изпращат пари у нас, нарастват за изминалите години - от 880 милиона през 2017-а до 922 милиона тази година. У нас има цели села и квартали, чиито жители разчитат на свои близки, работещи зад граница. От чисто икономическа гледна точка няма голямо значение откъде идват парите - дали от тук, или от чужбина. Важното е, че влизат в икономиката като потребление, а това потребление стимулира бъдещи инвестиции, смятат икономистите. Голяма част от чуждите инвестиции не са и съвсем инвестиции. Това са заеми, отпуснати от компаниите майки на българските им дружества, които ще трябва да се връщат. Разликата между емигриращите зад граница българи и тези, които се връщат се свива. Въпреки това онези, които напускат, все още са повече.", "date": "2019.12.24", "title": "Цели села в България се издържат със средства на роднини зад граница"}
{"url": "https://www.24chasa.bg/novini/article/8007294", "text": "В събота във фризьорски салон в Тексас възниква спор относно подстрижка, който за малко да се окаже смъртоносен. Разстроен баща прострелва служител на фризьорски салон в Кати, Тексас, след като синът му останал недоволен от подстрижката, която получил, съобщава  . 13-годишното момче се подстригало рано в събота, след което се върнало във фризьорския салон с баща си, според KHOU. Служителят е в стабилно състояние. Въпреки че фризьорът коригирал прическата на момчето безплатно, бащата се скарал с него на паркинга пред салона и го прострелял. Бащата все още се издирва. \"Заподозреният е чернокож мъж, а автомобилът му вероятно е Honda Accord,\" обявиха от шерифската служба на окръг Харис. Властите призоваха мъжа да се предаде сам. \"Смятам, че е налудничаво някой да простреля друг човек заради подстрижка,\" казва детектив Уолъс Уаят пред KHOU. \"Най-притеснителното е, че 13-годишният син на заподозрения е станал свидетел на всичко това, което го прави съучастник и той трябва да ни разкаже какво точно се е случило. Бащата също знае, че трябва да се предаде и да разкаже какво се е случило. Дори и само за да даде добър пример и да каже: 'Сгреших. Трябва да доказвам нещо на сина си. Ето така се оправят нещата'\", допълва Уаят.", "date": "2019.12.24", "title": "Мъж простреля фризьор заради подстрижката на сина му"}
{"url": "https://www.24chasa.bg/novini/article/8007308", "text": "Хиляди християни, туристи и местни се очаква да се съберат днес в град Витлеем, смятан за родното място на Исус Христос, съобщи ДПА. Лидия Вейзман, говорителка на израелското министерство на туризма каза, че около 165 000 християнски поклонници от целия свят са пристигнали в Израел за коледните празници. Това е с 10 процента повече от броя им миналата година, предава БТА. Архиепископ Пиербатиста Пицабала, апостолическият администратор на Латинската патриаршия на Ерусалим, ще поведе традиционната за Бъдни вечер процесия от Ерусалим до Витлеем. Процесията започва в Латинската църква в Стария град на Ерусалим, откъдето потегля колона от няколко десетки коли, спира на метри от площад \"Мангер\" във Витлеем и оттам делегацията отива пеша до църквата \"Рождество Христово\". Министерството на туризма е осигурило безплатен превоз за поклонници между Ерусалим и Витлеем.", "date": "2019.12.24", "title": "Витлеем се готви да посрещне хиляди християни за Коледа"}
{"url": "https://www.24chasa.bg/novini/article/8007324", "text": "Турски съд нареди днес бизнесменът и филантроп Осман Кавала да остане в затвора въпреки призива на Европейския съд за правата на човека (ЕСПЧ) той да бъде освободен, предаде Ройтерс. Кавала е в затвора от над две години по обвинения в опит за сваляне на правителството по време на протестите за парка Гези (през 2013 г.). Преди две седмици ЕСПЧ настоя Анкара да \"освободи незабавно\" бизнесмена, като посочи, че той е бил арестуван без каквито и да било разумни подозрения и с политически мотиви, предава БТА. Днес в съда в град Силиври (окръг Истанбул) бе възобновен процесът срещу общо 16 души, сред които Кавала, обвинени в опит за сваляне на правителството през 2013 г. Сред останалите обвиняеми има известни правозащитници, адвокати, архитекти, посочва ДПА. Прокурорът по делото настоява всички обвиняеми да получат доживотни присъди затвор. Осман Кавала е обвинен в частност в \"организиране и финансиране\" на демонстрациите през 2013 г. Демонстрациите, които започнаха заради спорен проект за строеж в парка Гези на 31 май 2013 г., прераснаха в протести срещу тогавашния премиер (настоящ президент) Реджеп Тайип Ердоган и неговата управляваща Партия на справедливостта и развитието (ПСР). Осем демонстранти загубиха живота си при сблъсъци със силите на реда по време на протестите.", "date": "2019.12.24", "title": "Турски съд нареди Осман Кавала да остане в затвора въпреки призива на ЕСПЧ"}
{"url": "https://www.24chasa.bg/novini/article/8007309", "text": "Полицията на Лондонското сити е прекратила без резултат разследването срещу базираната в България фирма OneCoin, смятана в САЩ за огромна финансова пирамида, съобщи в. \"Таймс\", цитиран от    Изданието е получило потвърждение от полицията, че не са открити \"достатъчно доказателства в подкрепа на наказателно преследване срещу физически лица, базирани в Обединеното кралство\". Не са повдигнати никакви обвинения, не са издадени никакви заповеди за задържане. Въпреки това, допълва \"Таймс\", се смята, че в измамата с криптовалута, създадена от 39-годишната Ружа Игнатова, от Великобритания са били измъкнати милиони паунди и изпратени към България. Част от операциите на OneCoin са извършвани от Лондон, а цялата схема вероятно е довела до измама за близо 4 млрд. паунда. Специалисти по борба с финансови измами критикуват полицията на Лондонското сити, че \"не е разследвала адекватно, а вероятно и изобщо не е направила нищо\", оставяйки американците да водят в разследването. \"Таймс\" посочва още, че се е оказало, че преди 4 години полицията е оттеглила забраната си средства на OneCoin да бъдат прехвърляни от Великобритания към България. Игнатова е издирвана от ФБР, а преди месец нюйоркски адвокат бе осъден за пране на пари и банкова измама заради операции, свързани с OneCoin. Според американското обвинение OneCoin е \"компания за криптовалута за много милиарди долари, основана изцяло върху лъжа и измама\". Полицията на Лондонското сити казва, че \"споделяме същите убеждения като партньорите ни от правозащитни структури в чужбина\" и че детективите ѝ \"са им предоставяли помощ в разследването на служители на OneCoin и ще продължат да го правят\".", "date": "2019.12.24", "title": "Британската полиция не намери виновни за измами в OneCoin на Ружа Игнатова"}
{"url": "https://www.24chasa.bg/novini/article/8007349", "text": "Министър-председателят Бойко Борисов е изпратил поздравителна телеграма на Зоран Тегелтия по повод на избирането му на поста председателстващ Съвета на министрите на Босна и Херцеговина, съобщиха от пресслужбата на Министерския съвет. \"Убеден съм, че с Вашия личен принос и дългогодишен професионален опит Босна и Херцеговина ще постигне напредък, който ще бъде видим и ще отговори на високите очаквания на гражданите за социални и икономически реформи, ще издигне върховенството на закона и борбата с корупцията в основни вътрешнополитически приоритети\", пише в телеграмата премиерът Борисов. Той подчертава, че в рамките на съпредседателството на Берлинския процес през 2020 г. България ще продължи да подкрепя Босна и Херцеговина в европейската й интеграция и в трансформацията на Западните Балкани в мирен и проспериращ регион. Борисов изразява и задоволството си от активния политически диалог през последните години както на двустранно, така и на международно равнище. Вицепремиерът и министър на външните работи Екатерина Захариева изпрати поздравителна телеграма до новоизбрания вицепремиер и министър на външните работи на Босна и Херцеговина Бисера Туркович. Това съобщи пресцентърът на МВнР. \"Убедена съм, че с Вашия дългогодишен дипломатически опит Босна и Херцеговина ще постигне видим напредък в процеса на европейска и евроатлантическа интеграция, като по този начин ще отговори на високите очаквания на гражданите\", пише Захариева. Тя препотвърждава подкрепата на България за европейската интеграция на страните от Западните Балкани и изтъква, че традиционно добрите приятелски отношения между България и Босна и Херцеговина допринасят за просперитета и стабилността в Югоизточна Европа.", "date": "2019.12.24", "title": "Борисов: Ще подкрепяме Босна и Херцеговина в европейската й интеграция"}
{"url": "https://www.24chasa.bg/novini/article/8007350", "text": "Еквадор активира протоколи за спешни случаи в неделя, за да овладее въздействието върху околната среда от разлив на гориво на островите Галапагос, след като баржа, превозваща 600 галона дизелово гориво, потъна, съобщи АФП, цитирана от  Архипелагът Галапагос, част от Световното наследство на ЮНЕСКО, е дом на една от най-крехките екосистеми на планетата. „Забелязан е разлив на гориво и екипажът на шлепа е скочил в морето, за да спаси живота си”, обявиха службите за сигурност. Инцидентът е станал в пристанище на остров Сан Кристобал, най-източният остров от архипелага, когато кран се е срутил, докато товарел контейнер върху шлепа. Падащият контейнер дестабилизирал кораба, след което той е потънал. Военни и природозащитници са поставили ограничителни бариери, за да намалят опасността за околната среда от потъването на баржата. Министърът на околната среда Раул Ледесма също написа, че правителството е предприело „незабавни действия” за намаляване на риска за околната среда. Той също така нареди „да бъдат предприети необходимите мерки за извънредни ситуации за преодоляване на това злощастно събитие“. Островите Галапагос са разположени на 1000 километра източно от континентален Еквадор. Уникалните животински видове на Галапагоските острови не са пострадали от петролния разлив в района, пише АФП, цитирана от    Еквадорското правителство обяви извънредна ситуация и разпъна специални приспособления, за да ограничи разпространяването на замърсяването. \"Няма нито един животински вид, който да е засегнат от разлива в Сан Кристобал\", каза министърът на околната среда Раул Ледесма. Галапагоският архипелаг е в списъка на световното културно и природно наследство на ЮНЕСКО. Островите са дом на едни от най-крехките екосистеми на света.", "date": "2019.12.24", "title": "Опасен петролен разлив на Галапагос - една от най-крехките екосистеми на планетата"}
{"url": "https://www.24chasa.bg/novini/article/8007393", "text": "Пожарникари дават вода на коала на фона на бушуващите пожари в Южна Австралия. Огнеборците се натъкнали на жадното животно, докато се борели с пламъците в неделя, пише Ройтерс. Един от пожарникарите подал на коалата бутилка с вода, която я изпила. След това животното избягало. Преди няколко дни двама пожарникари загинаха и трима бяха ранени, след като пожарният им камион се преобърнал в Нов Южен Уелс. Той се ударил в дърво, след което се преобърнал по стръмен склон на около 100 км от Сидни. Премиерът на Австралия почете паметта на загиналите и каза, че службата им вполза на обществото няма да бъде забравена. В най-населеният щат на Австралия продължава да е в сила извънредно положение заради безпрецедентните горски пожари, бушуващи от седмици, предаде   Стотици домове изгоряха, а многомилионната метрополия на Сидни редовно е замърсявана отвреден за здравето дим. Хиляди пожарникари в цялата страна дават извънредни смени, за да се борят с огъня. Работата им се затруднява от рекордните жеги, които на места приближиха 50 градуса по Целзий.", "date": "2019.12.24", "title": "Пожарникар дава вода на коала, оцеляла от \nпожарите в Австралия (Видео)"}
{"url": "https://www.24chasa.bg/novini/article/8007970", "text": "Вицепремиерът и министър на външните работи Екатерина Захариева изпрати поздравителна телеграма до новоизбрания вицепремиер и министър на външните работи на Босна и Херцеговина Бисера Туркович. Това съобщи пресцентърът на МВнР. \"Убедена съм, че с Вашия дългогодишен дипломатически опит Босна и Херцеговина ще постигне видим напредък в процеса на европейска и евроатлантическа интеграция, като по този начин ще отговори на високите очаквания на гражданите\", пише Захариева. Тя препотвърждава подкрепата на България за европейската интеграция на страните от Западните Балкани и изтъква, че традиционно добрите приятелски отношения между България и Босна и Херцеговина допринасят за просперитета и стабилността в Югоизточна Европа.", "date": "2019.12.24", "title": "Захариева поздрави новия си колега от Босна и Херцеговина Бисера Туркович"}
{"url": "https://www.24chasa.bg/novini/article/8007989", "text": "След проведената по-рано днес среща с премиера Бойко Борисов и набелязаните мерки за действие предвид кризисната ситуация в Перник, министрите Младен Маринов и Емил Караниколов бяха на място на стартиралите ремонтно-монтажни дейности и обследването на трасето на Клон 2 от водопреносната мрежа на гр. Перник. Двамата провериха създадената организация за обследване на трасето, част от което преминава през територията на \"Стомана\". Целта на обследването е да се установи точната локация на оттечките и дали става въпрос за авария или за нерегламентирано включване в мрежата.", "date": "2019.12.24", "title": "Министрите Маринов и Караниколов в Перник заради кризисната ситуация"}
