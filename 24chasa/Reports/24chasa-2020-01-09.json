{"url": "https://www.24chasa.bg/novini/article/8055927", "text": "Сърдечносъдовите заболявания като  и онкологичните, сред които основно  , са водещите причини за смърт у нас. В голяма степен те се дължат на разпространените сред българите вредни навици като  . И въпреки че средната продължителност на живот в България е нараснала с над 3 години през периода 2000-2017 г. - от 71,6 на 74,8, тя остава най-ниската в Европейския съюз. Това са част от основните изводи в доклад на Европейската комисия за състоянието на здравеопазването в ЕС и в частност на България. Той бе представен официално в четвъртък от експерти на комисията и на Европейската обсерватория за здравни системи и политики, след като в края на ноември докладите за здравните профили на отделните държави от съюза бяха публикувани на сайта на комисията. Сред основните акценти, които експертите отличиха като проблеми за страната ни, са слабо развитата профилактика на лечими заболявания,  , твърде големите разходи за лекарства, високият процент на хора, които имат проблем с достъпа до здравни грижи, неравномерното разпределение на лекари и твърде малкият дял на джипита сред тях. Най-много от разходите за здравеопазване -  и медицински изделия, на следващо място - 34% са за болници, а за доболнична помощ, или прегледи и изследвания при джипита и специалисти, са едва 2,6%. “От 2010 г. досега има ръст на амбулаторните процедури, но те все още остават много под средното за ЕС”, каза Ани Шпрангер, експерт от Европейската обсерватория за здравни системи и политики. Не по-малък е проблемът, свързан с тютюнопушенето и нездравословните хранителни навици, най-вече сред децата. “Общото ниво за България през 2014 г. по отношение на затлъстяването е било под средното за ЕС, но при децата едно на всеки 5 е било диагностицирано с такъв проблем”, обясни тя. Процентът на възрастните пушачи в България е най-висок в ЕС, а по пушещи деца до 16 години ни бие само Италия. Сред тази група младежи,   допълни още Шпрангер. Между 10 и 14% от населението няма добър достъп до медицинска грижа, като тук влизат безработни, трайно неосигурени и хора от малцинствата. разширяването на правомощията на здравните работници, включително фармацевти и медицински сестри, и достъпът до лекарства - това са 5-те основни предизвикателства, които стоят на дневен ред пред всички страни в ЕС, посочи и Филип Домански, анализатор на системите на здравеопазване в ЕК. “Една от целите на Европейската комисия е не само да осигури достъп до добри и ефективни медикаменти, но и да създаде добър климат за работа на фармацевтичните компании. Миналата година установихме, че голяма част от активните съставки на много от лекарствата не се произвеждат в Европа и няма как да се справим в случай на криза, затова трябва да променим това”, обясни Домански. ", "date": "2020.01.09", "title": "ЕК: България дава най-много пари за лекарства и болници, а липсва профилактика"}
{"url": "https://www.24chasa.bg/novini/article/8051571", "text": "Реставрацията на Небет тепе - най-старото място в Пловдив, където животът се е зародил преди 8000 години, предизвика бурни спорове сред археолози, архитекти, историци и граждани. Младежи реагираха, когато разбраха, че след консервацията емблематичното място ще бъде с контролиран достъп. Това стана на първото обществено обсъждане, обещано от новата местна власт. То бе във вторник пред препълнена зала. Пловдивската община кандидатства за 9,8 млн. лева, за да превърне акропола на Пловдив и Източната порта на Филипопол в туристически атракции. “Небет тепе е изключително отговорен обект. В него се съдържат всички културни пластове и трябва да се пипа много внимателно”, категоричен е директорът на археологическия музей доц. Костадин Кисьов, който присъства на представянето. Обещахме за всеки значим проект да питаме пловдивчани, така ще е и занапред, каза кметът Здравко Димитров. Арх. Жана Джугаланова обясни, че идейният проект предвижда да се постави конструкция от метал и стъкло над тайния вход на крепостта, за да предпази археологическите структури от дъждове и снегове. Римската кула от средата на I век пък щяла да бъде леко вдигната, но без сериозна намеса. Планирано е всички останки да бъдат консервирани и експонирани до нивата, на които са в момента. Към комплекса ще има обслужваща сграда с помпена станция, както и информационен център. В Небет тепе може да се проследи целият живот от праистория, Античност и Средновековие. Там могат да се видят така наречените циклопски градежи, които са изключително стари. Джугаланова обясни, че проектът е изготвен през 2011 г., но поради различни причини не е получил реализация. По думите ѝ най-ранните градежи са от бронзовата епоха, следвани от тези през елинизма и римско време. Част от намерените находки ще бъдат експонирани. Нямало обаче запазени на място останки от царския дворец. “Целта на проекта е консервация, защита и изявяване на паметника в градския силует”, посочи Джугаланова. Всъщност основен автор на разработката е арх. Румяна Пройкова, но тя отсъстваше. Главният архитект на Пловдив Димитър Ахрянов подчерта, че проектът предвижда много фина намеса, която ще се изразява в консервиране на древните зидове. Съществуващата кула, за която преди години се разрази истинска война, че ще бъде възстановена бутафорно, няма да се пипа. “Тя ще бъде леко повдигната чрез консервиране. Но има нужда и от укрепване”, допълни арх. Жана Джугаланова. По думите ѝ там ще бъде направена площадка с панорама към съвременния Пловдив Кулата е запазена до 2 м височина от основата, а площта ѝ е 3 на 3 метра, обясни археологът София Христева, която извърши последните проучвания на Небет тепе през 2017 г. За изследователите на древното минало това е един от най-важните обекти в България. Първите поселения се появяват именно там. Това е и причината пловдивчани да са особено чувствителни как ще изглежда след реставрацията Небет тепе, което е част от Трихълмието. Община Пловдив кандидатства с проект “По крепостните стени на Филипопол” на стойност 9,8 млн. лева. Освен Небет тепе той включва и Източната порта. Средствата са безвъзмездна финансова помощ за туристически атракции По мнение на присъстващи Джугаланова не успя да представи убедително проекта и това отприщи негодувание. На моменти тя сричаше, повече разказваше история, а хората искаха да узнаят какво ще се прави на хълма. Слайдовете, които показваше на мултимедия, на моменти изчезваха. Консервации на Небет тепе са правени между 1967 и 1971 г. Голяма част от структурите обаче не са пипнати и са подложени на разрушения. Шефът на катедра “История и археология” в Пловдивския университет доц. Георги Митрев пръв реагира. “Тук се говори за реставрация, а такава вече е извършвана през миналия век. Архитектите добре да се замислят как ще действат”, призова той. И припомни, че преди 10-ина години са били откраднати оловните листове, които са разграничавали оригиналните от надградените крепостни стени. Митрев твърди, че голяма част от обекта още не е проучена. Историкът призова да се смекчи малко намерението за звук и светлина по подобие на Царевец. “Напълно уместно е казаното. Все пак това е идеен проект, който ще бъде актуализиран. Общественото обсъждане е за това - да чуем мнения”, отвърна арх. Джугаланова. Коя е най-старата структура, която ще се възстанови, попита гражданинът Атанас Чакъров. Беше му отворено, че нищо няма да се възстановява, а ще се запазят елементи, датирани от VI в. пр. Хр. Джугаланова допълни, че Небет тепе е сложна структура и между самите археолози няма единомислие. “За да стигнат до най-древните нива, те са разрушили по-горни пластове”, посочи тя. Въпросът с достъпа до обекта възпламени залата. Архитектката каза, че пректът предвижда платен вход. “Заграждението на Небет тепе е спорен въпрос”, включи се главният архитект Димитър Ахрянов. Наложи се кметът Здравко Димитров да внася спокойствие. Той каза, че не може да има билетчета, след като държавата е предоставила този паметник на общината Част от присъстващите обаче припомниха, че на Акропола в Атина и Колизея в Рим достъпът е платен. “Проектът има много слабости. Направен е на базата на стара разработка от 70-те години на миналия век. Не са включени новите разкрития от югозападния ъгъл на крепостната стена. Беше представен слабо”, заяви директорът на археологическия музей в Пловдив доц. Костадин Кисьов. Според него специалистите, които са присъствали - архитекти и археолози, не са разбрали какви ще са основните акценти на реставрацията. Единствено било обяснено, че няма да има надграждане на съществуващите археологически структури.", "date": "2020.01.09", "title": "Как ще изглежда акрополът на Пловдив след реставрация за 10 млн. лева"}
{"url": "https://www.24chasa.bg/novini/article/8055317", "text": "Авиокомпаниите Търкиш (Turkish) и Пегасус (Pegasus) ще възобновят полетите си до Иран и Ирак днес по-късно, предаде Ройтерс, позовавайки се на информирани източници. Преди близо 24 часа тези полети бяха спрени заради напрежението между Иран и САЩ. Търкиш ще излети за Техеран от летище \"Сабиха Гьокчен\" в 18:05 часа по Гринуич. Втори източник посочи, че Пегасус ще има полет до Техеран от същото летище с обявен час 20:50 часа по Гринуич, допълни БТА.", "date": "2020.01.09", "title": "Турски авиокомпании възобновяват полетите си до Иран и Ирак"}
{"url": "https://www.24chasa.bg/novini/article/8055342", "text": "Турция не иска Ирак да се превърне в зона на конфронтация на чуждестранни сили, заяви днес турският външен министър Мевлют Чавушоглу на съвместна пресконференция в Багдад с иракския си колега Мохамед Али ал Хаким, съобщава Анадолската агенция, цитирана от БТА. Чавушоглу изтъкна, че осъществява по инструкция на президента Реджеп Тайип Ердоган посещението си в Ирак в тези трудни за страната дни. Посланието, което искаме да отправим, е, че Ирак не е сам и ние ще работим заедно с Ирак за преодоляване на тези трудни дни, заяви Чавушоглу. Турският външен министър подчерта, че убийството на иранския генерал Касем Солеймани при американски удар в Багдад и нападенията срещу американски бази в Ирак са довели до сериозно напражение в района. Чавушоглу посочи, че Ирак не трябва да бъде засегнат от тези напрежения, предизвикани от чуждестранни сили. Той заяви, че всеки трябва да зачита териториалната цялост и суверенитета на Ирак. Чавушоглу обърна внимание, че при сегашната ситуация в района не трябва да се допусне възраждане на ДАЕШ (арабски акроним на \"Ислямска държава\") . Иракският външен министър Мохамед Али ал Хаким изтъкна от своя страна, че в разговорите с Чавушоглу двамата са акцентирали върху необходимостта всички страни да зачитат суверенитета на Ирак. Всяка ескалация в района ще насърчи терористите, е заявил Ал Хаким, цитиран от ДПА. Иракският външен министър е посочил, че е обсъдил с турския си колега двустранните отношения и е добавил, че Ирак сътрудничи с Турция по въпроса за борбата срещу тероризма, отбелязва Анадолската агенция. Чавушоглу се е срещнал днес и с иракския президент Бархам Салих и с премиера Адел Абдел Махди. Ирак е решен да поддържа балансирани отношения с другите страни, е заявил Салих на срещата с Чавушоглу, посочва ДПА. Сигурността и интересите на района са отговорност на всички страни от него, е изтъкнал Абдел Махди, според съобщение на неговата канцелария.", "date": "2020.01.09", "title": "Чавушоглу: Турция не иска Ирак да стане зона на конфронтация на\nчужди сили"}
{"url": "https://www.24chasa.bg/novini/article/8055338", "text": "Въглеродните емисии от унищожителните пожари в Австралия вече достигат тези от пожарите в амазонската гора миналата година, съобщи фондация \"Томсън Ройтерс\". От септември до 6 януари заради пожарите в Австралия в атмосферата са изхвърлени 370 милиона тона въглероден двуокис, сочат данни на европейската Служба за наблюдение на атмосферата \"Коперник\". Пожарите в Бразилия миналата година образуваха 392 милиона тона парникови газове от 1 януари до 15 ноември миналата година. Австралийският премиер Скот Морисън е критикуван за опитите си да омаловажи ролята на климатичните промени за кризата с пожарите. Според повечето учени пожарите се усилват заради тригодишната суша в страната, която според тях е свързана с климатичната криза. Глобалното затопляне е причина за явления като сушата, горещите вълни и пожарите да стават все по-интензивни и вероятни, казва Адам Ходж, регионален информационен служител за Програмата на ООН за околната среда в Банкок. \"Пожарите в Австралия са нормални като част от природния цикъл, но според някои оценки настоящите са най-тежките в историята\", добавя той. Според него това са част от последиците на глобалното затопляне с 1,1 градуса по Целзий над прединдустриалните нива, предаде БТА. Австралия отделя 1,3 на сто от въглеродните емисии в световен план, но е най-големият замърсител на глава от населението след САЩ. Бразилия е на седмо място в света по отделяне на парникови газове. Според Ходж борбата с глобалното затопляне ще помогне да се избягнат катастрофи като пожарите в Австралия. Сравненията между вредните емисии от пожарите в Австралия и Бразилия са сложна задача заради различната динамика на бедствията, видовете растителност и това как са започнали пожарите, казва Марк Парингтън, старши изследовател в Службата за наблюдение на атмосферата \"Коперник\" в Рединг, Англия. Много пожари по тропиците се подпалват нарочно, често заради селското стопанство. Имаше и пожари, свързани с намаляването на горите в Бразилия, както и в Австралия - това е страна, в която опожарите са част от екосистемата, добавя той. Глобално броят на пожарите и свързаните с тях вредни емисии предимно се понижава през последните няколко десетилетия, отбелязва Парингтън.", "date": "2020.01.09", "title": "Замърсяването на въздуха в Австралия е близо до това в амазонската гора"}
{"url": "https://www.24chasa.bg/novini/article/8055382", "text": "Република Сръбска отбеляза днес своя празник - 9 януари с тържествен парад, който се състоя на площад \"Краина\" в Баня Лука, съобщи Танюг, цитирана от БТА. На тържеството присъстваха президентът Желка Цвиянович, премиерът на Република Сръбска Радован Вишкович, сръбският член в босненското председателство Милорад Додик, както и премиерът на Сърбия Ана Бърнабич, министърът на отбраната на Сърбия Александър Вулин, началникът на генералния щаб на армията на Сърбия Милан Мойсилович. В парада, гледан от много граждани на площада в Баня Лука, участваха над 2350 полицаи, представители на гражданския сектор, спортисти и др. Гражданите имаха възможност да видят най-съвременна военна, полицейска и служебна техника, техника за извънредни ситуации. Представена и бе най-модерната кола \"Деспот\", произведена в Братунац, предназначена за широк спектър мисии. Сръбският член в босненското председателство Милорад Додик честити Деня на Република Сръбска на сръбския народ и на всички, които празнуват. \"Република Сръбска е синоним за нашата свобода\", каза Додик, отбелязвайки, че сръбският народ има две държави - Сърбия и Република Сръбска. Парадът завърши с прелитане на хеликоптери.", "date": "2020.01.09", "title": "Милорад Додик: Сърбите имат две държави"}
{"url": "https://www.24chasa.bg/novini/article/8055397", "text": "След близо 2 часа прокуристът на ВиК Перник Камен Каменов напусна Националното следствие. \"Бях разпитан за водната криза като прокурист\", бе лаконичният му коментар. Той отказа да даде повече подробности, като добави само, че не е представил документи.                                                                                                                                                                                                                                                                                                                                                                                                                                                                                                                                                                                                                                                                ", "date": "2020.01.09", "title": "Приключи разпитът на прокуриста на ВиК Перник"}
{"url": "https://www.24chasa.bg/novini/article/8055414", "text": "Ученията от борда на крайцера \"Маршал Устинов\" включваха ракетни стрелби, в това число крилати ракети Калибър и хиперзвукова ракета Кинжал, съобщи Ройтерс. Главнокомандващият ВМФ адмирал Николай Евменов съобщи, че в съвместните учения на Черноморския и Северния флот са участвали 31 бойни кораба и подводница, 22 спомагателни съдове и 39 единици авиационна техника, предаде ТАСС.", "date": "2020.01.09", "title": "Путин наблюдава учения край бреговете на Крим (Снимки)"}
{"url": "https://www.24chasa.bg/novini/article/8055359", "text": "Окръжен съд - Благоевград разглежда мярката за неотклонение на 52-годишния Росен Николов, обвинен в убийството на брат си близнак Лозан.   Двамата братя се черпили, а след това се скарали. Според прокуратурата Росен намушкал с нож в областта на корема брат си. Пострадалият бе приет в болница, но лекарите не успяха да го спасят и ден по-късно почина. Пред съда днес Росен изрази съжаление за случилото се, каза, че е разстроен и изживява много тежко смъртта на брат си. Оправда се обаче, че той си бил легнал, а брат му го нападнал в леглото с нож. Започнало боричкане и неясно как ножът се озовал в ръцете на Росен, който искал да се защити. Адвокатката му настоя обвинението да се преквалифицира като убийство при неизбежна самоотбрана. Очаква се съдът да реши дали да остави за постоянно в ареста обвиняемия.", "date": "2020.01.09", "title": "Остава ли в ареста брат убил близнака си в петричкото с. Ключ?"}
{"url": "https://www.24chasa.bg/novini/article/8055496", "text": "Министърът на околната среда Нено Димов е задържан за 24 часа. Това потвърди пред \"24 часа\" говорителят на главния прокурор Сийка Милева. Тя отказа повече подробности с мотива, че се работи усилено и се събират доказателства. По неофициална информация министърът ще нощува в някое от столичните управления.                                                                                                                                                                                                                                                                                                                                ", "date": "2020.01.09", "title": "Нено Димов задържан за 24 часа, ще нощува в столично полицейско  управление"}
{"url": "https://www.24chasa.bg/novini/article/8055492", "text": "Италия не възнамерява да изтегля своите военни от Ирак и от други страни, където те са разположени, като обаче ще отделя особено внимание на тяхната безопасност, каза днес премиерът на страната Джузепе Конте в интервю, цитирано от ТАСС. \"Западът не може да отстъпи на фона на заплахата от тероризъм, и именно затова ние влизаме в международната коалиция за борба с терористичната групировка \"Ислямска държава\", посочи той. По-рано външният министър на страната Луиджи ди Майо бе казал, че Италия ще реорганизира своите военни мисии в чужбина, напомняйки, че Рим вече съкрати контингента си в Афганистан в рамките на натовската коалиция. Той също така изтегли мисията си от иракския град Мосул, където тя охраняваше язовир, на който италианска компания извършва възстановителни работи. Същевременно стана ясно, че Чехия е готова за спешна евакуация на своите военнослужещи, участващи в мисията на НАТО в Ирак, в случай на влошаване на ситуацията. Това заяви премиерът Андрей Бабиш. Националният съвет за сигурност е обсъдил днес ситуацията в Близкия изток, съобщи той. \"Нашият приоритет е безопасността на хората\", подчерта премиерът и изрази задоволство, че ескалацията на напрежението в региона е била минимизирана и напрежението намалява. \"Надяваме се, че конфликтът между САЩ и Иран ще бъде решен по дипломатически път\", заяви Бабиш. Според външния министър Томаш Петържичек, който участваше в заседанието, чешките военнослужещи в Ирак, общо около 40 души, няма да напускат страната, съобщи агенция ЧТК, цитирана от Ройтерс. Петима чешки полицейски инструктори обаче напускат временно Ирак. Началникът на чешката полиция Ян Швейдар съобщи в Туитър, че петимата полицаи ще напуснат Багдад и ще се завърнат в Чехия. Те ще бъдат изпратени отново в Ирак, когато обучението бъде подновено. По данни на местни медии в Ирак остават 13 чешки военнослужещи от силите за химическа защита, както и 24 сержанти и офицери от военната полиция, предаде ТАСС.", "date": "2020.01.09", "title": "Премиерът на Италия: Не смятаме да изтегляме военните си от Ирак"}
{"url": "https://www.24chasa.bg/novini/article/8055518", "text": "Принц Хари и съпругата му Меган ще ограничат контактите си с медиите, след като се оттеглят от задълженията си на старши членове на британското кралско семейство, съобщи ДПА. Херцозите на Съсекс, които критикуват остро отколешните традиции за медийно отразяване на кралското семейство, заявиха, че предпочитат да общуват пряко с обществото чрез социални медии. На уебсайта си sussexroyal.com Хари и Меган съобщиха, че смятат да напуснат традиционната система на медийно отразяване на кралското семейство. Те пишат, че британските кралски кореспонденти погрешно \"се смятат по света за надеждни източници\". \"Това погрешно разбиране води до публикации и от други медии по света и това усилва неправилното отразяване\", пишат херцозите на Съсекс. Точните информации \"често биват редактирани или пренаписвани от редакционните екипи и създават фалшиви впечатления\", добавят те. Принц Хари и Меган смятат в бъдеще да контактуват с \"местни медии и млади журналисти\" и \"да осигуряват достъп на надеждни медии, които отразяват обективно събитията, за да информират за ключови моменти и събития\", пише БТА. По-рано беше съобщено, че Хари и Меган се чувстват подложени на голям натиск от британските медии, които според тях проявяват твърде голямо внимание към живота им. Миналата година Хари заклейми британските медии за отношението им към жена му и ги обвини, че я преследват както са правели с майка му принцеса Даяна, която загина през 1997 г. в автомобилна катастрофа в опит да избяга от папараци, отбелязва Асошиейтед прес. Вторият син на британския престолонаследник принц Чарлз - принц Хари се ожени за Меган през май 2018 г. Меган е израснала в Лос Анджелис и е следвала в Северозападния университет на Илинойс. Преди да се омъжи за принц Хари, тя бе известна основно с ролята си в тв сериала \"Костюмари\", сниман в Торонто. Меган бе известна като \"канадската кралска особа\", докато работи в страната. Тогава тя се сближава със семейства на водещи политици - бившия премиер Брайън Мълруни и настоящия министър-председател Джъстин Трюдо. Една от най-близките й приятелки е Джесика Мълруни, снаха на бившия премиер и моден съветник на съпругата на Джъстин Трюдо. Меган, принц Хари и 8-месечният им син Арчи прекараха шестседмична зимна ваканция в Канада и се върнаха във Великобритания преди дни.", "date": "2020.01.09", "title": "Принц Хари и Мегън ограничават контактите си с медиите"}
{"url": "https://www.24chasa.bg/novini/article/8055558", "text": "От днес Българската агенция по безопасност на храните /БАБХ/ въвежда засилени мерки за борба с болестта африканска чума по свинете (АЧС) заради влошената обстановка. Това обяви на извънреден брифинг днес изпълнителният директор на агенцията д-р Паскал Желязков, цитиран от пресцентъра на БАБХ. Той информира, че от началото на новата година е регистрирана завишена смъртност на свине от АЧС в единствения комплекс в Никола Козлево. Според д-р Желязков заразата е постъпила от фермата, от която се доставят животните, в Брестак. Доказано е, след извършени изследвания там. Допълнително АЧС е регистрирана и в село Веселиново при източнобалкански свине, които са в непосредствен контакт с дивите прасета. Другите две огнища са в малка ферма в Габровско и в два случая в Сливенско. Най-сериозен за разпространение на заболяването остава обаче проблемът с дивите свине, подчертават от БАБХ. При изследвани около 740 диви прасета, инфектирани с болестта са 70. Според изпълнителния директор на БАБХ предстои анализ на причините. \"Щом има инфекция в Никола Козлево, значи там има пробив\", коментира д-р Желязков. Той допусна, че в свинекомплекса може да са влизали диви животни или гризачи - разпространители на заболяването. В района на фермата, която е в близост до гората, са намерени и много умрели свине, посочи той. При отстрела на диви свине от 5 октомври м.г., когато започна ловът, ловните дружинки, за съжаление, не са спазвали мерките за сигурност. Животните не са загробвани, не са взимани проби, а вместо това те са разфасовани и раздавани по къщите, информират от БАБХ. Това става въпреки изплащаните от агенцията суми от 150 лева за умъртвено животно, припомнят от БАБХ. Това, според д-р Желязков, неминуемо е оказало влияние върху разпространението на болестта. Изпълнителният директор подчерта, че от общо 40 000-те прасета във фермата в Брестак, унищожени ще бъдат само около 5000 - майки и нерези. Останалите около 35 000 малки прасета - сукалчета, няма да бъдат умъртвявани. Сред предприетите от БАБХ мерки за справяне със ситуацията на първо място се предвижда забрана на движение на животните между свързаните предприятия и кланици до изясняване на точния размер на инфекцията. За целта от утре във всеки индустриален комплекс в страната ще бъде назначен ветеринарен лекар. Там ветеринарите ще осъществяват държавен контрол и ще следят за спазване на мерките за биосигурност. Освен това, ще се съберат проби от всички умрели досега свине в тези комплекси, след аутопсия. Ще се изследват и разболелите се в момента животни за установяване на конкретното заболяване. Продължава контролът на отглежданите прасета \"в задните дворове\", които са основен проводник на инфекцията, подчертаха от БАБХ. Мерките включват още основна дезинфекция на всички кланици - до 1-2 дни, както и на транспортните средства, превозващи животните между фермите и кланиците. Там контролът ще бъде засилен, подчертаха от БАБХ. От началото на АЧС в страната са унищожени около 140 000 животни. С тези от Никола Козлево сега общият брой става 165 000, плюс около 5000-те прасета в Брестак, обобщиха ситуацията от БАБХ.", "date": "2020.01.09", "title": "Агенцията по храните въвежда от днес засилени мерки заради чумата по свинете"}
{"url": "https://www.24chasa.bg/novini/article/8055571", "text": "Утре в 9.00 часа премиерът Бойко Борисов ще приеме представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи, съобщиха от правителствения пресцентър. На срещата ще бъдат обсъдени мерки за решаване на проблемите в транспортния сектор, както и възможностите за актуализиране на тарифите за толтаксите.", "date": "2020.01.09", "title": "Борисов говори утре за толтаксите с протестиращите превозвачи"}
{"url": "https://www.24chasa.bg/novini/article/8055487", "text": "\"Съжалявам за случилото се. Изживявам тежко смъртта на брат си, но не съм виновен\", каза в съдебната зала в Благоевград 52-годишният Росен Николов, обвинен в убийството на брат си близнак Лозан.  Росен живеел на квартира в София, но се прибрал в родното си село. Седнал да се черпи с брат си Лозан. Според прокуратурата двамата се скарали, а Росен намушкал с нож в корема близнака си. Пострадалият е откаран в болница, но ден по-късно починал от сериозните наранявания. \"Бях си легнал, когато брат ми ме удари с дъска и ме нападна с нож. Стигна се до боричкане, не знам как стана. Исках да се защитя, а не да го убивам\", каза пред съда обвиняемият. Защитата му поиска той да бъде пуснат с най-леката мярка - подписка, защото наскоро е претърпял операция, имал и хипертония. Действал и в условията на неизбежна самоотбрана.  Съдът обаче не прие доводите на защитата и остави за постоянно в ареста обвиняемия.", "date": "2020.01.09", "title": "Оставиха в ареста мъжа, убил брат си близнак при пиянска свада в Ключ"}
{"url": "https://www.24chasa.bg/novini/article/8055591", "text": "Министерството на околната среда и водите обаче е на територия, в която за спазването на закона следи именно Трето районно управление.                                                                                                                                                                                                                                                                                                                                ", "date": "2020.01.09", "title": "Нено Димов сам в килия в Трето РУ"}
{"url": "https://www.24chasa.bg/novini/article/8055197", "text": "С искрената си усмивка и мечтата си да стане футболист, облеклият пуловер на райета Микаил Акар прилича на всяко друго 7-годишно момче. Този млад талант на експресионизма обаче вълнува артистичните среди от години, предаде Франс прес. Получил прозвището \"Малкия Пикасо\" от германските медии, роденият в Кьолн Микаил Акар продава свои картини за хиляди евро в целия свят, съобщи БТА. \"На 7-годишна възраст той си създаде репутация в света на изкуството. Интерес към творбите му има в Германия, Франция и САЩ\", отбеляза баща му и негов рекламен агент Керем Акар. Той открил случайно дарбата на сина си, след като му подарил платно и четки за четвъртия му рожден ден, защото на Микаил му било омръзнало да си играе с колички и фигурки. \"Първата му картина е фантастична - първоначално помислих, че е нарисувана от съпругата ми, макар че не е художничка - поясни Керем Акар. - Казах си, че това може да е някакво съвпадение, но след втората и третата му картина стана ясно, че Микаил притежава талант.\" Картините в искрящи цветове на момчето напомнят абстрактния експресионизъм в творбите на Джаксън Полък, който е сред идолите му заедно с Жан-Мишел Баскиа и Майкъл Джексън. Картина на Микаил Акар неотдавна бе продадена за 11 хиляди евро, като приходите от продажбата й са предназначени за детска асоциация, спонсорирана от вратаря на германския национален отбор по футбол Мануел Нойер.", "date": "2020.01.09", "title": "Седемгодишно германче продава свои картини за хиляди евро (Видео)"}
{"url": "https://www.24chasa.bg/novini/article/8055201", "text": "Румънският премиер Лудовик Орбан, който днес се срещна в Брюксел с председателя на Европейската комисия Урсула фон дер Лайен, заяви, че както Европейската комисия, така и Европейският парламент подкрепят присъединяването на Румъния към Шенген, но трябва да бъдат предприети стъпки за постигане на консенсус в Европейския съвет, предаде Аджерпрес, цитирана от БТА. Орбан заяви, че по време на разговорите с председателя на ЕК са били обсъдени редица теми, на първо място бюджета на ЕС. \"За нас е изключително важно Румъния да се възползва от отпускане на бюджетни средства, което да е съобразено със съществуващите реалности в нашата страна\", посочи румънският премиер на пресконференция в седалището на постоянното представителство на Румъния в ЕС. Той каза, че в рамките на дискусиите с европейските официални представители са били обсъдени темите за Шенген и за Механизма за сътрудничество и проверка. \"Обсъдихме въпроса за Шенген. От наша гледна точка Румъния е изпълнила всички условия за присъединяване към Шенген (. . .) Що се отнася до Механизма за сътрудничество и проверка, изразих нашата решимост да приложим препоръките, включени в годишния доклад, и нашата убеденост, че Румъния ще спази всички стандарти и добри практики на европейско ниво в областта на правосъдието\", изтъкна Орбан. Той добави, че \"Европейската комисия разбира много ясно, че е направена положителна промяна в Букурещ, но в крайна сметка приключването на Механизма за сътрудничество и проверка ще зависи от това, което правим ние в Румъния\". По отношение на присъединяването на Румъния към Шенген Орбан изрази увереност, че мнението на страните, които не подкрепят напълно тази цел, \"ще се промени в полза на Румъния в разумен времеви хоризонт\". Лудовик Орбан, чието правителство на Национално-либералната партия встъпи в длъжност през ноември миналата година, завършва днес първото си посещение в Брюксел в качеството си на премиер. По време на визитата, която започна на 7 януари, Орбан се срещна с председателя на Европейския съвет Шарл Мишел, с председателя на Европейския парламент Давид Сасоли, с председателя на Европейската комисия Урсула фон дер Лайен и други официални представители.", "date": "2020.01.09", "title": "Лудовик Орбан: Европа подкрепя присъединяването на Румъния\nкъм Шенген"}
{"url": "https://www.24chasa.bg/novini/article/8055157", "text": "С незаконни патрони и джип с номера от друг автомобил е бил хванат горския на с. Владо Тричково днес, съобщиха от МВР за \"24 часа\". Мъжът с фамилия Мерджанов е бил задържан днес в селото. Той е бил спрян за проверка от екип на ОД на МВР - София. Те установили, че номерата на джипа му са от друг автомобил, видели и патрони за пушка от типа двуцевка. Мерджанов нямал разрешително за тях. В селото пък коментираха, че мъжът е бракониер. ", "date": "2020.01.09", "title": "Хванаха горския на Владо Тричков с незаконни патрони и джип с чужди номера"}
{"url": "https://www.24chasa.bg/novini/article/8055274", "text": "Иранският президент Хасан Рохани предупреди днес, че ще има \"много опасен отговор\", ако САЩ направят \"още една грешка\", а висш военен заплаши САЩ с \"по-сурово отмъщение\", предаде Асошиейтед прес. Рохани заяви, че иранските ракетни атаки срещу бази с американски военни в Ирак са били законен акт на самоотбрана съгласно Хартата на ООН, но предупреди, че \"ако САЩ допуснат още една грешка, ще получат много опасен отговор\". Освен ракетните нападения Иран престана да изпълнява и останалите си ангажименти по силата на сключеното през 2015 г. ядрено споразумение, от което през 2018 г. американският президент Доналд Тръмп изтегли страната си, предаде БТА. Рохани обаче заяви днес, че Иран ще продължи да сътрудничи на инспекторите от ООН. Висш командир на иранските Гвардейци на революцията се изказа по-предизвикателно. Абдола Араги, цитиран от иранската информационна агенция Тасним, заплаши с \"по-сурово отмъщение на Гвардейците срещу врага в близко бъдеще\". Тасним цитира и заместник-командващия Гвардейците на Революцията Али Фадави, който заяви, че ракетните атаки са \"само едно проявление на възможностите\" на Иран. \"Изпратихме десетки ракети в сърцето на американските бази в Ирак, а те не можаха да направят нищо\", каза той. Друг висш ирански военен - командващият Въздушно-космическите сили на корпуса на Революционните гвардейци генерал Амирали Хаджизаде - заяви пред държавната телевизия, че иранските ракетни нападения не са имали за цел да убият американски войници, а да нанесат поражения на американската \"военна машина\", и са началото на поредица атаки в целия район, посочва Ройтерс. Хаджизаде посочи, че \"подходящото отмъщение\" за убийството на генерал Касем Солеймани ще прогони американските войски от Близкия изток. Той подчерта също, че Иран разполага със стотици ракети в готовност и че при нападенията в сряда е използвал \"кибератаки за изваждане от строя на навигационните системи на (американските) самолети и дронове\". Оглавяваната от САЩ военна коалиция срещу \"Ислямска държава\" обяви днес, че преустановява бойните си операции в Ирак, за да се съсредоточи върху защитата на своя личен състав, предаде ДПА. Решението идва след иранските ракетни атаки срещу база в Ирак с войници от САЩ в ответ на ликвидирането миналата седмица на иранския генерал Касем Солеймани с американски въздушен удар край Багдад. В съобщението на коалицията в туитър се пояснява, че паузата в действията й се отнася за \"обучение на партньорите и подкрепа за техните операции срещу Даеш\". Алиансът обаче ще продължи да противодейства на зловредната пропаганда на групировката и на нейното стабилизиране и финансиране.", "date": "2020.01.09", "title": "Иран изпраща смесени сигнали на фона на спад в напрежението със САЩ"}
{"url": "https://www.24chasa.bg/novini/article/8055246", "text": "Осъждането на каталунския сепаратистки лидер Ориол Жункерас на 13 години затвор не позволява той да се ползва от имунитет като избран депутат в Европейския парламент и следва да остане зад решетките, реши днес Върховният съд на Испания, предаде Ройтерс, цитирана от БТА. Съдът отказа да разреши на Жункерас да замине за Европарламента и отхвърли всякаква възможност за анулиране на присъдата му. \"Няма основания той да бъде освободен\", реши испанският съд, след като преди три седмици Съдът на Европейския съюз се произнесе, че каталунският лидер се ползва с имунитет като евродепутат. Говорителка на съда в Люксембург каза, че не е запозната със съдържанието на днешното решение. Жункерас бе осъден през октомври заради ролята си в незаконния според Мадрид референдум за независимост на Каталуния през 2017 г. Той бе избран за евродепутат, докато очакваше в затвора присъдата си. Партията на Жункерас - Републиканската левица на Каталуния, изрази разочарование и нарече решението \"несправедливо\", като обвини съда в нарушение на правата на нейния лидер и в неподчинение на международните институции.", "date": "2020.01.09", "title": "Испанският Върховен съд отказа да пусне от затвора каталунския лидер Ориол Жункерас"}
{"url": "https://www.24chasa.bg/novini/article/8055624", "text": "Бившата областна управителка на Перник Ирена Соколова е била разпитана като свидетел във връзка с водната криза и е била пусната да се прибере у дома, съобщиха от кантората на адвокат Менко Менков. По рано днес адвокатът от същата кантора Костадин Костадинов бе в националното следствие, където се намира екипът от следователи, които работят по разследването на водната криза в Перник. Той присъствал на разпита, който приключил след 18 часа. По непотвърдена информация в националното следствието е и Иван Витанов, шефът на ВиК-Перник.", "date": "2020.01.09", "title": "Бившата областна управителка на Перник е\nразпитана и пусната да си ходи"}
{"url": "https://www.24chasa.bg/novini/article/8055699", "text": "Принц Хари и Меган представиха намерението си да снижат статута си в британското кралско семейство като нещо, което ще ги направи \"финансово независими\", но двойката запазва по-голямата част от приходите и привилегиите си и ще може да печели от известността си, съобщи АФП. Веднага след като обявиха новината, херцогът и херцогинята на Съсекс публикуваха подробности за новото си финансово положение в интернет. Това е начин да се избегне чувствителната тема за цената на монархията - самата тя е много популярна - и подновяващите се критики за разхитителния им начин на живот. Изявлението обаче отприщи нов порой от нападки в пресата, защото обявената финансова независимост е много относителна, пише БТА. Хари и Меган се отказват от дяла си от кралската субсидия, плащана на кралицата за представителните й функции, както и на тези на членове на семейството й, за служителите й и поддръжката на Бъкингамския дворец. Тя е около 82 милиона лири за финансовата 2018 г. - 2019 г., но какви са индивидуалните дялове, не е известно. Субсидията се изчислява според доходите от управляването на имотите на британската корона. Тази сума обаче е едва 5 процента от доходите на Хари и Меган. Останалите 95 процента от доходите им се отпускат от принц Чарлз от херцогството Корнуол, което е частно имение, ползвано от 15-и век от престолонаследника. Освен земите - 53 000 хектара, към него има и финансови инвестиции. Активите му през 2018 г. -2019 г. са почти милиард лири, а печалбите - над 20 милиона лири. Около 5 милиона лири (5,9 милиона евро) се превеждат ежегодно на двамата сина на принц Чарлз - принцовете Хари и Уилям, посочи в. \"Таймс\". Хари и Меган не казаха, че ще се откажат от тези средства. Остава да се види реакцията на принц Чарлз, чието мнение за оттеглянето им не е потърсено. Двамата съпрузи искат да запазят титлите си, както и да продължат да използват резиденцията си Фрогмор хаус \"с позволението\" на кралицата, която е неин собственик. Резиденцията беше ремонтирана за 2,4 милиона лири за сметка на данъкоплатците, преди те да се нанесат в нея. Като се отказват от кралската субсидия, Хари и Меган получават свободата да печелят пари. За тази двойка, към която има голям интерес (а и която е доста богата), това не би трябвало да е проблем. Те могат да се оттдадат на благотворителния бизнес, който е много развит в англосаксонския свят. \"Активите им като бивша актриса за херцогинята и бивш военен за херцога са много продаваеми\" - пише в. \"Дейли телеграф\", като дори подхвърля, че Меган може да изпълни собствената си роля в сериала \"Короната\". Ако Хари и Меган плащат за частните си пътувания, те твърдят на сайта си, че искат да продължат \"да подкрепят\" кралица Елизабет Втора и да правят официални посещения, които са финансирани от кралската субсидия. Статутът им на знаменитости им дава право на въоръжена охрана от британската полиция. В това отношение не е предвидена промяна.", "date": "2020.01.09", "title": "Финансовата независимост на Хари и Меган е много относителна"}
{"url": "https://www.24chasa.bg/novini/article/8055736", "text": "Президентът на САЩ Доналд Тръмп приветства съдебното решение, което му позволява да използва 3,6 милиарда долара от бюджета на Пентагона за построяването на стена по границата с Мексико - едно от предизборните му обещания, което той все още не успява да изпълни, предаде Франс прес, цитирана от БТА. През декември федерален съд блокира използването на тези средства, предназначени за изграждането на участък от 800 км. Сезиран от администрацията, апелативен съд в Ню Орлиънс късно снощи отмени решението, докато делото се гледа по същество. Макар и временно, това решение позволява на администрацията на Тръмп да започне да използва средствата. \"Неотдавна Върховният съд на САЩ блокира подобно решение на друг съд\", мотивира се апелативният съд, визирайки постановеното през юли решение на най-висшата съдебна инстанция на страната, който вече разреши използването на 2,5 милиарда долара военни средства за изграждането на други сектори от стената. Съдът \"ни даде зелена светлина, за да започнем една от най-важните части на абсолютно необходимата стена по южната граница\", подчерта Тръмп в туит. \"Цялата стена се строи или е на път да започне!\", добави той. \"Това е победа за правовата държава\", подчерта Белият дом в изявление. \"Решени сме да гарантираме сигурността на нашите граници и ще довършим стената\".", "date": "2020.01.09", "title": "Съд разреши 3,6 млрд. долара за стената на границата с Мексико, Тръмп приветства"}
{"url": "https://www.24chasa.bg/novini/article/8055764", "text": "Използването на газовете, изпускани от едноклетъчни организми, като източник на енергия донесе награда за иновации на швейцарския гр. Золотурн, пише Solothurner Zeitung. Едноклетъчните археи са в основата на експериментално хибридно енергийно предприятие в града, в което се съхранява неизползвана слънчева и вятърна електроенергия под формата на газ. Той може да се използва за готвене, подгряване или за зареждане на електромобили. Неизползваната енергия се превръща във водород, който археите поемат заедно с въглеродния двуокис от предприятие за преработка на отпадни води и преобразуват в метан, предаде БТА. Едноклетъчните, наречени \"Арчи\" в прессъобщението за наградата за иновации в енергетиката на швейцарската федерална служба по енергетика, \"се вместват логично в тази изцяло иновативна концепция и помагат на обществото да разбере по-добре сложните технически процеси\". Общинското енергийно предприятие в Золотурн е един от петимата лауреати на наградата тази година.", "date": "2020.01.09", "title": "Едноклетъчни изпускат газове за ток в швейцарски град, спечелиха приз"}
{"url": "https://www.24chasa.bg/novini/article/8055772", "text": "Украинският самолет, който катастрофира в Иран, при което загинаха всички 176 души на борда, най-вероятно е свален случайно от иранската ПВО, заявиха американски представители, цитирани от Ройтерс, предаде БТА. Според един от източниците американски сателити са засекли изстрелването на две ракети малко преди самолетът да се разбие, последвано от свидетелства за експлозия. По думите на двама служители, на които се позовава Ройтерс, Вашингтон смята, че свалянето е станало погрешка. Няма коментар от Пентагона, но президентът Доналд Тръмп заяви пред репортери в Белия дом, че катастрофата може да е случайност, като добави, че има съмнения относно катастрофата, но отказа да уточни.", "date": "2020.01.09", "title": "US сателити засекли 2 изстреляни ракети преди украинският самолет да се разбие"}
{"url": "https://www.24chasa.bg/novini/article/8054970", "text": "Силва Зурлева доказа, че чувствителността може да е плюс в безмилостния тв бизнес. Нейната история е изпълнена със събития и моменти, които показват, че с упоритост, професионализъм, приниципност и отдаденост всичко е възможно.  Вижте повече във видеото и                                                                                                                                                                                                                                                                                                                                 ", "date": "2020.01.09", "title": "\"168 часа\": Историята на Силва Зурлева - непознатите моменти"}
{"url": "https://www.24chasa.bg/novini/article/8055824", "text": "Надежда Бартош от Подмосковието стана първият лотариен милиардер в Русия, съобщи ТАСС, цитирана от БТА. Тя спечели новогодишния тираж на лотарията \"Руско лото\". \"Най-богатият победител в държавната лотария стана известен веднага след новогодишната ваканция. Милиардерът се оказа жителката на Подмосковието Надежда Бартош. Тя дойде в лотарийния център \"Столото\" заедно със съпруга и дъщеря си\", съобщиха от пресслужбата на държавната лотария \"Столото\". Бартош разказа, че лотарийният билет й бил подарък от сина и дъщеря й по случай рождения й ден - 31 декември. \"Поисках си билет от \"Руско лото\", защото имам всичко друго. Обикновено избираме печеливши числа, но този път ми се наложи да взема бързо първите попаднали ми билети. Взех три - от началото на пачката, от средата и от края\", цитират победителката в прессъобщението. Тя взела билетите на 13 декември, седем минути преди края на работното време на пункта в търговски център в с. Юдино. Печалбата й е рекорд за цялата история на руската държавна лотария. В тиража участваха 53 614 853. Заедно с първата лотарийна милиардерка, се появиха още 99 милионера от \"Руско лото\".", "date": "2020.01.09", "title": "Русия се сдоби с първи лотариен милиардер"}
{"url": "https://www.24chasa.bg/novini/article/8055837", "text": "Британските депутати одобриха законопроекта, който ще позволи на Великобритания да напусне Европейския съюз на 31 януари със сделка, слагайки край на повече от три години спорове по условията на безпрецедентния развод, предаде Ройтерс, цитирана от БТА. Законопроектът за споразумението за Брекзит, договорено миналата година, бе приет с 330 срещу 231 гласа в Камарата на общините.", "date": "2020.01.09", "title": "Британският парламент одобри законопроекта за сделката за Брекзит"}
{"url": "https://www.24chasa.bg/novini/article/8055863", "text": "Британският премиер Борис Джонсън и украинският президент Володимир Зеленски поискаха пълно и прозрачно разследване на катастрофата на самолет на Украинските международни авиолинии край Техеран, при която загинаха 176 души, включително трима британски граждани, предаде Франс прес, цитирана от БТА. По време на телефонния разговор между двамата Джонсън е подчертал необходимостта от пълно, прозрачно и заслужаващо доверие разследване, съобщи канцеларията на британския премиер. \"Информацията, която виждаме е много притеснителна\", добавя същият източник. Според първите данни от иранското разследване украинският самолет Боинг е направил завой, след като се е сблъскал с неуточнен проблем. Украинските власти заявиха, че проучват и хипотезите за ракетен обстрел, експлозия на бомба на борда или сблъсък с дрон. \"При нашите контакти с Иран настояхме твърди на провеждането на пълно, прозрачно и обективно разследване, за да изясним възможно най-бързо обстоятелствата около тази трагедия\", заяви от своя страна Зеленски, цитиран в изявление на украинското президентство. Киев съобщи, че Зеленски е предложил да включи Лондон в разследването.", "date": "2020.01.09", "title": "Лондон и Киев искат пълно и прозрачно разследване на авиокатастрофата в Иран"}
{"url": "https://www.24chasa.bg/novini/article/8055880", "text": "Турция ще продължи да защитава докрай своите права и интереси в Ирак, Сирия и Средиземноморието, заяви днес турският президент Реджеп Тайип Ердоган на церемония в Анкара, предаде Анадолската агенция, цитирана от БТА. По повод на критиките срещу плановете за изпращане на турски войници в Либия Ердоган заяви: \"Ние сме в тези земи, в които нашите прадеди са писали история, само за да отстраним несправедливостта и насилието и защото бяхме поканени там\". Ердоган припомни, че основателят на турската република Мустафа Кемал Ататюрк е воювал в Либия по време на Османската империя. Ердоган заяви, че турският народ ще даде най-добрия отговор на онези, които не разбират, че сигурността на страната започва далеч отвъд нейните граници, като осъди критиките от страна на опозицията срещу решението за изпращане на турски войници в Либия. На 2 януари турският парламент прие резолюция, даваща пълномощия на правителството за изпращане на турски войници в Либия за срок от една година. Резолюцията бе гласувана, след като в края на ноември Турция и международно признатото либийско правителство на националното съгласие /ПНС/ подписаха споразумение за сътрудничество във военната област и сигурността, а в края на декември ПНС на премиера Файез ел Сарадж поиска помощ от Анкара за отблъскване на настъплението на силите на влиятелния в Източна Либия военен командир Халифа Хафтар.", "date": "2020.01.09", "title": "Ердоган: И Ататюрк е воювал в Либия"}
{"url": "https://www.24chasa.bg/novini/article/8055732", "text": "Българските служби за сигурност да осъществяват постоянен мониторинг на кризата в Иран и да анализират всички процеси с потенциални за генериране рискове и заплахи, свързани с националната сигурност. Това е било договорено на спешното заседание на Консултативния съвет за национална сигурност (КСНС) вчера. То бе свикано от президента заради ескалацията на напрежението между САЩ и Иран. При промяна на обстановката да се предприемат допълнителни мерки за защита на населението и обектите от критичната инфраструктура на страната, е препоръката на първите в държавата. До президента Румен Радев, който огласи позицията на КСНС, се наредиха премиерът Бойко Борисов, парламентарната шефка Цвета Караянчева, министри, лидери на партии и шефове на служби. Така властта демонстрира единство по темата. В съвременния глобализиран и взаимносвързан свят всеки акт на насилие и агресия има потенциал да предизвика последици с непредвидим характер и мащаб, обяви държавният глава и обясни, че всички са изразили загриженост от конфликта между САЩ и Иран. Необходима била спешна деескалация на напрежението и въздържането от употреба на сила, защото това застрашавало мира не само в региона, но и в света. Страните да избягват всякакви действия, водещи към ескалация, и да положат допълнително усилия за мирен диалог и използване на дипломатически средства за разрешаване на кризата, призоваха участниците в КСНС. България се обяви и за запазване на постигнатите договорености по ядреното споразумение с Техеран Министерството на външните работи ще поддържа капацитет за постоянен контакт с българските граждани, намиращи се в зоните на напрежение, като при необходимост актуализира разработените препоръки за гарантиране на тяхната сигурност, е друго от решенията на КСНС. А Министерството на отбраната трябва да предприеме мерки за осигуряване на безопасността на българските военнослужещи на мисии или операции зад граница. Заплаха има за всички страни в света, когато има един глобален конфликт като този в Близкия изток, каза Бойко Борисов на излизане от “Дондуков” 2. Премиерът определи КСНС като лесен - всички били единодушни по докладите, представени за обсъждане. Максимална бдителност, внимание и дипломация на ниво - тези аспекти посочи министър-председателят като най-належащи във външните работи на България. Запитан за обявената от Соломон Паси връзка между убития ген. Солеймани и атентата в Сарафово, премиерът каза: “За мен няма такава връзка. Това е във връзка с една журналистическа публикация в чужда медия, където се препраща към тази връзка, и вече се ретранслира тук в България.” Да сме максимално тихи и внимателни в изказа, апелира Борисов. “Страшно са наранени, много хора загинаха. Гледат телевизии, сайтове четат, просто мир и дипломация”, допълни той. МВР е взело мерки, които са адекватни на това, което се случва в момента, обясни след него министър Младен Маринов. Той отбеляза, че конфликт като този между Иран и САЩ се отразява не само на местата, където възниква, а при глобализацията на света има отражение и в държави, които са по-отдалечени от зоната на конфликта. Едно конструктивно заседание - такава оценка даде и лидерът на ДПС Мустафа Карадайъ. Чухме мненията и становищата и на службите, които са ангажирани с информацията, така че в момента да се радваме, че ситуацията и средата са нормални, каза още той. В момента няма пряка заплаха за България и за българските граждани от кризата между САЩ и Иран. Това е най-важното, което чухме на заседанието на КСНС, обяви пък соцлидерката Корнелия Нинова.", "date": "2020.01.09", "title": "Властта: Няма страшно, но службите ни действат (Видео, обзор)"}
{"url": "https://www.24chasa.bg/novini/article/8054232", "text": "Урбанизацията в автономния район на Китай, Тибет, е достигнала 32%, като над 1,07 милиона души живеят в градовете, показват данни на регионалното бюро за жилищата, градското и селско развитие. Бюрото съобщава още, регионалното правителство е предвидило 8,6 милиарда юана (1,3 милиона долара) за изграждането на 26 характерни градове и привлече чуждестранни инвестиции и обществен капитал в градското развитие, предаде  Нови градове като Гуейтан и Цюцайка бяха построени успоредно с развиването на местните културни и туристически ресурси, както и обвързаните с тях индустрии. Представител на бюрото подчерта, че ще бъде поставян приоритет върху подобряването на инфраструктурата и съоръженията за обществени услуги, като същевременно се подкрепя „нощната икономика\" в столицата Лхаса.", "date": "2020.01.09", "title": "Урбанизацията в Тибет достигна 32%"}
{"url": "https://www.24chasa.bg/novini/article/8054363", "text": "Министър Нено Димов беше отведен за разпит в спецпрокуратурата, след като още от сутринта в МОСВ се провежда акция, свързана с престъпления около водния режим в Перник, съобщи  \"Оказваме съдействие в момента. Ще направя изявление след като приключим. Не съм задържан\", заяви пред журналисти той, преди да бъде качен в кола на ведомството. Около 13:30 ч. днес служители на МВР и прокуратурата изведоха министъра на околната среда и водите Нено Димов от сградата на ведомството, посочва  Проверката в МОСВ е разпоредена лично от главния прокурор Иван Гешев. На няколко пъти служителите на реда вадиха от сградата различни документи и компютърни носители.", "date": "2020.01.09", "title": "Министър Нено Димов е отведен за разпит в спецпрокуратурата (Обновена)"}
{"url": "https://www.24chasa.bg/novini/article/8054350", "text": "МВР е взело мерки, които са адекватни на това, което се случва в момента, коментира министърът на вътрешните работи Младен Маринов след заседанието на КСНС, свикано от президента, на което бяха обсъдени възможните рискове и заплахи за националната сигурност в контекста на усложнената среда на сигурност в Близкия изток, предаде БТА.  Министър Маринов уточни, че това са конфликти, които се отразяват не само на местата, където възникват, а при глобализацията на света имат отражение и в държави, които са по-отдалечени от зоната на конфликта. МВР е взело мерки, отговарящи на ситуацията в момента, посочи той. Маринов коментира и акцията, свързана с водната криза в Перник. Той отбеляза, че се провеждат процесуално-следствени действия под надзора на Специализираната прокуратура. От доста време има проблем с питейната вода в Перник, през цялото време премиерът е уведомяван от мен и сме срещнали пълна подкрепа, обясни министърът. Маринов информира, че ще бъде извършен мониторинг и там, където има данни за престъпление, ще бъде докладвано на прокуратурата. Нека колегите си свършат работата, апелира той. Министърът каза, че не може да потвърди за арести, тъй като в момента се извършват процесуално-следствени действия и трябва да се изчака те да приключат.", "date": "2020.01.09", "title": "Младен Маринов: МВР е взело мерки за ситуацията в Близкия изток"}
{"url": "https://www.24chasa.bg/novini/article/8054361", "text": "Около 20 войници бяха убити и близо хиляда души останаха без покрив над главата след атака на ислямски екстремисти срещу град в североизточната част на Нигерия, съобщи Ройтерс, цитирайки двама местни жители и военен източник. Нападателите нахлули в град Монгуно, провинция Борно, във вторник вечерта, маскирани като военен конвой, след което атакували намиращите се там истински войници от нигерийската армия. Развилнелите се бандити освен това разрушили най-малко 750 жилища. Според местен жител много хора избягали и се скрили в околните горички и храсталаци, докато траело сражението. Трима цивилни били убити от заблудени куршуми, предава БТА. Военен говорител отказа коментар. Джихадистката организация \"Ислямска държава - провинция Западна Африка\" пое отговорност за атаката на своя информационен сайт Амак. В нейното съобщение се казва, че един от екстремистките бойци взривил кола бомба в града, при което били убити най-малко 8 войници и са разрушени три армейски бронирани машини. После ислямистите напуснали града, отнасяйки заловените оръжия и муниции, както и един военен автомобил. \"Ислямска държава - провинция Западна Африка\" се отцепи през 2016 г. от друга ислямистка групировка - \"Боко харам\", и оттогава действа самостоятелно в региона, отбелязва Ройтерс.", "date": "2020.01.09", "title": "Ислямисти убиха 20 войници в нигерийски град"}
{"url": "https://www.24chasa.bg/novini/article/8054390", "text": "В Окръжната прокуратура са постъпили документи, свързани с искането за екстрадиция от страна на турските съдебни власти на турски гражданин, осъден за трафик на хероин и отклонил се от изтърпяване на наказанието му. Същият е издирван от Интерпол с червен бюлетин.Бил е задържан от органите на МВР във Варна на 3 януари. Пети тежък наказателен съд-Истанбул го е осъдил на седем години и шест месеца лишаване от свобода по обвинение за съучастие в държане и трафик на значително количество наркотично вещество (хероин). Издирва се от юни 2015 г., посочват от сайта на прокуратурата. По искане на Окръжната прокуратура в гр. Варна, с определение на Окръжния съд в гр. Варна от 06.01.2020 г. турският гражданин Н. О., на 64 години, е задържан под стража за срок до 40 дни. Уведомени са компетентните турски власти, като се очакват материалите за екстрадицията му, след което искането за предаване ще бъде разгледано по същество.", "date": "2020.01.09", "title": "Tурчин, издирван от Интерпол от 2015 г., е задържан във Варна"}
{"url": "https://www.24chasa.bg/novini/article/8054421", "text": "Сателитни снимки показват степента на щетите, нанесени на американската въздушна база „Айн ал-Асад“ след иранското ракетно нападение в сряда, пише Ройтерс. На няколко съоръжения на базата, включително хангари за самолети, изглежда са нанесли значителни щети при атаките, става ясно от снимките. Те са направени от частната компания „Planet Labs“, посочва  Американският президент Доналд Тръмп заяви, че ракетите са нанесли само ограничени материални щети и не са взели жертви и сред иракчаните. Иранските сили изстреляха ракетите, заявявайки, че това е отмъщение за убийството на генерал Касем Сулеймани. В отговор Тръмп обяви нови икономически санкции срещу Иран. Той призова европейците да се оттеглят от иранското ядрено споразумение, а НАТО да се ангажира много повече в Близкия изток. Ирак заяви, че няма пострадали сред неговите военнослужещи. Същото казаха за своите войски Германия, Дания, Норвегия и Полша, които имат военни контингенти в Ирак. Американски и европейски правителствени източници заявиха за Ройтерс, че Иран изглежда съзнателно е избегнал да улучи американски военни при обстрела, за да избегне по-нататъшна ескалация на напрежението.", "date": "2020.01.09", "title": "Сателитни снимки показват ударените от Иран американски бази - вижте ги"}
{"url": "https://www.24chasa.bg/novini/article/8054431", "text": "След три години и половина блокиране в Уестминстър британските депутати се очаква да дадат днес \"зелена светлина\" за осъществяване на Брекзита на 31 януари. Това ще отвори трудна нова страница в бурните отношения между Обединеното кралство и Европейския съюз. Съкрушителното мнозинство, с което разполага Борис Джонсън след парламентарните избори през декември, на практика не оставя съмнения за резултата от очакваното днес гласуване в Камарата на общините след претупването на дебатите въпреки сложността на въпроса и историческите залози. Текстът, който ще стане част от британското законодателство споразумението от 535 страници, сключено от британския премиер с 27-те, се очаква да бъде одобрен безпроблемно. После той ще трябва да бъде утвърден от Камарата на лордовете, а след това - одобрен от кралицата, което ще е чиста формалност. Тогава ще остане Европейският парламент да ратифицира споразумението, след което в 23:00 часа лондонско време (и по Гринуич) на 31 януари Обединеното кралство ще стане първата страна членка, напуснала ЕС. На тази дата ще бъде затворена страницата на политическия хаос, в който Великобритания тънеше от референдума през юни 2016 г., спечелен с 52 процента от привържениците на напускането на съюза. През следващите три години британците бяха силно разединени по въпроса, а парламентът отхвърли договореното от бившата министър-председателка Тереза Мей споразумение, без да предложи друг сценарий. Това пораждаше доскоро опасения от \"твърд\" Брекзит или отказ от напускане. Идването на власт на буйния Борис Джонсън, пламенен привърженик на Брекзита, и изборната му победа решиха категорично въпроса, без да дадат решения на всички произтичащи предизвикателства. Призив за реализъм Договореното с Брюксел споразумение за Брекзит урежда развода в общи линии, най-вече като гарантира правата на гражданите и решава главоблъсканицата с ирландската граница. То има за цел главно да осигури плавен преход към бъдещите отношения, които ще бъдат изцяло предефинирани. На 31 януари започва период на преход, който ще продължи до края на 2020 г. и има за цел да даде възможност на Лондон и Брюксел да се подготвят за новите си отношения. През него британците ще продължат да спазват европейските регулации и да се ползват от тях, но без да заседават в европейските институции и да имат думата при вземане на решения. След три отлагания на Брекзит, който първоначално беше планиран за март миналата година, този срок се очертава като твърде кратък за договаряне на споразумения за свободна търговия или за сигурност, за които обикновено се преговаря с години. Според Борис Джонсън не може да става и дума за удължаване на преходния период след 2020 г., каквато възможност се съдържа в споразумението за Брекзит. Той потвърди това за пореден път пред председателката на Европейската комисия Урсула фон дер Лайен, с която се срещна вчера в Лондон, и призова преговорите да започнат \"възможно най-скоро\". При този напрегнат график \"Даунинг стрийт\" все пак даде да се разбере, че Лондон би могъл да се задоволи с частично споразумение, ако до края на годината не бъде постигната цялостна сделка. Председателката на ЕК, от своя страна, предупреди, че разговорите ще бъдат \"трудни\" и ще е невъзможно да се постигне съгласие по \"всички аспекти\" без удължаване на преговорите. \"Трябва да определим приоритети\", каза тя. Фон дер Лайен предупреди, че Брюксел ще се придържа твърдо към принципите си. \"Без безпристрастна конкуренция в областта на околната среда, трудовия пазар, данъците и държавните помощи не може да имате пълен достъп до най-големия единен пазар в света\", заяви тя. ЕС започна вчера да работи по определяне на т.нар. си червени линии и на целите си в преговорите. Очаква се тези дискусии да ориентират Комисията, натоварена да представи пред страните членки мандат за преговори, който я упълномощава да преговаря от тяхно име и би могъл да бъде официално приет в края на февруари. Хърватският премиер Андрей Пленкович, чиято страна е ротационен председател на ЕС, смята, че двете страни в преговорите трябва да проявят реализъм. \"Това значи да не се слагат на масата прекалено много въпроси, които не могат да бъдат решени\", заяви той пред журналисти в Загреб, цитирайки като приоритетни теми търговията и риболова. /От БТА/", "date": "2020.01.09", "title": "Британските депутати \"отварят шлюзовете\"\nза Брекзита"}
{"url": "https://www.24chasa.bg/novini/article/8054500", "text": "Година и половина „лишаване от свобода“ условно с изпитателен срок от три години получи 28-годишната майка, която на 18 декември 2018 г. в Кърджали, умишлено е умъртвила новородена си рожба, веднага след раждането, съобщиха от Районна прокуратура. Младата жена е имала пет деца, две от които се отглеждали в приемно семейство, а тя се грижела за останалите три с помощта на близки. Бащата на децата й излежавал присъда в затвор. Тя е забременяла от свой приятел, когото уведомила веднага след като разбрала за бременността. На близките си не съобщила, че чака дете. На 18 декември 2018 г., след като оставила децата си на училище, тя почувствала болки, легнала между два паркирани леки автомобила, където родила бебето. Детето проплакало. Майката с ръце скъсала пъпната връв на момченцето. По-късно тя решила да го изхвърли във водите на река Арда, защото се страхувала, че близките й ще разберат, че детето е от друг мъж. Завила бебето в зимно яке, занесла го до брега на Арда и го пуснала в реката. Детето проплакало и след малко потънало във водата. Когато се прибрала в дома си, тя се почувствала зле, което наложило лекарска намеса и бил подаден сигнал в полицията. Присъдата на Районен съд-Кърджали е влязла в сила.", "date": "2020.01.09", "title": "Година и половина затвор за майката, която хвърли бебето си в Арда"}
{"url": "https://www.24chasa.bg/novini/article/8054534", "text": "Увеличава се американското присъствие в Гърция и в Кипър през последните денонощия след ескалацията, предизвикана от убийството на иранския генерал Касем Солеймани при американска атака на летището в Багдад, съобщава \"Катимерини\". Вчера сутринта формация от американски хеликоптери Чинук и Блек Хоук са излетели от гръцкото летище Елефсина с крайна дестинация Кипър, където ще останат през следващите седмици. Четири хеликоптера Чинук са кацнали на гръцкия остров Родос и са продължили за Кипър, докато четири Блек Хоук са останали в Родос до ново нареждане, предава БТА. Преди няколко дни хеликоптери В-22 Оспри и транспортни самолети С-130 кацнаха в базата Суда на остров Крит. Както стана ясно вчера Вашингтон е поискал официално от Никозия да разположи временно подразделение за бързо реагиране в Кипър с основна цел евакуацията на дипломатически мисии или транспорт на други американски граждани от страни в Близкия изток. Кипърското правителство е приело искането, защото влиза в категорията на хуманитарните мисии. ДПА припомня, че Кипър беше използван като база за масова евакуация и през 2006 г., когато 150 хиляди граждани на западни страни бяха евакуирани заради конфликта в Ливан.", "date": "2020.01.09", "title": "САЩ прехвърлят самолети и хеликоптери в\nГърция и Кипър заради Близкия изток"}
{"url": "https://www.24chasa.bg/novini/article/8054569", "text": "Паричните обезщетения за временна неработоспособност и майчинство са най-честите теми, по които хората се обръщат за съвет или информация към Контактния център на Националния осигурителен институт (НОИ). Това показва статистика на институцията за тематичната структура на телефонните запитвания през 2019 г., съобщиха от пресцентъра на НОИ. От създаването си в средата на 2012 г. Контактният център на НОИ е обработил близо 1,3 милиона обаждания, само за миналата година те са 165 945. Повече от половината от тях (54 на сто ) са именно по въпроси, свързани с правото за получаване на парични обезщетения за временна неработоспособност и майчинство. Общо 31 процента от обажданията на единния телефонен номер 0700 14 802 се отнасят до пенсиите, други 10 на сто касаят обезщетенията за безработица. Останалите 5 процента от запитванията са разпределени между други теми от компетентността на НОИ, като най-сериозен е интересът към електронните услуги на института и условията за ползване на паричната помощ за профилактика и рехабилитация. Статистиката показва още, че над 87 процента от търсещите информация по телефона го правят в лично качество, а едва 13 на сто се обаждат като служебни лица. През 2019 г. чрез Контактния център на НОИ са подадени и 9 сигнала за злоупотреби с фондовете на държавното обществено осигуряване (ДОО).", "date": "2020.01.09", "title": "Над 80% от обажданията към НОИ през 2019 г. са за болнични и пенсии"}
{"url": "https://www.24chasa.bg/novini/article/8054624", "text": "В районната служба „Пожарна безопасност и защита на населението“ в град Генерал Тошево започна изграждането на нови гаражни клетки за пожарните автомобили. След като беше проведена процедура по Закона за обществените поръчки от Министерството на вътрешните работи, беше сключен договор за изпълнение на строителните дейности. Паралелно с това между вътрешното министерство и община Генерал Тошево беше разписан договор за финансиране чрез дарение на залоените по проект строително-монтажни дейности. Средствата са в размер на 100 000 лв. и са осигурени от общинския бюджет. Срокът за изпълнение на гаражните клетки е 90 дни.Извършват се и дейности по енергийното обновяване на сградата на пожарната служба. То се реализира по спечелен от общинската администрация проект за въвеждане на мерки за енергийна ефективност в 5 жилищни и 4 административни сгради. Целта е по-ниско енергопотребление.", "date": "2020.01.09", "title": "Строят нови гаражи за пожарните коли в Ген. Тошево"}
{"url": "https://www.24chasa.bg/novini/article/8054658", "text": "Изстрелването от Иран на повече от дузина ракети по ръководените от САЩ сили в Ирак стана след години на подготовка за конфронтация с неговия враг - суперсила с по-голяма и по-модерна военна мощ. Заливната държава разполага с повече от 500 000 души редовна армия, включително 125 000 членове на елитното й звено - Корпуса на гвардейците на ислямската революция (КГИР), се казва в миналогодишен доклад на Международния институт за стратегически изследвания. Но международните санкции и ограниченията за внос на оръжие пречат на Иран да разработва или купува по-съвременни оръжия. За да компенсира този дисбаланс, Иран разработи асиметрични средства за отговор - балистични ракети, смъртоносни дронове и мрежа от съюзнически милиции в Ирак, Сирия, Ливан и Йемен, освен всичко друго, за да може да причинява щети, избягвайки традиционното бойно поле. \"Ако се води конвенционалната война, те щяха да са напълно разбити\", каза бивш британски военен командир, пожелал да остане анонимен, имайки предвид чувствителността на въпроса. \"Конвенционалните им сили са много, много разпръснати и доста стари, освен това с остаряло въоръжение. Те харчеха всичките си средства за способности за асиметрични атаки. В това отношение са много добре подготвени\". До вчера стратегията бе да не се стига до пряк конфликт със САЩ, след като напрежението се покачи, откакто Вашингтон излезе от многостранната ядрена сделка през 2018 г. и възобнови санкциите си. Съперникът от Залива - Саудитска Арабия неотдавна усети какви щети могат да бъдат нанесени с ракети и дронове, след като удар срещу петролните й обекти миналата година за кратко намали продукцията й наполовина и блокира 5 процента от световните доставки на петрол. Рияд и Вашингтон обвиниха Иран, че свързан с атаката, нещо, което Техеран отрича. Иран разполага с най-много балистични ракети в Близкия изток. Някои от тях са базирани върху по-старите, широко използвани модификации на ракети \"Скъд\" с обсег от най-малко 750 км (466 мили). Други, създадени въз основа на севернокорейските ракети \"Нодон\", могат да прелетят до 2000 км., като в обсега им са Израел и Югоизточна Европа, според доклад на американската Агенция за военно разузнаване от миналата година. КГИР разполага с флотилия от въоръжени с ракети моторни лодки и малки подводници, които може да използва срещу американски военни кораби или търговски танкери, за да прекъсне транспортния поток на петрола във водите на Залива, където според Вашингтон Техеран е атакувал шест танкера миналата година. \"Ако погледнете корабите, танковете и изтребителите, Иран изглежда доста слаб. Но ако вземете предвид антикорабните и балистичните ракети, дроновете и други подобни оръжия, тогава той изглежда доста по-силен\", каза Джереми Бини, редактор за Близкия изток и Африка на списание \"Джейнс дифенс\". Иранските дронове може да бъде използвани за наблюдение или да са въоръжени с бомби, казват военни експерти. \"В Персийския залив на Иран действително не са му необходими големи кораби, нито фрегати и разрушители. Моторниците и корабите, въоръжени с оръдия и ракети, ще свършат работа\", каза Хосеин Арян, военен анализатор, който е служил 18 години в иранския флот преди и след Ислямската революция от 1979 г. Генерал-майор Касем Солеймани, чието убийство при американски удар с дрон в Багдад миналата седмица провокира иранското отмъщение вчера, беше командващ на силите \"Ал Кудс\" на КГИР. Това звено извършваше тайни операции извън Иран, като работеше в тясно взаимодействие със съюзнически сили и милиции в Ирак, Сирия и Ливан. Иранските лидери обещаха сурово отмъщение заради гибелта на Солеймани, който бе национален герой за много иранци, но бе смятан за опасен злодей от западните правителства. Той бе погребан в Иран във вторник, след като десетки хиляди иранци се събраха, за да му отдадат последна почит на церемония, водена от върховния лидер на Иран. Американски представители заявиха, че Солеймани е бил убит, защото разузнаването е установило, че сили под негово командване са планирали атаки срещу американски цели в региона, въпреки че не е предоставило доказателства. Демократите в американския Конгрес и някои от кандидатите на партията за номинация за президент предупредиха, че ескалацията на конфликта може да разпали по-голяма война в Близкия изток. Ливанската Хизбула заедно с шепа иракски милиции, тясно свързани с Иран, вече се зарекоха да отмъстят на американските сили за гибелта на Солеймани. Повече от 5000 американски войници се намират в Ирак заедно с други чуждестранни войски като част от коалицията, обучаваща и подпомагаща иракските сили за сигурност срещу заплахата от екстремистите от \"Ислямска държава\". Американски войски са разположени също в бази в Кувейт, Саудитска Арабия, Обединените арабски емирства и Катар. На катарска територия се намира военновъздушната база \"Ал Удейд\" - най-големият американски военен обект в региона. В Бахрейн е намира щабът на Пети американски флот. /От БТА/", "date": "2020.01.09", "title": "Иран военно е по-слаб от САЩ затова залага на косвената конфронтация с тях"}
{"url": "https://www.24chasa.bg/novini/article/8054692", "text": "Унгарският премиер Виктор Орбан заяви днес, че страната му ще остави войските си, разположени в Ирак, докато близкоизточната държава продължава да спазва споразумението между двете правителства, предаде Асошиейтед прес. След заседание на министерския съвет в Будапеща Орбан каза пред журналисти, че има изготвени планове, ако се наложи евакуация на унгарските военни, и те ще бъдат приложени \"незабавно\", ако Ирак се оттегли от двустранното споразумение. Орбан добави, че Унгария иска позицията на ЕС по конфликта САЩ - Иран да бъде по-близка до тази на Вашингтон, предаде Ройтерс. Външните министри на държавите от ЕС се събират утре в Брюксел, за да обсъдят иранската криза, като фокусът ще бъде върху намаляване на напрежението между Вашингтон и Техеран. На пресконференция Орбан посочи, че би искал \"европейската позиция, която по иранския въпрос не е ясна, да бъде ориентирана към израелско-американската\". Унгария е член на НАТО от 1999 г. и в момента около 150 нейни войници са разположени в Иракски Кюрдистан, припомня БТА. Унгарски военни участват в няколко международни мисии по света, като задачите им са предимно мироопазващи и свързани с изграждането на партньорство, посочва АП.", "date": "2020.01.09", "title": "Унгария няма да изтегля контингента си от Ирак"}
{"url": "https://www.24chasa.bg/novini/article/8054709", "text": "В словенското село Моравче, близо до столицата Любляна, беше запалена и изгорена 8-метровата дървена статуя на американския президент Доналд Тръмп. Това предаде скопската телевизия “Сител”, като се позовава на “Македонската информационна агенция“.", "date": "2020.01.09", "title": "Изгориха дървената статуя на Доналд Тръмп в Словения"}
{"url": "https://www.24chasa.bg/novini/article/8054771", "text": "", "date": "2020.01.09", "title": "Готвят протести за водата в Ботевград"}
{"url": "https://www.24chasa.bg/novini/article/8054811", "text": "Около запазването и развиването на толерантността, любовта и мира, се обединиха словата на патриарх Неофит и на посланиците от арабските Посланиците са поздравили патриарх Неофит с отбелязването на празника Рождество Христово, както и с настъпването на Новата 2020 година. Те са обърнали внимание на това, че българската църква и патриарх Неофит играят голяма и важна духовна роля в живота на българите. \"Надяваме се гласът на духовните хора да заглуши гласа на военната канонада\", са споделили надеждите си посланиците. Посланикът на Палестина у нас Ахмед ал Мадбух у нас е изразил надежди толерантността, с която се слави България, да продължи да се развива и да бъде пример за народите и нациите по света. Той е подарил на българския патриарх икона, на която е изобразено Рождеството Христово, като израз на приятелство и братски взаимоотношения. Повече мир, повече доброта и повече спокойствие на обстановката в региона, е пожелал патриарх Неофит на посланиците на арабските страни у нас. Той е споделил, че именно на това ни учи и Рождеството Христово - \"насочва ни към дела на доброта и мир\". \"Надяваме се и занапред да полагаме общи усилия за запазване на мира сред хората\", е казал патриарх Неофит. В края на приема са били изразени надежди срещата от такъв характер да продължи, защото самата тя вече се превръща в символ на любовта и братските отношения между Българската православна църква и държавите от Близкия изток. На срещата са присъствали Мелнишкият епископ Герасим, който е главен секретар на Светия синод, Белоградчишкият епископ Поликарп - викарий на патриарха, архимандрит Василий - протосингел на Софийската митрополия, и иконом Николай Георгиев - началник на Отдела \"Връзки с обществеността\" при Светия синод.", "date": "2020.01.09", "title": "Патриарх Неофит се срещна с посланиците от арабските държави у нас"}
{"url": "https://www.24chasa.bg/novini/article/8053591", "text": "Покрай енергийната еуфория в Истанбул във връзка с пуска в експлоатация на газопровода \"Турски поток\", който ще пренася руски газ до Турция и оттам за Европа, политическите конфликти в региона - Либия, Иран, Сирия също сложиха отпечатък върху церемонията, в която участваха президентите на Русия, Турция и Сърбия, както и министър-председателят Бойко Борисов. Естествено, в този \"исторически ден за Турция \", както го определиха някои турски анализатори, водещите личности бяха Владимир Путин - собственикът и продавачът на газа, и Реджеп Тайип Ердоган - купувачът от първа ръка и транзитен преносвач на горивото. Благодарение на тези 15,75 млрд. куб. м газ, които ще получава Турция по газопровода, ще бъдат газифицирани изцяло всичките 81 окръга на страната, при положение че сега 79 процента от територията на страната е газифицирана, предава БТА. Освен в енергетиката, сътрудничеството между Москва и Анкара много активно се проявява и във глобалните и регионалните проблеми, за които Владимир Путин заяви: \"въпреки изострянето на международните отношения, Русия и Турция показват друг пример\". Израз на това бе и съвместната декларация на двамата държавни глави, с която Ердоган и Путин призоваха страните в конфликта в Либия да спрат въоръжените действия в 00.00 часа на 12 януари и да седнат на масата за преговорите. Турският външнополитически анализатор Мете Керимоглу, с когото разговарях в кулоарите на конгресния център \"Халич\", определи този призив като навременен и много сериозен, и посочи, че той може да спре стълкновенията между страните в Либия. Декларацията бе огласена от турския министър на външните работи Мевлют Чавушоглу на съвместна пресконференция с руския му колега Сергей Лавров. Лавров посочи още, че двамата лидери настояват за безусловно прекратяване на огъня в Либия. В документа Ердоган и Путин акцентираха и върху ескалацията на напрежението в отношенията между Иран и САЩ заради убийството на иранския генерал Касем Солеймани. \"Ясно е, че и Анкара, и Москва са обезпокоени от вероятността за по-нататъшна ескалация на напрежението. Затова те призоваха Вашингтон и Техеран да предприемат преди всичко дипломатически инициативи, които биха допринесли за прекратяването й\", отбеляза турският анализатор. В същото време той смята за особено значителен факта, че руският президент Владимир Путин пристигна в Истанбул директно от Дамаск, където разговаря с Башар ал Асад. Турските медии разпространиха снимки от посещението на Путин в знаковата за мюсюлманите джамия на Дамаск - Емеви джами, на които се вижда как заедно с Башар ал Асад разглеждат свещената книга Корана. В Турция в последно време се чуват все повече гласове в подкрепа на идеята за сдобряване на Анкара с Башар ал Асад, като алтернатива за разрешаване на мигрантската криза. В съвместната декларация на двамата лидери се посочва, че те \"поддържат териториалната цялост на Сирия и настояват за изпълнение на договореностите за Идлиб\".", "date": "2020.01.09", "title": "Анализатор: Ердоган и Путин може да спрат войната в Либия"}
{"url": "https://www.24chasa.bg/novini/article/8053589", "text": "Управителят на ВиК-Перник Иван Витанов е задържан. Арестът ме у станал тази сутрин рано в дома му, предаде \" \". Витанов трябваше да бъде освободен като управител на общото събрание на дружеството на 10 януари-утре.  По-рано от прокуратурата съобщиха, че .", "date": "2020.01.09", "title": "Арестуваха шефа на ВиК Перник Иван Витанов"}
{"url": "https://www.24chasa.bg/novini/article/8053634", "text": "Сграда в ремонт се срути днес в истанбулския квартал Бейоглу, съобщи турската телевизия НТВ. Сградата се е срутила в 10.05 ч. местно време (9.05 ч. българско). По първоначални данни няма затрупани хора под отломките на зданието, предаде БТА. На мястото на инцидента са били изпратени линейки, полиция, пожарни коли, както и екипи на Дирекцията за управление при бедствия и извънредни ситуации (АФАД). От съображения за сигурност е взето решение да бъде евакуирана съседната сграда, съобщи валийството на Истанбул. Отцепено е движението по улицата, на която се намират двете сгради.", "date": "2020.01.09", "title": "Сграда се срути в Истанбул"}
{"url": "https://www.24chasa.bg/novini/article/8053672", "text": "Китай заяви днес, че поддържа тесни контакти с всички страни, включително Русия, във връзка с обстановката в Близкия изток, предаде Ройтерс. Пекин и Москва имат доста сходни възгледи и позиции по този въпрос, заяви на редовна пресконференция в Пекин говорителят на китайско външно министерство Гън Шуан, предава БТА. , не е нито обективен, нито достоверен. САЩ би трябвало да помислят за състоянието на човешките права в собствената им държава и да спрат да клеветят Китай, каза Гън Шуан.", "date": "2020.01.09", "title": "Китай: САЩ да спрат да ни клеветят"}
{"url": "https://www.24chasa.bg/novini/article/8053675", "text": "В Плевен са открити и арестувани извършители на отвличане на жена, съобщиха от ОД на МВР в Плевен. Сигналът за отвличането е получен в РУ - Никопол вчера около 21.40 часа чрез телефон 112. Изяснено е, че преди час от центъра на град Гулянци е отвлечена 51-годишна жена с неустановен автомобил. При организираната полицейска операция са установени извършителите на престъплението - 51-годишен и 34-годишен, от село Буковлък. Двамата са задържани за 24 часа. Жертвата е намерена в дома на по-възрастния. По случая е образувано досъдебно производство.", "date": "2020.01.09", "title": "Арестуваха двама, отвлекли 51-годишна жена в Плевенско"}
{"url": "https://www.24chasa.bg/novini/article/8053717", "text": "Албанският президент Илир Мета реагира остро на изявление на иранския върховен лидер аятолах Али Хаменей, който обяви Албания за враг и \"дяволска страна, която подкрепя противниците на Иран\", предаде агенция МИА. \"Албания не е дяволска, а демократична страна, в която човешките права са нещо свято\", отговори Мета. Албанският президент каза, че през последните две десетилетия Албания твърдо подкрепя САЩ и страните от НАТО в борбата срещу международния тероризъм и срещу всичко, което застрашава стабилността и мира в света, добавя БТА. Мета определи като \"провокация с опасни последици за стабилността в региона\" иранското ракетно нападение над две американски военни бази в Ирак.", "date": "2020.01.09", "title": "Илир Мета гневен на аятолах Али Хаменей, нарекъл Албания \"дяволска страна\""}
{"url": "https://www.24chasa.bg/novini/article/8053731", "text": " ще стигне за повече от 60 дни, заяви кметът на Ботевград Иван Гавалюгов. Той увери, че на този етап градът и околните села, които наброяват около 35 000 жители, не са заплашени от въвеждане на режим на водата, предаде БГНЕС. Гавалюгов уточни още, че яз. „Бебреш“ не е единственият източник на вода за населените места в региона и припомни, че преди години е имало идея да се построи язовир в с. Литаково, но това не се е случило. Голяма част от оттока в язовир „Бебреш“ се дължи на амортизираната водна мрежа. „Надявам се притокът да се увеличи и да се намали оттокът, който отива в технологични загуби, в резултата на амортизираната водна мрежа. 75% от водата се губи по мрежата – открити и скрити аварии и едва 25% достига до ползвателите“, посочи Гавалюгов. В момента се подменят 42 км. водопровод в Скравена, Литаково и Новачене, където жителите са под 2000. Регионалното министерство ще финансира подмяната на централния водопреносен пръстен на Ботевград.", "date": "2020.01.09", "title": "Няма да въвеждат воден режим в Ботевград"}
{"url": "https://www.24chasa.bg/novini/article/8053791", "text": "Бившата областна управителка на Перник Ирена Соколова същo е арестувана във връзка с водната криза в града, съобщи  . . \"На територията на град Перник и в София се провеждат действия по досъдебно производство, свързано с разследване на престъпления, касаещи водната криза в Перник. Делото е под наблюдение на Спецпрокуратурата\", каза той. До края на деня ще стане ясно дали ще има и обвинени за кризисната ситуация в града. В акцията участват освен спецпрокурори и спецследователи, и екипи на ДАНС, МВР, КПКОНПИ. В началото на декември премиерът Бойко Борисов настоя областният управител на Перник Ирена Соколова да поеме отговорност за нерешения проблем с водата и поиска оставката й. На нейно място бе назначен Емил Костадинов.", "date": "2020.01.09", "title": "Нова тв: И бившата областна управителка на Перник е арестувана (Галерия)"}
{"url": "https://www.24chasa.bg/novini/article/8053757", "text": "В Сливен днес бе даден ход на делото за убийството на седемгодишната Кристин от село Сотиря, предаде БТА. Обвиненият 21-годишният Мартин Трифонов ще бъде съден по реда на съкратено съдебно следствие при условията на член 371, т. 1 от НПК, като това няма да се отрази на размера на наказанието. Така няма да бъдат разпитвани свидетели и вещи лица, като при присъдата ще се използват протоколите от изслушването на свидетели и заключенията на вещи лица при съдебното следствие. Ще бъде изслушан като вещо лице единствено патологът д-р Тома Чаушев. Окръжният прокурор Пламен Стефанов прочете обвиненията към 21-годишният Мартин Трифонов, първото от които е за убийство на малолетно дете по особено мъчителен за жертвата начин и с особена жестокост, за което законът предвижда наказание \"лишаване от свобода\" от 15 до 20 години, доживотен затвор или доживотен затвор без право на замяна. Второто обвинение е опит за изнасилване по чл.152 от НК, за което се предвижда от 10 до 20 години затвор. Третото обвинение е за блудство с малолетно дете, като предвиденото наказание е от 5 до 20 години \"лишаване от свобода\". Роднините на убитото дете повдигнаха граждански иск срещу Мартин Трифонов, в който майката настоява за обезщетение от 400 000 лева, а дядото и бабата на Кристин - 200 000 лева за претърпени неимуществени вреди. Те поискаха и изслушване на четирима свидетели. Обвиняемият отказа да даде обяснение за мотивите за извършеното от него престъпление, като посочи, че това ще стане на по-късен етап. На заседанието присъстваха близки и приятели на убитото дете, които поискаха възмездие и дори саморазправа с извършителя. Съдът насрочи следващото заседание по делото на 30 януари. Престъплението бе извършено на 15 август, като Трифонов бе заловен след почти 24-часово издирване на следващия ден и бе ранен след като оказал съпротива. Той продължава да търпи мярката си за неотклонение \"задържане под стража\" в болница, като днес бе придържан от охраната, за да влезе в съдебната зала. Случаят доби широк обществен отзвук, като на няколко протеста и бдения граждани поискаха отмяна на съкратеното съдебно следствие и успяха да променят закона.", "date": "2020.01.09", "title": "Обвиняемият за убийството на Кристин мълчи в съда, близки искат саморазправа"}
{"url": "https://www.24chasa.bg/novini/article/8053806", "text": "Възстановяване на дървената конструкция на покрива на \"Нотр Дам\" е най-екологичното решение, което би гарантирало солидността на структурата, заяви френският архитект Ерик Вирт, цитиран от Франс прес. Дали конструкцията да е от дърво, стомана или бетон? Въпросът вълнува експертите, които имат свое мнение за въстановяването на опустошената от пожар в средата на април м.г. емблематична парижка катедрала, предава БТА. Специалният представител на президента Макрон за реконструкцията генерал Жан-Луи Жоржлен обори информациите, че опцията новата конструкция да е от дъбов материал вече е била предпочетена пред алтернативата, свързана с използване на метал или бетон. \"Ще бъдат проучени всички възможни опции\", увери той, признавайки, че е възможно да има лобиране в полза на използването на дървен материал. \"Най-екологичният съвременен материал е дървеният - поясни Вирт. - Дърветата складират въглероден диоксид. Няма противопаказания въпреки някои слухове. Колкото до финансовата страна на въпроса, нужните средства са налице. Катедралата съществува от 800 години. Ако бе построена от стомана, нямаше да оцелее. Дори с всички предпазни мерки срещу пожари желязото издържа половин или един час, но след това се усуква и стените биха се сгромолясали. Трябва да сме предпазливи към някои опции, които предлагат да се използват метални конструкции, защото са по-леки.\"", "date": "2020.01.09", "title": "Френски архитекти препоръчват дървена конструкция за покрива на \"Нотр Дам\""}
{"url": "https://www.24chasa.bg/novini/article/8053787", "text": "София остава най-голямата областна икономика в страната с около 40% от брутния вътрешен продукт (БВП) на България. Това посочва новият Доклад “Икономически и инвестиционен профил на София 2019” на Общинската агенция за инвестиции, предаде  Икономиката на София се характеризира и със значително по-висока от средната за страната инвестиционна активност. По последни данни около 40% от разходите за дълготрайни материални активи и половината от преките чуждестранни инвестиции са направени именно в столицата. Към края на 2018 г. София е привлякла 13 млрд. евро чужди инвестиции или около 9800 евро на човек от населението, което е близо три пъти повече от средната стойност за страната. Основната част от инвестициите в София се насочват към услугите, които са и отраслите с най-голям принос в добавената стойност на местната икономика – 37% от всички ПЧИ до 2018 г. са се влели в него. Това се дължи както на високите доходи и потребление в столицата, така и на факта, че градът е развит транспортен и логистичен център. Другите най-атрактивни сектори за чужди инвестиции в столицата са промишлеността и комуналните услуги, недвижимите имоти, ИТ и аутсорсинг индустриите. София се отличава и с добро усвояване на европейски средства, което е основен източник на публични инвестиции. До края на юни 2019 г. столицата е усвоила 4,2 млрд. лева. Освен че привлича икономически активни хора от други области, столицата се характеризира и с концентрация на висококвалифицирано население. Докато в страната делът на населението с висше образование е 28%, в столицата той е значително по-висок – над 51%. Заетостта в София е най-висока – 76% (за възрастовата група между 15 и 64 години) през 2018 г., което е абсолютен рекорд в страната. Близо 180 хиляди или ? от заетостта в столицата е в търговията и ремонта на автомобили и мотоциклети. Като цяло перспективите пред развитието на София са положителни, посочва докладът. Градът най-вероятно ще продължи да концентрира все по-голям дял от икономическата активност в страната заради положителните демографски процеси и лидерството си в развитието на най-бързо растящите сектори. Висококвалифицираната работна сила и в бъдеще ще привлича инвестиции в бързорастящите сектори на ИТ индустрията, аутсорсинга на бизнес услуги и някои промишлени дейности с относително висока добавена стойност.", "date": "2020.01.09", "title": "София дава 40% от БВП на България"}
{"url": "https://www.24chasa.bg/novini/article/8053805", "text": "Окръжна прокуратура – Благоевград е предала на съд Р.Я. по обвинение за катастрофа, при която загина моторист. Виждайки, че лекият автомобил, управляван от обвиняемата Я., пресича двойната непрекъсната линия, А. се отклонил наляво. Натиснал спирачката, но не успял да спре. Последвал удар между двете превозни средства, в резултат на което тялото на мотоциклетиста паднало на пътното платно. Тежко пострадалият бил приет за лечение в столична болница, където седмица по-късно починал. От заключението на съдебно-медицинската експертиза е видно, че смъртта му се дължи на открита черепно-мозъчна и лицева травма. Причините за катастрофата са предприетите маневри и от двамата водачи – на пострадалия и на обвиняемата. От страна на мотоциклетиста това е управлението със скорост около 82.8 км./ч. (при максимално разрешената в градски условия 50 км./ч.) и предприемане на рискова маневра за изпреварване, извършена в лентата за насрещно движение. На свой ред извършената от обвиняемата Р.Я. маневра \"обратен завой\" е била в нарушение на ЗДвП, без да се е убедила, че може да я извърши безпрепятствено. Предстои съдът да насрочи разпоредително заседание по делото.", "date": "2020.01.09", "title": "Съдят шофьорка за катастрофа със загинал моторист"}
{"url": "https://www.24chasa.bg/novini/article/8053854", "text": "Висш командир на иранските Гвардейци на революцията предупреди, че скоро ще последва \"по-сурово отмъщение\" от иранските ракетни атаки срещу американски военни цели в Ирак, извършени в отговор на убийството от САЩ миналата седмица на ирански генерал. Иранската агенция Тасним цитира изявление на Абдола Араги, направено след  , предаде Ройтерс. В друго съобщение Тасним е цитиран заместник-командващия на гвардейците Али Фадави, според когото иранските ракетни атаки срещу американски цели са били демонстрация на иранската военна мощ, добавя БТА. По-рано днес посланикът на Иран в ООН Маджид Тахт Раванчи отхвърли като безсмислен призива за сътрудничество, отправен към Иран от президента Тръмп, като се имат предвид поредните американски санкции, наложени на Техеран. Постоянният представител на Иран заяви, че с убийството на иранския генерал на 3 януари Вашингтон е предприел нова ескалация на враждебността спрямо Иран, предаде иранската агенция ИРНА. Изказването на Раванчи е първата официална реакция на Иран на снощното обръщение на президента Тръмп след иранската ракетна атака срещу бази с американски военни в Ирак.", "date": "2020.01.09", "title": "Иранските Гвардейци на революцията към САЩ: Ще има по-сурово отмъщение"}
{"url": "https://www.24chasa.bg/novini/article/8053914", "text": "През 2020 г. Гърция ще обяви международен търг за експлоатацията на 10 големи регионални пристанища. Това заяви министърът на корабоплаването и островната политика Янис Плакиотакис на среща с представители на Съюза на собствениците на круизни кораби, предаде БГНЕС. През 2020 г. ще бъдат въведени промени в управлението на пристанищата, тъй като съществуващият модел не позволява пълноценно използване на капацитета на всяко от тях. Ще бъдат обявени конкурси за поемане на управлението в 10 от големите пристанища, включително такива, в които работят и круизни кораби. Министърът обяви и създаването на национална круизна стратегия. Той съобщи и за новата инфраструктура на приема в пристанище Пирея, както и за финансирането на 39 пристанища. Програмата на държавната инвестиция е в размер на 4,4 млрд. евро. По данни на Асоциацията на гръцките пристанища, 2019 г. е била най-успешната за круизните пътувания в Гърция. Пристанищата на страната са били посетени от 3 899 кораба и повече от 5,5 млн. туристи. Броят на гостите, посетили Гърция с кораби, е нараснал с 15,64 %, съобщават от асоциацията.", "date": "2020.01.09", "title": "Гърция обявява 10 пристанища на търг"}
{"url": "https://www.24chasa.bg/novini/article/8053940", "text": "Сърбия е на първо място в Европа по вредни ефекти от замърсяването, основно от замърсения въздух и девета в световен мащаб, сочат резултатите на подробно проучване на Глобалния алианс за здраве и замърсяване (ГАЗЗ), цитирани от . Проучването показва, че в Сърбия на 100 000 души средно 175 умират преждевременно в резултат на замърсяването, на което са изложени. Д-р Деян Зуйович, пулмолог и ръководител на отделението по интервенция в Градския институт за белодробни заболявания и туберкулоза, обяснява, че замърсяването във вторник в Нов Белград е било с нива, несъвместими с живота. Според него властите трябвало да спрат движението в тази толкова замърсена част от града. Коментирайки твърденията, че замърсяването има по-опустошително въздействие върху населението на Сърбия, отколкото в Индия, Зуйович казва, че не е изненадващо, защото те нямат институция, която да се занимава с въпроса за замърсяването. Според проучване на ГАЗЗ през 2017 г. от замърсяване в Сърбия са загинали 12 337 души, за 9 902 са били виновни смъртоносни замърсявания на въздуха, 1 366 - от олово и 37 – от водата. Чад, Централноафриканската република, Северна Корея, Нигер, Мадагаскар, Папуа Нова Гвинея, Южен Судан и Сомалия изпреварват Сърбия, следвана от Индия, следвана от Индия, съобщи агенция Бета.", "date": "2020.01.09", "title": "Сърбия е на първо място в Европа по смъртност заради замърсяване"}
{"url": "https://www.24chasa.bg/novini/article/8053958", "text": "Земетресение с магнитуд 6,2 бе регистрирано днес на полуостров Чукотка, в руския Далечен изток, предаде ТАСС, като се позова на Европейско-средиземноморския сеизмологичен център. Трусът е станал на дълбочина от 10 километра, с епицентър на 424 километра югозападно от град Анадир, предава БТА. Засега няма данни за пострадали хора и материални щети.", "date": "2020.01.09", "title": "Земетресение с магнитуд 6,2 на полуостров Чукотка"}
{"url": "https://www.24chasa.bg/novini/article/8053045", "text": "САЩ обмислят да наложат санкции на венецуелски депутати, които обвиняват, че са приели подкупи от властта, за да гласуват срещу преизбирането на Хуан Гуайдо за председател на парламента, предаде Франс прес. Гуайдо беше преизбран в неделя от 100 депутати от опозицията. Правителството на президента Николас Мадуро обаче успя да раздели неговия лагер и друг опозиционен депутат Луис Пара предяви претенции към председателския пост в парламента, след което беше подкрепен от депутати, лоялни на държавния глава, които гласуваха с вдигане на ръка, предава БТА. \"Има хора, които бяха корумпирани\", заяви американски представител във Вашингтон и допълни, че става дума за депутати, приели пари от лица, които вече са обект на американски санкции. Администрацията на президента на САЩ Доналд Тръмп вече наложи строги санкции на Венецуела и на нейните лидери в опит да отстрани Мадуро от власт, но досега това не дава резултат. Същевременно венецуелският президент обяви военни учения в страната, които ще се проведат на 15 и 16 февруари, предаде Франс прес. Предвидено е разгръщане на цялата армия и ще бъде отработена отбраната на градовете, каза Мадуро и спомена пет града - Каракас, Маракай, Валенсия, Маракайбо и Баркисимето. Венецуела има 365 000 военни и около 3,7 милиона членове на милиции. Предишните големи учения в страната бяха от 10 до 28 септември в района на границата с Колумбия, отбелязва Франс прес.", "date": "2020.01.09", "title": "САЩ обмислят санкции срещу венецуелци, подкупени да гласуват срещу Гуайдо"}
{"url": "https://www.24chasa.bg/novini/article/8053032", "text": "АЕЦ „Белене“ е нужен, ако функционира на пазарен принцип и не е изцяло руски. Това президентът Росен Плевнелиев, цитиран от  \" „Като че ли попътен вятър за този проект има. Дори и стратегическото партньорство на България със САЩ го потвърждава, Европейската комисия също. Защо? Защото е възможно покрай новите електрически автомобили, закриването на топлоелектрическите централи, които са най-големия замърсители на въздуха на българите, България има да затваря няколко хиляди мегавата мощности, да се окажем в трудна ситуация“, добави президентът Плевнелиев. Той каза още, че ако проектът се извършва на непазарен принцип, не бива да се наливат пари в него и да се дават гаранции.", "date": "2020.01.09", "title": "Плевнелиев: АЕЦ \"Белене\" е нужен, но на пазарен принцип, а не изцяло руски"}
{"url": "https://www.24chasa.bg/novini/article/8053067", "text": "Разбилият се вчера в Иран украински пътнически самолет не е подавал сигнал за проблем, но се е опитал да се върне на летището в Техеран, предаде Асошиейтед прес, като се позова на публикуван днес предварителен доклад на иранската Организация за гражданска авиация. Очевидци на земята и в летящи в района самолети разказали на иранските разследващи, че падналият \"Боинг 737\" се е бил запалил още във въздуха, съобщи Ройтерс, цитирана от БТА. При разбиването на самолета на Украинските международни авиолинии е отекнала мощна експлозия, вероятно защото той е бил пълен с гориво за полета до Киев, пише още в доклада, цитиран от АП. Всички 176 човека на борда загинаха при катастрофата. Жертвите са граждани на седем страни - 82 иранци, 63 канадци, 11 украинци, 10 шведи, четирима афганистанци и по трима германци и британци.", "date": "2020.01.09", "title": "Разбилият се украински самолет е опитал да се върне на летището в Техеран"}
{"url": "https://www.24chasa.bg/novini/article/8053068", "text": "Световната банка запазва без промяна прогнозата си за растежа на България през тази и следващите години. За 2019 г. институцията очаква 3,6% ръст на икономиката. През тази година темпът на растеж на брутния вътрешен продукт (БВП) се очаква да се забави до 3% и да се стабилизира на 3,1% през 2021 и 2022 г., посочва се в доклад на Банката, предава \" \". Растежът на България е сред най-бързите от държавите в Източна Европа, Балканите и Централна Азия, които Световната банка наблюдава. От страните на полуострова единствено Косово се очертава с малко по-силен растеж. Икономиката на България се съизмерва с растежа на икономиките на Полша, Унгария, Албания, Молдова, Северна Македония, Румъния. Най-бърз растеж се очаква да постигнат икономиките от Централна Азия, както и Армения и Грузия, които влизат в групата на страните от Източна Европа. Средният растеж в региона на Източна Европа и Централна Азия се забавя до 2% през 2019 г. заради рязкото забавяне на турската икономика и Русия, оценява Световната банка. Очертава се продължително отслабване на ръста на износа на страните от региона на фона на по-бавните инвестиции в производството и отслабеното търсене. За 2020 г. Световната банка прогнозира средният растеж на страните в региона да достигне 2,6% на фона на стабилизирането на цените на суровините, очакваното възстановяване в Турция и Русия и растежа в еврозоната. Рисковете пред световната икономика включват повторно ескалиране на търговското напрежение и несигурността на търговската политика, по-рязък от очакваното спад на големите икономики, финансови сътресения в развиващите се пазари. Дори и ако възстановяването на развиващите се страни се осъществи според очакванията, растежът на глава от населението ще остане доста под средните дългосрочни нива и нивата, необходими за постигане на целите за намаляване на бедността, заключава институцията.", "date": "2020.01.09", "title": "Световната банка: БВП на България ще забави ръст през следващите 3 г."}
{"url": "https://www.24chasa.bg/novini/article/8053093", "text": "Касем Солеймани стана жертва на собствената си медийна пропаганда. Иранският генерал си помисли, че след като докара руския президент Владимир Путин в Сирия, ще може да се намеси в американската вътрешна политика. Солеймани беше конструкторът на войната в Сирия, това обясни арабистът проф. Владимир Чуков пред  . Eкспертът изтъкна, че след вчерашната пресконференция на американския държавен глава Доналд Тръмп е станало ясно, че няма да има повече военни удари в Близкия изток, но санкциите към Техеран ще продължат и ще бъдат затегнати. Чуков смята, че настроенията в Иран са разнопосочни – от една страна духовният водач Аятолах Али Хаменей и неговите близки не искат промяна, докато президентът Хасан Рухани и външният министър Мохамед Зариф са готови да седнат на масата за преговори. „Очевидно в Иран се чудят какво да правят. Трябва да се отбележи, че Солеймани и Зариф бяха персонални опоненти. Те изпитваха лична нетърпимост един към друг“, допълни арабистът. По думите на Чуков Иран са направили крачка назад с оглед на вътрешното настроение и опозиция в лицето на външния министър. В същото време не искат да рискуват присъствието си в ръководната роля, която формира Али Хаменей, обясни още той. „Миналата година Мохамед Зариф си подаде оставката, защото Солеймани буквално взе Башар Асад и го заведе на посещение в Техеран и всички разбраха за това от медиите. Именно иранският генерал създаде всички „проксита“ извън неговата страна“, подчерта Чуков. Освен това експертът обясни, че „разкрачената“ ситуация в Близкия изток продължава заради позицията на Европа, която стои зад ядреното споразумение и дори е създала механизъм да компенсира иранците. По думите му при евентуален военен конфликт между САЩ и Иран е ясно какъв ще е изходът.", "date": "2020.01.09", "title": "Проф. Чуков: Солеймани стана жертва на собствената си медийна пропаганда"}
{"url": "https://www.24chasa.bg/novini/article/8053091", "text": "Мним служител задигна 10 лаптопа от офис на софтуерна фирма, предаде \" \". Това оказва се не е първият случай, в който въпросният мъж изнася лаптопи. Последното му проявление е от сряда сутринта. „Докато хигиенистката почиства офисите, млад мъж се представя за нов служител. Пристига в 6:20, при което жената му казва, че не го познава и го запитва къде отива. При което той се насочва към стая, която тя не чисти, и ѝ обяснява, че идва, за да си доработи. Влиза с хъс и самочувствие и сяда, уж, за да работи”, разказа Ирена Иванова, един от собствениците на фирмата. „След като чистачката си тръгва мъжът остава в офиса. Тогава той прави проверка на всички стаи, подбира си неслучайни модели лаптопи, подготвени за клиенти. Стойността на откраднатите компютри е до 10 000 лв”, обясни Иванова.", "date": "2020.01.09", "title": "Мним служител открадна 10 лаптопа от офис на софтуерна фирма"}
{"url": "https://www.24chasa.bg/novini/article/8053118", "text": "Президентът Румен Радев свиква днес Консултативния съвет за национална сигурност заради напрежението между Иран и САЩ. Участниците в срещата на \"Дондуков\" 2 ще обсъждат възможните рискове и заплахи за националната сигурност на България в условията на усложнената ситуация в Близкия изток. Очаква се на днешното заседание на Консултативния съвет при президента българските служби да представят три доклада за евентуалните предизвикателства пред страната ни. Вчера премиерът Бойко Борисов припомни официалната българска позиция: \"Само мирът може да реши проблемите в Близкия изток. И Иран, и Ирак, и Сирия са в непосредствена близост до България. Като се има предвид, че Русия и Турция са под санкции, това е един много, много сложен регион\". Междувременно НАТО премести на безопасно място военнослужещите, сред които и двама български офицери, които участват в обучението на иракските сили за сигурност. Министърът на отбраната Красимир Каракачанов: \"Мисията не е прекратена. Тя просто е евакуирана и при вземане на решение, че ситуацията в Ирак е подходяща и при желание от страна на иракското правителство, те могат да се върнат\".", "date": "2020.01.09", "title": "Съветът за национална сигурност заседава днес заради кризата в Близкия изток"}
{"url": "https://www.24chasa.bg/novini/article/8053129", "text": "Съветът за електронни медии ще разгледа на днешното си заседание промени в Закона за радиото и телевизията, внесени от депутати от БСП, които засягат финансирането на Българското национално радио и Българската национална телевизия. Медийният регулатор ще обсъди и допускането на кандидатите за генерален директор на БНР до следващия етап от процедурата по избора. След разглеждането на подалите документи кандидати, в надпреварата за генерален директор на общественото радио участват шестима души - Жени Гаджалова, Антон Митов, Андон Балтаков, Митко Димитров, Даниела Манолова и Александър Велев, припомня  . Предстои СЕМ да реши кои от тях ще бъдат допуснати за изслушване с концепциите си. Изслушванията са насрочени на 20 и 21 януари, а самият избор - на 22-ри. На днешното си заседание СЕМ ще разгледа и доклад на специализираната си администрация по внесения на 5 декември миналата година от Антон Кутев и група депутати от БСП проект за промени в Закона за радиото и телевизията. С него се предлага нов модел на финансиране на обществените медии, а именно субсидия от държавния бюджет в размер на 1,5 промила от БВП. Подчертава се, че моделът на финансиране не може да е базиран на такса от потребителя, която, на практика, е неприложима по начина, по който е заложена през 1998 г. Вносителите настояват най-сетне да бъде конституиран фонд \"Радио и телевизия\" и именно към него да се превеждат публичните средства. Със специална разпоредба се задължава СЕМ до края на 2020 г. да определи състава на Фонда.", "date": "2020.01.09", "title": "СЕМ обсъжда финансирането на БНТ и БНР"}
{"url": "https://www.24chasa.bg/novini/article/8053110", "text": "Украйна разглежда няколко възможни причини за самолетната катастрофа вчера в Иран, каза днес президентът Володимир Зеленски, цитиран от Ройтерс. В телевизионно обръщение Зеленски призова хората да не правят спекулации, да не разпространяват манипулативни твърдения и конспиративни теории и да се въздържат от прибързани заключения. Той обяви днес, 9 януари, за ден на траур в Украйна, предава БТА. Украинският президент съобщи, че ще говори по телефона с иранския си колега Хасан Рохани, за да бъде засилено сътрудничеството при разследването на катастрофата на украинския пътнически самолет на иранска територия. Вчера рано сутринта \"Боинг 737\" на Украинските международни авиолинии се разби малко след като излетя от Техеран за Киев. Всички 176 човека на борда - 167 пътници и 9 членове на екипажа - загинаха при катастрофата. Жертвите са граждани на седем страни - 82 иранци, 63 канадци, 11 украинци, 10 шведи, четирима афганистанци и по трима германци и британци. Разбилият се самолет не е подавал сигнал за проблем, но се е опитал да се върне на летището в Техеран, се казва в публикуваният днес предварителен доклад на иранската Организация за гражданска авиация. Очевидци на земята и в летящи в района самолети разказали на иранските разследващи, че падналият \"Боинг 737\" се е бил запалил още във въздуха. При разбиването на самолета на Украинските международни авиолинии е отекнала мощна експлозия, вероятно защото той е бил пълен с гориво за полета до Киев, пише още в доклада, цитиран от Ройтерс и АП. Произведеният преди три години \"Боинг\" за последно е преминал проверка два дни преди катастрофата. В предварителния доклад на иранските разследващи пише, че украинският самолет е получил технически проблем малко след излитане, но не се уточнява какъв, отбелязва Ройтерс. Източник от канадските служби за сигурност каза пред агенцията, че има доказателства, че един от двигателите на самолета е прегрял. \"Боинг 737\" на Украинските международни авиолинии се разби броени часове след като Иран изстреля ракети по иракски бази, където се разположени американски военни. Това предизвика спекулации, че самолетът може да е бил ударен, отбелязва Ройтерс. Пет източника от служби за сигурност - три американски и по един европейски и канадски - заявиха пред Ройтерс, че според първоначални оценки на западни разузнавателни агенции украинският \"Боинг\" е имал техническа неизправност и не е бил свален от ракета.", "date": "2020.01.09", "title": "Украйна: Има няколко възможни причини за катастрофата на самолета"}
{"url": "https://www.24chasa.bg/novini/article/8053140", "text": "Иранските ракетни удари по бази на Ирак, в които са разположени американски войници, поставят региона \"на ръба на голяма война\", смята политологът Фьодор Лукянов, цитиран в руското издание \"Взгляд\". Техеран заяви, че нападенията са предприети в отговор на убийството на иранския генерал Касем Солеймани в петък при въздушен удар на САЩ, предава БТА. Руският експерт прогнозира в Телеграм, че американският президент Доналд Тръмп може \"да се ограничи със също така ритуални действия и бойни викове или да вдигне градуса на възмездието\". \"Това е крайно хлъзгав път, когато все по-малко неща зависят от волята на един или друг политик\", коментира Лукянов. Според него, \"щом си глава на една страна хегемон с традиции агресивно да утвърждава своите интереси, на практика няма как да се задържиш извън войната\". Ударът на Техеран имаше главно геополитически ефект. Съзнателно бяха обстреляни обекти, където нямаше иракски, нито американски военни. Това даде на Тръмп възможност веднага да заяви, че \"всичко е наред\" и да получи \"отсрочка\", за да подготви по-премерен отговор на действията на иранците, пише в. \"Росийская газета\". \"Събитията около Иран демонстрираха на онези страни, които все още имат страстно желание да се сдобият с военни бази на САЩ на своя територия, че наличието им вече не е синоним на сигурност. По-скоро обратното\", добавя московският официоз. След ракетната атака президентът на САЩ се отказа от военна операция срещу Иран, но в отговор обяви нови икономически санкции срещу Ислямската република, пише \"Росийская газета\" в друг материал. Според руския ежедневник \"Тръмп нямаше да е Тръмп, ако не бе се опитал да използва създадената от него самия най-остра външнополитическа криза, откакто се намира в Белия дом, за изцяло вътрешнополитически цели и в контекста на предстоящите през ноември президентски избори в САЩ\". По думите на Тръмп \"ракетите, изстреляни срещу нас и съюзниците ни миналата нощ, са били платени с пари, предоставени от предишната администрация\" в Щатите, посочва изданието. То нарича и други критики, отправени от президента републиканец, \"открит намек за външнополитическите пропуски на неговия предшественик Барак Обама\" - демократ, чийто съпартиец се очаква да бъде основен съперник на Тръмп в предстоящите избори. Нито през управлението на Обама, нито на друг някой президент след Франклин Рузвелт, през чийто мандат японците нападнаха Пърл Харбър, обаче военни бази на САЩ не са били нападани от друга държава. \"Но непредсказуемият и слабо предвидим лидер на САЩ предпочете да премълчи това в обръщението си към нацията\", допълва \"Росийская газета\". \"Кризата около Иран се насочи към военен сценарий\", заявява в заглавие в. \"Независимая газета\". \"Иран обоснова последните си нападения с Устава на ООН, който дава право на самоотбрана. Няма обаче как да не забележим, че станалото поставя под голям въпрос суверенитета на Иран и правото му да води независима външна политика\", се казва в коментара. Иран притежава значителен военен потенциал и при желание би могъл да изстреля по американците не 20, а 200 ракети. Обаче не го направи, защото няма интерес конфликтът да ескалира сериозно, заявява пред в. \"Комерсант\" анализаторът Руслан Пухов. Според наблюдателката Юлия Свешникова обаче Техеран няма да спре дотук, защото иска \"не само да удари американски обекти, но да нанесе удар по гордостта на САЩ\". В самите Щати действията на Тръмп спрямо Иран предизвикват противоречиви оценки. Според анкета на Хъфингтън пост и Югав 43 на сто от американците подкрепят ликвидирането на генерал Солеймани, а 38 на сто са против. Четирийсет процента подкрепят общата иранска политика на държавния си глава, а против са 46 на сто. А почти половината жители на САЩ смятат, че Доналд Тръмп няма ясна стратегия в отношенията с Ислямската република, допълва \"Комерсант\". Бъдещето на Близкия изток зависи от избирателите на Тръмп, пише в. \"Известия\". Според експерти на всекидневника развитието на ситуацията ще бъде до голяма степен повлияно от хода на предизборната надпревара и \"от желанието на американския електорат да започне война\". Ако сега Вашингтон удари по Иран, ще започне мащабна война, която ще прекрои Близкия изток. Ако американците обаче \"изтърпят\" сегашната иранска атака, ще може да се избегне по-нататъшна ескалация на конфликта, смята ориенталистът академик Виталий Наумкин. \"Колкото и да е парадоксално, това ще отвори път към преговори между Вашингтон и Техеран. Иранците заявиха, че не желаят (да разговарят) с некомпетентното ръководство на САЩ, но могат да водят диалог по канали за свръзка с ограничен достъп - чрез Оман, Швейцария или чрез Русия\", прогнозира експертът.", "date": "2020.01.09", "title": "Руският печат: Задава ли се \"голяма война\" в\nБлизкия изток"}
{"url": "https://www.24chasa.bg/novini/article/8053108", "text": "В Сливен започва делото за убийството на 7-годишната Кристин от село Сотиря. Обвиняем за престъплението е 21-годишният Мартин Трифонов, на когото са повдигнати три обвинения - за убийство на дете с особена жестокост, за опит за изнасилване и за блудство, припомня  . Най-тежкото наказание, което предвижда законът за тях е лишаване от свобода от 15 до 20 години, доживотен затвор или доживотен затвор без право на замяна. След серия от протести на близките на Кристин, законът беше променен така, че наказанието на Трифонов да не може да се редуцира въпреки направените самопризнания. Заподозреният беше заловен след издирване и ранен по време на задържането. Досега Трифонов лежеше в болницата на Софийския затвор, а днес ще бъде конвоиран до Сливенския съд. Очаква се там да бъде посрещнат от близки на убитото дете.", "date": "2020.01.09", "title": "Тръгва делото за убийството на 7-годишната Кристин от Сотиря"}
{"url": "https://www.24chasa.bg/novini/article/8053162", "text": "С изграждането на \"Турски поток\" се градят вените и артериите на енергийната сигурност на Сърбия, заяви вчера по повод откриването на газопровода в Истанбул сръбският президент Александър Вучич, цитиран от вестниците в Белград, предава БТА. Президентът каза още, че Сърбия ще продължи да изгражда и допълнителна газова мрежа, която ще се разширява на юг - към Вране и Лесковац, където има нови заводи, както и в други посоки, за да се привлекат нови инвеститори, пише в. \"Данас\". Вучич съобщи, че освен към Унгария газопроводът ще има разклонение и към босненската Република Сръбска, а някой ден евентуално и към \"територията, която се контролира от Прищина\". Той уточни, че Сърбия ще печели годишно 185 милиона долара от транзит на газ, което означава, че всички инвестирани средства ще се върнат за 7-8 години. Вучич каза, че Сърбия, заедно с България, се е борила в рамките на Европейския съюз и по всякакъв друг начин за изграждането на \"Турски поток\", защото газът и петролът винаги са били \"средство за политическа борба\". По думите на Вучич без газ Сърбия ще пропадне, защото заради нарастването на производството всяка година изразходва 300-400 милиона кубически метра газ повече в сравнение с предходната година. В. \" Политика\" пише, че Вучич е имал в Истанбул двустранни срещи с президентите на Турция и Русия Реджеп Тайип Ердоган и Владимир Путин и че с Путин е разговарял \"малко по-дълго\". \"Сръбско-руските отношения се развиват в много добра насока, те са искрени приятелски отношения\", каза Вучич. Той подчерта, че руснаците и турците са имали повече теми за разговор - Либия, Сирия, Ирак, теми, от които Сърбия се държи настрана. \"Нека големите /държави/ да се занимават с това, ние уважаваме всички страни. Моята област на действие обаче е да правя каквото мога за нашите граждани. Тези, които се правят, че областта им на действие е много по-широка, обикновено не могат да бъдат дори обикновени домоуправители\", каза Вучич. \"Щастлив и горд съм, че представлявах Сърбия\", написа в Инстаграм Вучич след откриването на \"Турски поток\", пише в. \"Блиц\". Президентът публикува и свои снимки с Ердоган и Путин и с българския премиер Бойко Борисов.", "date": "2020.01.09", "title": "Вучич: С \"Турски поток\" се градят вените на енергийната сигурност"}
{"url": "https://www.24chasa.bg/novini/article/8053197", "text": "„Вълча” Луна ще изгрее в петък, 10 януари, вечерта. От векове януарското пълнолуние носи името на хищника, тъй като през зимата времето е „диво и непредсказуемо” като него, предава  . В същото време в петък Луната ще попадне в полусянката на Земята и ще наблюдаваме частично затъмнение. Явлението ще започне около 2 часа след изгрева на Луната или около 19 часа българско време. Кулминацията е около 21 часа вечерта, а финалът - преди полунощ.", "date": "2020.01.09", "title": "„Вълча” Луна изгрява в петък"}
{"url": "https://www.24chasa.bg/novini/article/8053208", "text": "Специализираната прокуратура, съвместно с МВР, ДАНС и Комисията за противодействие на корупцията и за отнемане на незаконно придобитото имущество (КПКОНПИ), извършват действия по разследване в град Перник. Това съобщиха от прокуратурата.  По-късно на място се очаква да пристигне главният прокурор Иван Гешев.                                                                                                                                                                                                                                                                                                                                ", "date": "2020.01.09", "title": "Спецпрокуратура, МВР, ДАНС и \"Антикорупция\" разследват в Перник"}
{"url": "https://www.24chasa.bg/novini/article/8053196", "text": "„Смятам, че е съвсем дължимо и навременно да се свика този консултативен съвет. Най-малкото това показва адекватност на службите. Добре е да се сравнят информациите, които постъпват по различните канали. Оттам насетне да се изработи една обща оценка и за ситуацията, и за рисковете и заплахи. Може би това ще е една полезна стъпка към синхронно говорене на двете институции, което не винаги се получава”, заяви вицепрезидентът на Асоциацията на Атлантическия договор Елена Поптодорова, предаде \" \". „Още не знам дали Солеймани има връзка с атентата в Сарафово. Тогава пренесох физическите доказателства за съпричастие от Канада през Америка до тук”, обяви Поптодорова. Поптодорова заяви, че би било прекрасно ако може Европа да разработи самостоятелна не просто позиция, но и акция. \"Реалността е много различна. Европа не може да осигури собствена си защита, включително от тази заплаха. Тя е реална и се случва през ден. Ту от Германия, ту от Франция пристигат съобщения за точно такива действия на или самотни, или организирани, но изнесени навън терористи”, каза още тя. „Историята на генерал Солеймани е много дълга. Това е един блестящ ум. Блестящ тактик, стратег, информиран много, познаващ целия регион. Командващ няколко държави\", добави тя. Още през октомври е имало среща в Багдад, свикана от него, на която да се планират военни действия срещу обекти на САЩ, за да се провокира американска военна реакция. Вярно е, че от 12 години той е под пряко наблюдение на САЩ и на Израел. Той не е просто вторият човек в Иран, той владее големи територии”, обобщи вицепрезидентът на Асоциацията на Атлантическия договор.", "date": "2020.01.09", "title": "Поптодорова: Аз пренесох доказателства, свързващи Солеймани със Сарафово"}
{"url": "https://www.24chasa.bg/novini/article/8053255", "text": "Тръмп се отдръпва от по-нататъшната конфронтация с Иран, пише в заглавие в. \"Гардиън\". Британският ежедневник, подобно на други западни издания, се концентрира върху вчерашната реч на президента на САЩ и частта от нея, в която той заяви, че \"Иран изглежда отстъпва\". \"Гардиън\" определя в тази връзка речта на Доналд Тръмп като необичайно трезва след повишилото се напрежение между Иран и САЩ. Тръмп се отказа от по-нататъшни заплахи и твърди, че \"Иран отстъпва\", пише в заглавие в. \"Индипендънт\", цитирано от БТА. Британското издание отбелязва, че докато Вашингтон и Техеран са се отдръпнали от ръба на войната, местни иракски милиции, подкрепяни от Иран, са предупредили, че ще има нови атаки срещу САЩ. \"Индипендънт\" допълва, че това става след петдневна размяна на удари между двете страни в стил \"око за око, зъб за зъб\". В. \"Дейли телеграф\" се позовава агенция Блумбърг, която на свой ред цитира неназован американски представител, заявяващ, че при иранските ракетни удари по цели на САЩ в Ирак няма загинали, което кара Пентагона да смята, че иранският режим \"нарочно не е улучил\". Цитирани от британския ежедневник експерти обаче предупреждават, че този тип ракети, който Иран е използвал, е известен с ненадеждността си, и че целта може да е пропусната по случайност. \"Дейли телеграф\" коментира, че това е било най-директното нападение на Иран срещу САЩ от превземането на американското посолство в Техеран през 1979 г. САЩ и Иран се отдръпнаха от надвисналия конфликт, Тръмп заяви, че е готов за мир \"с всеки, който се стреми към такъв\", пише в заглавие в. \"Вашингтон пост\". Американският ежедневник отбелязва, че въпреки очевидното успокояване на напрежението има продължаващата несигурност по отношение на по-нататъшния курс на политиката на президента Тръмп спрямо Иран и начина, по който той ще реагира на всякакви възможни бъдещи военни провокации. \"Вашингтон пост\" допълва, че президентът на САЩ е включил в предложение в рамките на вчерашното си изказване ултиматум срещу разработването от Иран на атомна бомба. Според изданието обаче не е ясно какво точно би върнало Техеран на масата за преговори, след като Тръмп отмени сключеното между Иран и правителството на президента Обама ядрено споразумение от 2015 г. Анализатори предупреждават, отбелязва в. \"Ню Йорк таймс\", че дори и двете страни в краткосрочен план да са се отдалечили от военния сблъсък, конфликтът е много възможно да се разиграе през следващите дни и месеци, само че по друг начин. Иран разполага с голям брой прокси групировки, които могат да създадат проблеми на американските военни или на съюзници на САЩ като Саудитска Арабия и Израел, а експертите предупреждават и за възможна иранска кибератака срещу американски обекти. Германският консервативен всекидневник \"Франкфуртер алгемайне цайтунг\" отбелязва, че Иран не желае да предизвиква открита размяна на удари със САЩ. Същевременно иранският върховен лидер аятолах Али Хаменей няма да забрави голямата си стратегическа цел. А тя е да изтощи американците и да ги накара да напуснат Ирак, което би дало на Иран пълна свобода на действие, коментира вестникът, цитиран от ДПА.", "date": "2020.01.09", "title": "Тръмп се отдръпва от по-нататъшната конфронтация с Иран"}
{"url": "https://www.24chasa.bg/novini/article/8053276", "text": "Военни обикалят днес жилища на различни места в Южна Австралия, убеждавайки хората да се евакуират преди задаващата се нова гореща вълна, която потвърждава, че кризата с горските пожари далеч не е свършила. Температурата на въздуха отива вече към 38 градуса, предаде Франс прес. Хеликоптер, участващ в гасенето на пожарите, е паднал в язовир. Пилотът обаче е успял да доплува до брега, предава БТА. Особено подранил и бурен тази година, сезонът на пожарите взе досега 26 жертви в Австралия, унищожи над 2000 къщи и превърна в пепел площи, големи колкото остров Ирландия. Властите в щата Виктория също удължиха с два дни обявеното бедствено положение заради очакваните в петък високи температури, които може да засилят опустошителните пожари в горите. Учените обясняват, че тези бедствия, съсипващи всяка година огромни територии на континента, стават все по-тежки заради сушавите периоди, дължащи се на глобалното затопляне. Премиерът на щата Виктория Даниъл Андрюс препоръча на населението да се подготви за продължителни изпитания. \"Все още сме в началото на едно много, много трудно лято\", заяви той. Въпреки по-спокойното начало на седмицата с по-ниски температури и слаби валежи във Виктория и Нов Южен Уелс - най-засегнатите от бедствията и най-населени щати, все още бушуват към 150 пожара. За борба с огъня в южните щати са мобилизирани над 2500 пожарникари със стотици единици специална техника, отбелязва ТАСС. Жителите на редица опустошени райони вече навлизат в трудната фаза разчистване и възстановяване на инфраструктурата, а това може да отнеме години, отбелязва АФП. Нов Южен Уелс съобщи, че отпуска за целта 1,2 милиарда австралийски долара (740 милиона евро). Централното правителство обеща на пострадалите градове помощи за още два милиарда австралийски долара. Катастрофата има и екологични измерения. По предварителни оценки, цитирани от ТАСС, при пожари в националния парк \"Кенгуру\" са загинали най-малко 25 000 коали и стотици хиляди други животни. Професор Крис Дикман от университета в Сидни съобщи в комюнике от понеделник, че в страната са загинали един милиард животни - числото включва бозайници, птици и влечуги, но не и насекоми, нито други безгръбначни. \"Понякога казват, че Австралия е като онези канарчета, държани в каменовъглените мини, за да сигнализират за опасност - посочи той. - Навярно виждаме в Австралия бъдещия резултат от затоплянето на климата в други региони от света.\" Правителството на консерватора Скот Морисън неведнъж бе критикувано заради бездействие пред заплахата от климатични промени и заради приоритетното развитие на силно замърсяващата въгледобивна индустрия в Австралия, припомня АФП.", "date": "2020.01.09", "title": "Австралийските власти: Местните да се евакуират от зоните с пожари"}
{"url": "https://www.24chasa.bg/novini/article/8053772", "text": "Повече от 200 милиона са били моторните превозни средства в Китай до края на 2019 г, с 8,83% ръст на годишна база, съобщи Министерството на обществената сигурност във вторник. Броят на електрическите автомобили е достигнал 3,81 милиона миналата година, посочва още Министерството, като допълва, че за втора поредна година той надвишава границата от 1 милион, предава  . Близо 30 милиона души са получили шофьорски книжки в цялата страна през 2019 г., като общият брой на шофьорите достигна 435 милиона, информира още Министерството.", "date": "2020.01.09", "title": "Над 200 милиона са личните автомобили в Китай"}
{"url": "https://www.24chasa.bg/novini/article/8053279", "text": "Напрежението между САЩ и Иран е сред централните теми в румънския печат днес, предаде БТА. В. \"Гъндул\" задава въпроса колко реалистичен е сценарият за трета световна война и посочва, че румънците са разтревожени от ситуацията в Иран. Иранската криза породи един тревожен въпрос: ще избухне или не война? В случай на въоръжен конфликт, държавите ще обединят сили от едната и от другата страна на барикадата и ще станем свидетели на трета световна война. Анализатори казват обаче, че няма да има война, защото и двете страни - САЩ и Иран, ще действат предпазливо, въпреки директните вербални и военни атаки, пише вестникът. \"От Европа до Азия, от Персийския залив до Русия, всички ръководители в света искат от Иран и САЩ да спрат атаките преди да е станало твърде късно\", пише вестник \"Адевърул\". Най-лошият сценарий предвижда спирала от насилие, която може да кулминира в световна война. Военни анализатори смятат все пак, че няма да се стигне до това. Но докато Иран заплашва открито Америка и нейните съюзници, никой не може да бъде спокоен. В тези напрегнати дни Румъния има двойно предимство. Противоракетният щит в Девеселу бе създаден именно срещу подобни заплахи. В допълнение, като членове на НАТО, за нас важи и чл.5: нападение срещу един от членовете на Алианса е нападение срещу всички, посочва вестникът. До сряда сутринта никой друг освен няколко страни в Близкия изток, като Сирия, не бе виждал на какво са способни ракетите на Ислямска република Иран, отбелязва румънското издание. В. \"Адевърул\" цитира и мнението на анализатори по темата. Според политическия анализатор Дан Дунгачу \"игралното поле на Иран е регионално\". \"Иран в действителност е изолиран. Той е много силен регионален играч. Има най-голямата армия, с изключение на ядрено оръжие, но толкова. Капацитетът му да нанесе удари в Америка или в Европа е ограничен. Иран знае това и се простира според чергата си. Няма намерение да започне война с НАТО или да опита война с Америка\", коментира Дан Дунгачу. Бившият румънски външен министър и настоящ анализатор за международна политика Кристиян Дяконеску посочва, че има много малки шансове за пряка заплаха за Румъния. Дяконеску също акцентира на значението на противоракетния щит в Девеселу, южна Румъния. Бившият президентски съветник Юлиан Кифу отбелязва, че щитът в Девеселу е ориентиран към директно противодействие на балистични ракети. \"Ще видим в каква степен ще влезе в действие, ако Иран ескалира в тази посока. Не вярвам, че има цели в Румъния. Не може да говорим за световна война\", посочва Кифу. Бившата ръководителка на военна информация Илина Дечебал отбелязва, че гордостта на иранците е била изключително силно наранена. \"Иран ще трябва да удовлетвори собственото си население, което иска отмъщение, и вероятно ще последват атаки срещу бази в зоната на Залива, защото иранците нямат възможност да нападнат САЩ\", коментира Илина Дечебал. Румънският министър на отбраната Николае Чука, цитиран от информационния сайт Хотнюз, увери, че щитът в Девеселу може да осигури отбраната на страната. Чука заяви, че е важно да бъде успокоено общественото мнение. Според него изглежда ще бъде намерено дипломатическо решение за ситуацията с Иран.", "date": "2020.01.09", "title": "\"Адевърул\": Светът иска Иран и САЩ да спрат атаките преди да е твърде късно"}
{"url": "https://www.24chasa.bg/novini/article/8053321", "text": "Земетресение с магнитуд 3,7 по Рихтер бе регистрирано днес в югозападния турски окръг Денизли, съобщи базираната в Истанбул сеизмологична обсерватория Кандилли, цитирана от турската телевизия СиЕнЕн-Тюрк. Трусът е регистриран в 7.52 ч. местно време (6.52 ч. българско време). Епицентърът му е бил край град Бозкурт. Дълбочината на труса е била 8,7 километра, предаде БТА.  Няма информация за ранени хора и за нанесени материални щети.", "date": "2020.01.09", "title": "Земетресение с магнитуд 3,7  бе регистрирано в Югозападна Турция"}
{"url": "https://www.24chasa.bg/novini/article/8053308", "text": "Официалното откриване на газопровода \"Турски поток\" е сред водещите теми на турския печат тази сутрин. На церемонията по откриването на газопровода присъстваха президентите на Турция и Русия Реджеп Тайип Ердоган и Владимир Путин, министър-председателят Бойко Борисов, както и президентът на Сърбия Александър Вучич. \"Да ни е честит Турски поток\" (\"Тюркие\"), \"  (\"Йени акит\"), \"След ТАНАП в експлоатация бе въведен и газопроводът Турски поток\" (\"Акшам\"), \"Исторически ден за енергетиката\" (\"Докуз Сютун\"), \"Историческо откриване\" (\"Ортадогу\"). Това са някои от заглавията на турските вестници, поместени на първите им страници, посочва БТА. На откриването на газопровода \"Турски поток\", с който се променя балансът в енергетиката, присъстваха Ердоган, Путин, сръбският президент Вучич, както и българският премиер Борисов. Проектът на стойност 11,5 милиарда евро ще може да покрие потребностите от газ на милиони домакинства, отбелязва \"Йени шафак\". Реализиран бе историческият проект, с който ще се пренася руски газ през Черно море за Европа и който допринася за увеличаването на стратегическото значение на Турция в сферата на енергетиката, пише \"Тюркие\". След като през ноември бе открит европейският участък от Трансанадолския газопровод (ТАНАП), вчера бе открит и газопроводът \"Турски поток\". С реализирането на тези проекти Турция се превърна в \"енергийна база\", коментира \"Йени акит\". В. \"Акшам\" също отбелязва, че с откриването на ТАНАП и \"Турски поток\" се увеличава още повече ролята на Турция в сферата на енергетиката. \"Тюркие\" цитира президента Ердоган, който на церемонията по откриването на \"Турски поток\" заяви, че \"този исторически проект ще се превърне в един от най-важните проекти на новото време\". Поставихме подписите си за реализирането на проект, подобен на който досега не е съществувал. Поставихме рекорд. Въпреки многото усилия да се попречи на двустранното сътрудничество (между Русия и Турция), то продължава да се развива, заяви на свой ред руският лидер Путин.", "date": "2020.01.09", "title": "\"Йени акит\": Турция е енергийната база на Запада"}
{"url": "https://www.24chasa.bg/novini/article/8053346", "text": "Районен съд – Лом наложи глоба от 100 лева на жена, нанесла побой на санитар в общинската болница в Лом. В съда е постъпил за решаване Акт за констатиране на проява на дребно хулиганство от Р. С. Д, съставен от служители на Районно управление на полицията в Лом. Актът е съставен за това, че на 6 януари 2020 г. около 13:30 ч. в Психиатричното отделение на МБАЛ „Св. Николай Чудотворец“ - Лом Р. С. Д. нападнала без видима причина дежурния санитар В. И. В. и му нанесла удари в областта на лицето, от които са му причинени охлузни рани. Пред съда нарушителката заяви, че същия ден дъщеря й Д. Б. Л. е била настанена в Психиатричното отделение на болницата и санитарят се държал грубо и обидно с нея, поради което реагирала с насилие. Тя призна вината си и изрази съжаление за стореното. Съдът прие, че с непристойните си действия Р. С. Д. е нарушила обществения ред и спокойствие, като причинила възмущение и уплаха у персонала на психиатричното отделение към болницата, с поведението си е проявила и явно неуважение към обществото и е осъществила състав на административно нарушение по чл. 1 от Указа за борба с дребното хулиганство. За тази проява на дребно хулиганство законодателят е предвидил две алтернативни наказания: „глоба” или „задържане в поделенията на МВР”. Районен съд –Лом реши на нарушителката Р. С. Д. да бъде наложено административно наказание „Глоба“ в минималния размер от 100 лева, която да заплати в полза на държавата. Решението може да се обжалва пред Окръжен съд – Монтана.", "date": "2020.01.09", "title": "Глобиха със 100 лева жена, набила санитар в МБАЛ – Лом"}
{"url": "https://www.24chasa.bg/novini/article/8053366", "text": "Цените на петрола се понижиха с близо 5 процента в азиатската търговия след изказването на президента на САЩ Доналд Тръмп, че Иран се отдръпва от конфликта в Близкия изток, предаде \"Ройтерс\". В азиатската електронна сесия американският лек суров петрол понижи цената си с 4,9 на сто до 59,61 долара за барел, спадайки под прага от 60 долара за първи път от 16 декември. Лондонският сорт Брент от Северно море поевтиня с 4 процента до 65,54 долара за барел, съобщава  . След иранските ракетни удари срещу американски бази в Ирак в отговор на убийството на висш ирански военен от САЩ сортът Брент поскъпна до 71,75 долара за барел. Американският петрол беше достигнал най-висока стойност от април - 65,65 долара.", "date": "2020.01.09", "title": "Петролът поевтиня с 5%"}
{"url": "https://www.24chasa.bg/novini/article/8053433", "text": "\"За мен най-учудващият коментар е, че в Иран изключват терористичен акт. Външната картина не отхвърля тази версия, заяви по Нова телевизия експертът по авиационна сигурност Ангел Борисов. И уточни: \"Самолетът се е разпръснал на десетки километри. Това не може да стане с удар в земята, а само при експлозия във въздуха. Експлозия на двигател или експлозия на ракета\". \"Когато имаме удар в земята и експлозия, се появява кратер и отломките се разпръсват около него цилиндрично. В случая това, което се показва, са малки парченца, които са разпръснати на огромна територия. По-вероятно е експлозията да е станала във въздуха. Самолетът е нов, на три години. Отказ на двигател и експлозия, ние не сме виждали в нашата практика през последните 20 години\", обясни още Борисов. \"Възможностите са две. Или е терористичен акт с поставена бомба вътре, или да е ударен отвън. Имаме ракетни нападения и обстрели. Докато не се разчетат черните кутии, не знаем дали е терористичен акт, каза Ангел Борисов.", "date": "2020.01.09", "title": "Не е изключено самолетната катастрофа в Иран да е терористичен акт, заяви експерт"}
{"url": "https://www.24chasa.bg/novini/article/8053408", "text": "Общо 21 документа, сред които писмо до Тодор Александров, три стихотворения и разписки, са предадени от колекционерът Христо Павлов на Български исторически архив към Националната библиотека за експертна оценка за автентичност. Първа до оригиналите се докосва доц. Милкана Бошнакова. Тя обясни, че Христо Павлов поискал мнението ѝ за произведенията и документите през пролетта на 2019 г. Автентичните писания са от времето на Балканските войни, време, в което Яворов е кмет на Неврокоп. Именно от там са и разписките, с които той освобождава свои четници и отчита какво въоръжение и коне остават след тях. Доц. Бошнакова определи като значимо и важно писмото до революционера Тодор Александров, открито в подпечатан плик. По думите ѝ то е ценно заради позицията на несъгласие, която Яворов заявява във връзка с т.нар. акция „Кръстилката“ или „Кръстилията“, обвързана с насилственото покръстване на българи мохамедани в Родопите. На рождената дата на поета - 13 януари в къщата му ще бъде представена книгата „Непознатият Яворов“, събрала неизвестните досега документи.", "date": "2020.01.09", "title": "Непознатите писма на Яворов: Как освобождава свои четници и какво оставят"}
{"url": "https://www.24chasa.bg/novini/article/8053402", "text": "Преди броени минути започна извънредният консултативен съвет за национална сигурност в президентството. На \"Дондуков\" малко преди 10 ч. пристигнаха премиерът Борисов, министърът на вътрешните работи Младен Маринов, на вътрешните работи Екатерина Захариева и на финансите Владислав Горанов. Тук са и представители на всички парламентарни групи.", "date": "2020.01.09", "title": "Започна заседанието на Консултативния съвет за национална сигурност (Снимки)"}
{"url": "https://www.24chasa.bg/novini/article/8053788", "text": "Китайският телекомуникационен лидер „Хуауей\" оглави отново списъка с най-ценните брандове за дигитални продукти в Китай за 2019 г. Брандът на компанията е оценяван на 125 милиарда юана (17,8 млрд.долара), с 14% ръст на годишна база. Производителят на смартфони „Сяоми\" и „Honor\" заемат респективно второто и третото място според списъка, публикуван от Изследователския институт Hurun през декември, предава bulgarian.cri.cn. Централите на шест от брандовете в списъка се намират в южната провинция Гуандун, като само за град Шънджън са четири. Останалите брандове в списъка са както следва: 9. Tsinghua Tongfang 8. Wall Computer 7. Lenovo 6. VIVO 5. DJI 4. OPPO 3. Honor 2. Xiaomi 1. Huawei", "date": "2020.01.09", "title": "Топ 9 на най-ценните брандове за дигитални продукти в Китай"}
{"url": "https://www.24chasa.bg/novini/article/8053496", "text": "Възвръщане на гръцкото въздушно превъзходство над Турция през следващите години очаква гръцкият министър на отбраната Никос Панайотопулос, който в интервю за телевизия Скай потвърди интереса на Гърция да придобие ескадрила свръхмодерни бойни самолети Ф-35. Началото на разговори за подобна покупка обяви гръцкият премиер Кириакос Мицотакис по време на посещението си в САЩ в началото на тази седмица. Интересът на Гърция към самолета се смята от анализаторите за особено важен след отпадането на Турция от програмата след купуването на руските зенитно-ракетни комплекси С-400, предава БТА. Според Панайотопулос ескадрилата самолети Ф-35, приблизително 24 на брой, заедно с инфраструктурата, ще струва над 3 милиарда евро, като начинът на финансиране и изплащане ще стане ясен след края на преговорите. Гръцкият министър на отбраната потвърди, че страната най-вероятно ще придобие Ф-35 след 2024 г. Междувременно тези дни започва програмата за модернизация на гръцките Ф-16 до вариант Вайпър, като с предвидените темпове тя ще се осъществи за 7-8 години, защото Гърция не може да свали едновременно всички самолети от бойно дежурство. Панайотопулос каза, че модернизацията на Ф-16 е начинът, по който гръцките военновъздушни сили ще осъществят прехода към изтребители от пето поколение чрез постигане на междинни способности между четвърто и пето. Панайотопулос заяви, че след модернизацията Гърция ще разполага с 82 - 84 съвременни изтребителя Ф-16 и ще е започнала преговорите за участие в програмата Ф-35, от която Турция ще е отпаднала. Междувременно ще е завършила и модернизацията на изтребителите Мираж, с което Гърция вече ще може да говори за възвръщане на въздушното си превъзходство над Турция. По отношение на възможността за закупуване на бойни кораби и друго въоръжение министърът каза, че има предложения, които ще бъдат обсъдени между Пентагона и гръцката страна. Панайотопулос каза, че има два начина за придобиване на военно оборудване - с пряка покупка или от излишното въоръжение на САЩ.", "date": "2020.01.09", "title": "Гърция: С Ф-35 ще си възвърнем въздушното\nпревъзходство над Турция"}
{"url": "https://www.24chasa.bg/novini/article/8053512", "text": "Учени използваха тестове, за да открият предимствата на различни материали, включително кварцит, подобен на кремък кварц и базалт, при производството на сечива през ранната каменна епоха, съобщава в. \"Дейли мейл\". Хоминиди, които живеели край дефилето Олдувай в Танзания, са прибягвали до селектиране на материали за производство на каменни сечива преди 1,8 милиона години. Резултатите от изследването навеждат на мисълта, че направеният от тогавашните производители на сечива избор е бил свързан с извършването на определени задачи и с механичните предимства, предоставени от различните видове камък. Предишни археологически проучвания показаха селектирането на материали - лава, кварцит, подобен на кремък кварц, за производството на различни сечива от хоминиди през ранната каменна епоха. \"От десетилетия се извършват изследвания в дефилето Олдувай, които целят да се разбере какви материали са били използвани за производство на каменни сечива, какво е било предназначението на въпросните сечива и какво е било разстоянието между обектите, където са открити артефактите, и източниците на суровините\", заяви експертът по антропология Алистър Кий от университета на Кент в Англия. Кий и колегите му тествали използвани от хоминиди през ранната каменна епоха материали, като идентифицирали кои от тях са били по-остри и по-дълготрайни. Оказало се, че селекцията на отделните материали се обяснява с механичните им свойства, предава БТА. \"През ранната каменна епоха хоминиди в дефилето Олдувай са използвали кварцит за производство на малки остри сечива - поясни Кий. - Въз основа на предишни проучвания знаем, че тази тенденция е наблюдавана на много обекти в дефилето и че острите сечива са били изплозвани за кратък период - за разрязване на месо от убити животни и обработване на плодове, грудки на растения.\" За производство на други сечива, като например брадви, използвани от хоминиди за по-дълги периоди, са били нужни по-дълготрайни материали. Те били осигурени от стичане на лава в дефилето. \"Брадви и едри сечива често са били произвеждани от базалт, докато малки остри сечива рядко са били създавани от този материал\", отбеляза Кий. Тестовете разкрили също, че подобният на кремък кварц е достатъчно остър и дълготраен материал, но не е бил в изобилие в района.", "date": "2020.01.09", "title": "Хоминиди са произвеждали каменни сечива преди 1,8 милиона години"}
{"url": "https://www.24chasa.bg/novini/article/8053518", "text": "Иран ще предаде на Украйна черните кутии на разбилия се вчера край Техеран украински самолет и останките на загиналите украинци, заяви днес иранският министър на транспорта Мохамад Еслами, цитиран от ДПА. Вчера Иран отхвърли възможността да предаде черните кутии на Съединените щати и на производителя на самолета, американската компания \"Боинг\", предава БТА. Еслами отхвърли спекулациите, че \"Боинг 737\" на Украинските международни авиолинии може да е бил свален. \"Самолетът се е запалил поради техническа повреда и това е довело до катастрофата\", каза той. Боингът на Украинските международни авиолинии се разби вчера сутринта малко след като излетя от Техеран за Киев. Всички 176 човека на борда - 167 пътници и 9 членове на екипажа - загинаха при катастрофата. Жертвите са граждани на седем страни - 82 иранци, 63 канадци, 11 украинци, 10 шведи, четирима афганистанци и по трима германци и британци. Разбилият се самолет не е подавал сигнал за проблем, но се е опитал да се върне на летището в Техеран, се казва в предварителен доклад на иранската Организация за гражданска авиация. Очевидци разказали на иранските разследващи, че падналият \"Боинг 737\" се е запалил още във въздуха. В предварителния доклад на иранските разследващи пише, че малко след излитане е възникнал технически проблем, но не се уточнява какъв. Източник от канадските служби за сигурност каза пред Ройтерс, че има доказателства, че един от двигателите на украинския \"Боинг\" е прегрял. Самолетът се разби броени часове след като Иран изстреля ракети по иракски бази, където се разположени американски военни. Това предизвика спекулации, че украинският \"Боинг\" може да е бил ударен.", "date": "2020.01.09", "title": "Иран ще предаде на Украйна черните кутии на разбилия се самолет"}
{"url": "https://www.24chasa.bg/novini/article/8053517", "text": "Прокурори и следователи влязоха в Министерството на околната среда и водите . Пред сградата на министерството в София една до друга са паркирани специализиран бус на държавното обвинение и лимузината на министър Нено Димов. Отпред има служители на полицията, които охраняват, докато разследващите вътре изземват документи и разпитват служители, научи \"24 часа\". Главният прокурор Иван Гешев е в Перник, където тече акция заради източения язовир \"Студена\". Подчинените му са в областната управа и във ВиК-дружеството в града. Малко по-късно се очаква информация от Гешев, който ще даде брифинг пред съдебната палата в миньорския град.  ", "date": "2020.01.09", "title": "Спецпрокурори влязоха и в Министерството на околната среда"}
{"url": "https://www.24chasa.bg/novini/article/8053407", "text": " Разследващи Националната здравна служба на Обединеното кралство предупредиха, че пациенти с очни проблеми ослепяват, чакайки твърде дълго за медицински преглед, пише британският в. \"Телеграф\". Наблюдаващите лица обясниха, че 22-ма човека месечно започват да страдат от проблеми в очите или да ослепяват, на фона на нарастващото обществено търсене на медицински услуги. От Дирекцията по разследване на безопасността в здравеопазването заявяват, че забавянията на всички нива от страна на здравната служба нанасят \"опустошителни удари\". В доклад на дирекцията се описва случай, при който неназован пациент ослепява след постоянно отсрочване на датата му за преглед в рамките на 13 месеца чрез един от фондовете на здравната служба. Според доклада на 4500 пациенти с глаукома им е бил забавян прегледът, 16 от тях ослепяват. Благотворителни организации предупредиха, че нарастващата криза поставя в опасност хората, търсещи медицинска помощ.", "date": "2020.01.09", "title": "Пациенти ослепяват заради бавното здравеопазване в Англия"}
{"url": "https://www.24chasa.bg/novini/article/8053565", "text": "За ново разследване на причините, довели до трагедията в завод \"Миджур\" преди повече от 5 години настояват близки на загиналите. Един от тези, които искат делото да се върне на прокуратурата, е Димитър Димитров - баща на загиналия 26-годишен Михаил. Делото за взрива, при който загинаха 15 души, стигна до Софийския апелативен съд. Днес обаче то бе отложено, защото трима от гражданските ищци не бяха редовно призовани. По делото има около 50 роднини и граждански ищци. Подсъдими са Ивелина Бахчеванова, секретар на междуведомствената комисия към Министерството на икономиката, Божидар Василев - бивш началник на отдел \"Охранителна полиция\", Палма Иванова - отговорник за безопасността на труда в завод \"Миджур\", и собственикът Валери Митков. И четиримата бяха оправдани от видинския окръжен съд през 2018 г. Мотивите към присъдата били 360 страници. Според Димитър Димитров трябва да се търси вина и във всички чиновници, които са допуснали в завода да има противопехотни мини. Трагедията стана на 1 октомври 2014 година в Горни Лом. Делото ще продължи на 5 март.", "date": "2020.01.09", "title": "Близки на загиналите в завод \"Миджур\" искат ново разследване на трагедията"}
{"url": "https://www.24chasa.bg/novini/article/8053610", "text": "Това дали има задържани за 24 часа, ще ясно до края на деня. Това каза пред журналисти главният прокурор Иван Гешев за  „Не съм имал среща с областния управител на Перник, проведох среща с кмета на града. Очакват се сериозни резултати от тази акция“, обясни Гешев. „Подробни изявления ще даде специализираната прокуратура, където ще бъдете запознати с всички подробности на досъдебното производство. Акцията в Перник се провежда от следователи от специализираната прокуратура, съвместно с ДАНС, МВР и КПКОНПИ.  заяви главният прокурор. Предвижда се до утре да се разпитат над 30 лица. Главният прокурор отбеляза, че не е уведомявал премиера Бойко Борисов за спецакцията. „Не ми е работа да го уведомявам. Най-вероятно той е запознат“, допълни още Гешев. Гешев уточни, че акцията на спецслужбите е заради водната криза и затова, че не са предприети необходимите действия за предотвратяване на тази трагедия. \"Това е битовизъм, но видях как са нещата в прокуратурата. Нещата са трагични, предполагам такова е положението в целия град. Ние се занимаваме с аспекта на този въпрос касаещ наказателната отговорност. Не се занимаваме с други отговорност като морална, политическа\", каза още той. \"Проверява се дали има източване на язовира в Перник. Проверява се и ремонтът на язовирната стена. В момента няма данни за престъпления. Но това също е обект на досъдебното производство\", уточни Иван Гешев. ", "date": "2020.01.09", "title": "Гешев: Разследваме водната криза в Перник и вноса на боклук от Италия"}
{"url": "https://www.24chasa.bg/novini/article/8054027", "text": "Разходите за лекарства в България са необичайно високи - 43 на сто от публичните средства. Това каза пред журналисти Ане Шпрангер, научен сътрудник към Факултета по мениджмънт на здравеопазването в Техническия университет в Берлин по време на представяне на доклада за състоянието на здравеопазването в ЕС през 2019 год. в частта за България. По думите й би трябвало тези разходи да се намалят, предава БТА. Болничният престой в страната ни е два пъти по-кратък в сравнение с другите европейски държави, като в България средният болничен престой е пет дни, посочи тя и добави, че процентът на хоспитализации е двойно по-голям в сравнение с ЕС. Според Шпрангер би трябвало да се отделят повече средства за дългосрочна грижа за пациентите, но не в болнични условия. От публичните средства 34 на сто се разходват за болнично лечение, каза още тя. Доплащането от страна на пациентите е на едно от най-високите нива в ЕС, като само 52 на сто от средствата са публични, добави Шпрангер. Разходите за здравеопазване в България на глава от населението - 1300 евро, са най-ниските в страните от ЕС. Продължителността на живот в страната ни е най-ниска сред европейските държави, като до преди две години показателите ни са били еднакви с румънските. Румъния вече е с по-добри показатели за продължителност на живота. Смъртността от сърдечно-съдови заболявания и от исхемична болест на сърцето е висока, така е и в останалите държави, но там се отчита намаляване, каза още Шпрангер. В България все по-малко хора се обхващат с ваксини, особено срещу морбили, въпреки националната задължителна програма. Много голям дял от населението не е здравноосигурен - близо 10 на сто, каза още експертът и подчерта, че една четвърт от неосигурените не плащат, защото не вярват в системата. Друга група, основно от ромски произход, дори няма документи за самоличност, добави тя. Близо 10-14 на сто от населението ни няма добър достъп до медицинска грижа. Има доста голяма гъстота на лекари, особено в сравнение с Германия, но те не са разпределени равномерни, показват още данните от доклада. Едва 15 на сто от медиците са общопрактикуващи лекари. Много малък е броят и на медицинските сестри, добави още Шпрангер. Отчита се увеличаване на разходите за промоция на здравето, но ефектът не е очакваният, добави още тя. По думите й трябва да се обърне внимание на предотвратимата смъртност и на подобряване на амбулаторната грижа. Експертът препоръчва реформа и по-строг лицензионен режим на лечебните заведения. Има предизвикателства пред устойчивостта на системата за здравеопазване в България, подчерта тя. На срещата присъстваха Цветан Кюланов, и.д. ръководител на Представителството на ЕК в България и Филип Домански, анализатор на здравни системи в генерална дирекция \"Здравеопазване и безопасност на храните\" в ЕК.", "date": "2020.01.09", "title": "Доклад: Разходите за лекарства в България са необичайно високи"}
{"url": "https://www.24chasa.bg/novini/article/8054003", "text": "Масовият отлив на хора от източните към западните членки на Европейския съюз е екзистенциален въпрос, демографски загуби търпят половината членки на ЕС и този проблем трябва да се разглежда на европейско равнище, заяви хърватският премиер Андрей Пленкович в интервю за френския в. \"Монд\", цитирано от агенция Хина. Хърватия губи годишно 15 000 души, или жителите на средно голям град, и за нея това е въпрос на съществуване, каза Пленкович в интервюто, дадено във вторник, когато той се срещна с френския президент Еманюел Макрон, предава БТА. \"Благодарение на туризма този проблем е по-незначителен в Далмация, но в Източна Хърватия заради застаряването на населението и липсата на нови работни места хората напускат, за да построят бъдещето си в други европейски страни\", каза Пленкович, като добави, че популистите печелят обикновено повече гласове в Източна Хърватия. Според него решението на проблема не е в ограничаване на свободата на движение в ЕС, която е гръбнакът на европейския проект. \"Новите страни членки трябва да продължат да използват европейските фондове с цел да настигнат по-развитите и да намалят социалните разлики. Ние трябва да имаме също каталог на държавните политики за демографско възстановяване, които са се доказали като успешни в страните, срещащи същия проблем\", каза премиерът, като добави, че Европейският съюз трябва да се заеме с този въпрос, защото неудовлетвореността на хората е плодородна почва за развитие на популизма. Пленкович говори също за желанието на Хърватия да влезе в Шенгенското пространство, което, както отбелязва \"Монд\", среща съпротивата на някои страни членки, включително на Франция. \"Комисията на Юнкер каза, че технически Хърватия е готова. Не искам да говоря за дати. По отношение на другите две страни членки /България и Румъния/ в чакалнята на Шенген това ще бъде твърде оптимистично, но трябва да знаете, че вече сме усвоили 271 милиона евро от европейските фондове за изграждане на капацитетите си за присъединяване към Шенген. Това е много за страна с нашия размер\", каза Пленкович. Хърватският премиер отбеляза още, че Европейският съюз би трябвало да постигне консенсус за споделянето на мигрантския наплив.", "date": "2020.01.09", "title": "15 000 души напускат Хърватия годишно"}
{"url": "https://www.24chasa.bg/novini/article/8054029", "text": "Доставените електробуси и зарядни станции имат следните по-важни характеристики: 1. Електробусите са продукт, създаден специално за европейския пазар, и са снабдени с европейска типово одобрение („хомологация“), издадено от холандската сертифицираща агенция RDW. В електробусите са вложени следните основни системи, производство на европейски и американски компании: електромотор на Siemens (Германия), електронно оборудване на Actia (Франция), въздушно окачване и спирачна система на Wabco (САЩ), мостове на ZF (Германия), климатизация и отопление на Valeo (Германия), шаси, изработено от шведска неръждаема стомана, шофьорско табло на Actia (Франция). Електробусите ползват за съхранение на електроенергията ултракондензатор с капацитет 40 kWh, произведен от „Ауей Шанхай текнолоджи“ по собствена патентована технология, притежаващ сертификат за европейско съответствие, издаден от TUV. Снабдени са със система за онлайн мониторинг на Abrites - българска компания, глобален доставчик на диагностични системи за автомобили. Електробусите имат реален пробег от 20 километра с едно зареждане при екстремни външни температури от минус 30 градуса до 60 градуса и благодарение на използваната бързозарядна технология могат да обслужват линиите си 24 часа в денонощието. Стандартната производствена гаранция на ултракондензатора е 10 години. 2. Зарядните станции са разработени от българската технологична компания „Гемамекс моушън“, като в тях са вложени компоненти и агрегати на водещи световни производители на силова електроника като Yaskawa и Omron (Япония), ABB (Швеция), INVT (Китай), а с цел максимална защита от атмосферни влияния и безопасност са интегрирани в шкафове на Rittal (Германия). Зарядните станции са свързани в интелигентна система за онлайн наблюдение и управление, разработена от производителя. Зарядните станции са сертифицирани от австрийската сертификационна агенция IES. И двата продукта са ползвани в редовна експлоатация в Австрия, България, Дания, Италия, Израел, Сърбия и Македония. Навсякъде тези продукти са покривали и всички допълнителни местни изисквания, които съответните държави имат, и са получавали окончателни разрешения, за да бъдат ползвани от локални оператори в пилотни проекти, съответно като собствен флот превозни средства. Първите продадени в Европа електробуси и зарядни станции вече четвърта година функционират безаварийно и в съответствие с декларираните функционални характеристики.", "date": "2020.01.09", "title": "„Хайгър - Ауей“ достави на „Столичен електротранспорт“ първите 15 бързозарядни електробуса"}
{"url": "https://www.24chasa.bg/novini/article/8054047", "text": "Заплаха има за всички страни в света, когато има глобален конфликт като този в Близкия изток. Това каза премиерът Бойко Борисов след приключването на Консултативния съвет за национална сигурност (КСНС) при президента, предаде  . Според министър-председателя този КСНС е бил лесен, защото позициите и докладите са били приети с единодушие: „Обединихме се около общ текст – максимална бдителност, внимание. Най-важното е дипломацията да бъде водеща и да се търси траен мир в региона“. Всеки, който каже, че няма заплаха, е безотговорен. Дипломацията трябва да бъде водеща и да се търси траен мир в региона, отбеляза по-късно Борисов в профила си във фейсбук. \"Борбата с корупцията, с безотговорността и ненаказаността има материални измерения. МВР и ДАНС работиха много време за проблема с водата в Перник. Няма значение кой от коя политическа сила е, има свършена и несвършена работа\", каза още той.", "date": "2020.01.09", "title": "Борисов: Съветът при президента беше лесен. Бдим максимално и внимаваме (Видео)"}
{"url": "https://www.24chasa.bg/novini/article/8054033", "text": "Новоизбраният хърватски президент Зоран Миланович, който още не е встъпил в длъжност, отказа да присъства на тържеството по повод началото на хърватското председателство на Съвета на ЕС, съобщи телевизия Ен1. Тържеството ще започне тази вечер с концерт в Хърватския народен театър. Кабинетът на Миланович потвърди, че той няма да присъства. Миланович е поканен като бивш премиер, но неговият екип смята, че не е уместно да се появи там заедно с действащия президент Колинда Грабар-Китарович, съобщава БТА. След концерта ще има и официална вечеря, организирана от Грабар-Китарович, на която Миланович не е поканен, защото в дипломатическата практика не се допуска двама президенти да се появят заедно на такова събитие. Освен президента на вечерята ще присъстват премиерът, членове на правителството, председателят на парламента и много други гости, включително председателката на Европейската комисия Урсула фон дер Лайен и еврокомисари. Мерките за сигурност в Загреб са повдигнати днес на най-високо равнище заради посещението на Колегиума на членовете на Европейската комисия, съобщава в. \"Ютарни лист\". За сигурността по време на хърватското председателство ще се грижат неколкостотин полицаи, а служителите на специалните сили за сигурност са се подготвяли няколко месеца на полигона във Върбовац за охрана на високопоставените европейски лидери, които през следващите шест месеца ще преминат през Хърватия. По маршрутите, по които ще преминават колони автомобили с европейски функционери, ще бъдат заварени капаците на шахтите, а на местата на срещите им ще има полицаи с пушки за борба с дронове. В сряда загребската полиция предупреди гражданите, че днес и утре до 16 часа местно време се очаква временно спиране на движението. Тържественото откриване на хърватското председателство през първата половина на тази година ще бъде удостоено с присъствието на всички 27 членове на Европейската комисия, водени от председателката на ЕК Урсула фон дер Лайен. За официалните гости е предвиден специален вход на летището, а на международния терминал е уреден специален ВИП салон за пътниците, които по време на хърватското председателство ще пристигат в Загреб с частни самолети. Гостите ще бъдат настанявани в три загребски хотела - Уестин, Шератон и Хилтън.", "date": "2020.01.09", "title": "Загреб поема Съвета на ЕС, Миланович отказа да присъства на откриването"}
{"url": "https://www.24chasa.bg/novini/article/8054086", "text": "Българските служби да сигурност да осъществяват постоянен мониторинг на ситуацията в Иран и да анализират всички процеси с патенциални за генериране рискове и заплахи, свързани с националната сигурност. Това е било договорено на заседанието на Консултативния съвет за национална сигурност за кризата в Иран. При промяна на обстановката да се предприемат допълнителни мерки за защита на населението и обектите от критичната инфраструктура на страната. Позицията бе обявена от президента Румен Радев в присъствието на всички участници в КСНС. В съвременния глобализиран и взаимосвързан свят всеки акт на насилие и агресия има потенциал да предизвика последици с непредвидими характер и мащаб, обяви държавният глава и обясни, че всички са изразили загриженост от конфликта между САЩ и Иран. Необходима била спешна деескалация на напрежението и въздържането от употреба на сила, защото това застрашавало мира не само в региона, но и в света. Страните да избягват всякакви действия, водещи към ескалация и да положат допълнително усилия за мирен диалог и използване на дипломатически средства за разрешаване на кризата, призоваха участниците в КСНС. България се обяви и за запазване на постигнатите договорености по ядреното споразумение с Техеран. Външно министерство ще поддържа капацитет за постоянен контакт с всички българи в зоните на напрежение и готовност за реакция в случай на заплаха за тях, е друго от решенията на КСНС. А Министерството на отбраната трябва да предприеме необходимите мерки за осигуряване на безопасността на българските военнослужещи в мисии зад граница.", "date": "2020.01.09", "title": "КСНС: Службите да следят постоянно случващото се в Иран"}
{"url": "https://www.24chasa.bg/novini/article/8054075", "text": "Компанията за секс играчки \"Лавхъни\" предлага да замени свои продукти срещу нежелани коледни подаръци, които да бъдат дарени на нуждаещите се в Лондон, пише в. \"Метро\". Производителите гарантират, че ще предложат за замяната най-добрите си артикули, чиято цена достига до 60 британски лири. Със секс играчки ще се сдобият обаче само първите хиляда души, които са се освободили от нежеланите коледни дарове. Те могат да бъдат книги, дрехи, дивидита, но всички те трябва да са в отлично състояние. Няма да се приемат обемисти и похабени вещи, както и всякакъв вид храни. \"Трампата\" ще се осъществи край бреговете на Темза в лондонския квартал Саутбанк, съобщава БТА. Организаторите на проявата изтъкват, че дарени и дарители ще бъдат доволни. Бездомните ще получат радост от подаръците, а дарителите ще се насладят на сексуални забавления в най-скучните и студени месеци на годината.", "date": "2020.01.09", "title": "Британска компания предлага секс играчки срещу нежелани коледни подаръци"}
{"url": "https://www.24chasa.bg/novini/article/8054108", "text": "Премиерът Борисов ще обсъди оставката на министъра на околната среда Нено Димов. Това заяви той пред медиите след края на Консултативния съвет в президентството днес. Борбата с корупцията има материално измерение. Прокурорите са господари на производството. Моите поздравления за работата им, каза премиерът Борисов за Колегите от МВР и ДАНС работиха активно седмици наред, добави премиерът. Според Борисов заплаха за сигурността на България има, както има и за всички страни в света, след изострената военна ситуация в Близкият Изток. Много беше лесно на Консултативен съвет, защо всички бяхме единодушни по докладите. Трябва да се търси дълготраен мир в региона, каза още премиерът.", "date": "2020.01.09", "title": "Борисов: Ще обсъдим оставката на Нено Димов с коалиционните партньори"}
{"url": "https://www.24chasa.bg/novini/article/8054119", "text": "Третото десетилетие от 21 век започна с нова международна криза, в центъра на която е конфронтацията между отдавнашни антагонисти - САЩ и Иран. Убийството на видния ирански военачалник Касем Солеймани фактически върна региона към времето и лозунгите на ислямската революция от 1979 г., запомнена с превземането на американското посолство в Техеран и заложническата криза, продължила 444 дни. Днес, когато живеем уж в друга епоха, възниква силно усещане за дежа вю. Огромните дипломатически усилия от последните десетилетия, насочени към помиряване с Иран, бяха зачеркнати с ракетния удар на 3 януари, носещ всички белези на геополитическа борба без правила. След това окончателно се разбра: \"режимът на аятоласите\" си остава основният близкоизточен трън в петата за САЩ. Най-произраелският американски президент Доналд Тръмп само актуализира една задача, която никога не е изпадала от дневния ред - да бъде сменен режимът в Иран, подчертано недоброжелателен към Вашингтон. А пуснатият от шишето дух на антиамериканските настроения сега може задълго да стане главна движеща сила в политиката на Техеран, както беше по времето на иранската революция и нейния износ в чужбина. Клинчът между САЩ и Иран, които вече си разчистват сметките на чужд терен - в трети страни, по-специално в Ирак, създава не само нови рискове за сигурността, но и нови условия, определящи кой кой е в близкоизточната политика. Една от последиците може да е нарастването на ролята на Русия в региона - федерацията ще не ще се превръща в основния облагодетелстван от американско-иранската конфронтация. Влиянието на Москва ще расте поради редица фактори. Първо, Русия единствена сред световните сили разполага с достатъчно лостове, за да води все нови рундове от тъй необходимата днес спешна многостранна дипломация с участието на ключови световни и регионални играчи. Много символично е, че за първата си за тази година обиколка в чужбина руският президент Владимир Путин избра Близкия изток - посети отначало Дамаск, а след това Истанбул. След преговори с Реджеп Тайип Ердоган двамата президенти \"твърдо се изказаха за решаване на всички проблеми в зоната на Персийския залив и в региона като цяло единствено с мирни методи и според нормите на международното право\". Още на 11 януари впрочем близкоизточната тема неизбежно ще изплува на преговорите между Владимир Путин и германския канцлер Ангела Меркел в Москва. И докато за европейските съюзници на САЩ остават само ролите на статисти, както и за Китай - поначало страна без особено влияние в региона, ролята на Русия може да стане принципно различна. При положение че Вашингтон и Техеран ще бъдат принудени да залагат на изостряне, за да не си развалят имиджа, ролята на \"кризисен мениджър\" предстои да бъде поета именно от Москва. Второ, противопоставянето между САЩ и Иран - основни конкуренти на Русия в борбата за влияние в Сирия и Близкия изток като цяло - им връзва ръцете и ги отвлича от други задачи. Няма как да се воюва еднакво ефективно на няколко фронта. Отслабвайки се взаимно, Вашингтон и Техеран видимо разширяват близкоизточния коридор от възможности за Москва, която засега успява да остане над схватката. /От БТА/", "date": "2020.01.09", "title": "Близкоизточният шанс на Русия"}
{"url": "https://www.24chasa.bg/novini/article/8054133", "text": "В момента няма пряка заплаха за България и за българските граждани от кризата между САЩ и Иран. Това е най-важното, което чухме на заседанието на КСНС, обяви соцлидерката Корнелия Нинова след края му. По повод акцията на прокуратурата в Перник и Министерството на околната среда и водите соцлидерката обяви, че това е \"опит с локални мерки да се потуши една национална криза\". Проблемът в Перник е само един от случаите, проблемът е национален и политически, заяви Нинова. Попитаха дали трябва да има министерски оставки, тя обяви, че \"трябва да се понесе отговорност\". Министрите отдавна трябваше да си ходят, но вотът ни е към цялото правителство, чиято политика изпълняват те, допълни соцлидерката.", "date": "2020.01.09", "title": "Нинова след КСНС: Няма пряка заплаха за България от кризата между САЩ и Иран"}
{"url": "https://www.24chasa.bg/novini/article/8054145", "text": "Председателят на Европейския съвет Шарл Мишел е разговарял по телефона с президента на Иран Хасан Рохани. Мишел е призовал Иран да не предприема необратими действия, се посочва в съобщение на Европейския съвет. Той е изразил надежда повече да няма опити за подклаждане на напрежението в Близкия изток \"след вчерашните изявления\", се допълва в съобщението. Цитиран е Рохани, който е изразил готовност да продължи тясното сътрудничество с ЕС заради европейската отговорна и стабилизираща роля в региона. Мишел е посочил, че ЕС има свои интереси и виждания. Той е добавил, че ЕС цели да повиши ролята си на международната сцена.", "date": "2020.01.09", "title": "ЕС: Иран да не предприема необратими действия"}
{"url": "https://www.24chasa.bg/novini/article/8053917", "text": "Украинският \"Боинг\", който вчера се разби в Техеран, вероятно е бил свален от преносима зенитно-ракетна система тип \"Игла\". Според експерти от Института по глобални заплахи и демократични науки е бил уцелен един от двигателите на самолета. Изводите им се основават на радиолокационните данни за катастрофата, снимки и видеа, пише MBS.News. \"Самолетът е изчезнал от радарите в 2:48 часа по Гринуич, след като излетял от летище \"Хомейни\", на височина повече от 1700 метра. Данните за полета показват, че летателната машина се е издигнала над надморската височина и няма признаци за снижаване\", гласи докладът на експертите, цитиран от Ukrinform. Анализът на снимките разкрива, че самолетът вероятно е бил свален от преносима зенитно-ракетна система близо до летището и тя е повредила двигателя му. Експертите подчертават, че кадри от мястото на катастрофата показват следи от повреда по крилата от шрапнел.  В анализа се посочва още, че щетите по корпуса на самолета много наподобяват на тези по MH17, свален над Източна Украйна от руска ракета през 2014 г. Разликата в степента на щетите се обяснява с различния вид боеприпаси. В случая с MH17 е използвана противоракетна система \"Бук\". Украинският самолет в Техеран е ударен от друг тип - \"Игла\", с висока взривна способност. В доклада се посочва още, че пораженията са същите като при военнотранспортния самолет Ан-26 на украинските ВВС, свален от преносима ракетна система над Донбас на 2 юли 2014 г. \"Освен това снимки с останки на един от двигателите на полет PS752 показват повреда, която не може да бъде причинена от пожар или сблъсък със земята\". Експертите отбелязват още, че на видео, което показва последния инцидент с украински самолет, се вижда, че той гори. Това противоречи на становището на Иран, че екипажът не се е свързал с диспечерите и не е съобщил за никакви технически проблеми. Няма данни от страната и за SOS сигнали от страна на самолета. \"Боингът\" падна на 28 км от края на пистата. Съдейки по записа от началото на полета, той е прелетял между 5 и 7 км преди сблъсъка със земята. \"Това означава, че опитният екипаж е имал достатъчно време да съобщи за пожара в двигателя и да подаде SOS сигнали\". Освен това \"Боинг 373\" е оборудван със система за погасяване на пожари и индикатори за прекомерно повишаване на температурата в двигателите. \"Следователно при възпламеняване екипажът е можел да включи противопожарната система (ако тя не се е задействала автоматично) и да съобщи на ръководството на въздушния трафик, че са претърпели инцидент\", казват още анализаторите. Експертите са убедени, че Техеран крие информация за катастрофата и сигнали за помощ, пратени от самолета до службата за контрол на въздушното движение. Отделно от това специалистите подчертават и факта, че Иран отказа да даде черните кутии на самолета както на \"Боинг\", така и на САЩ, а изрази готовност да ги предостави на \"определена страна\" - вероятно Русия. Ако обаче е така, данните от черните кутии могат да бъдат унищожени или манипулирани, предупреждават експертите. Те наблягат на това, че Русия вече е предприела информационна и психологическа атака, за да наложи версията на Техеран за самолетната катастрофа и да подкопае авторитета на САЩ. В същото време украинските власти проучват версията за сваляне на самолета от ракета, изстреляна от зенитна система тип \"Тор\", която е руско производство, коментира секретарят на Съвета за национална сигурност и отбрана на Украйна Олексий Данилов пред \"Цензор\", цитиран от ТАСС. Разглеждат се и възможностите летателната машина да се е сблъскала с безпилотен апарат или друг обект, повреда на двигателя поради технически причини, както и експлозия на борда при терористичен акт. Украйна се надява да се споразумее с Иран разследващите да работят на мястото на катастрофата и да търсят отломки от зенитна-ракетна система \"Тор\". Експертите ще искат да участваt и в разчитането на данните от черните кутии на \"Боинга\".", "date": "2020.01.09", "title": "Експерти: Украинският самолет вероятно е свален от ракета, Иран крие"}
{"url": "https://www.24chasa.bg/novini/article/8054180", "text": "В началото на новата 2020 година три ракети над Багдад подпалиха фитила на бурето в Близкия изток. На 3 януари в близост до международното летище на Багдад, командирът на елитните части на Ислямската революционна гвардия „Ал Кудс\" Касем Солеймани бе убит при въздушна атака на САЩ, след което върховният лидер на Иран Хаменей заяви, че Техеран ще отмъсти за убийството. В суверенната държава Ирак, САЩ открито елиминират с ракети военен лидер на друга държава. Най-шокиращото обаче е, че Вашингтон е информирал само Израел за операцията си, но европейските му съюзници не знаели нищо, се казва в днешния коментар на Китайската медийна група (КМГ), предаде  След Втората световна война, Близкият изток се превръща в бурето с барут на света, което продължава до днес. Заради намесата на САЩ и други западни държави, етническите конфликти в района не спират и много хора се превърнаха в бежанци. Великобритания, Франция, Германия и други европейски държави са загрижени за бежанския проблем, ядрената програма на Иран, сирийската криза, Ислямска държава и други. Последната военна операция в Багдад обаче предизвика крайно безпокойство в Европа. Първо, целенасочената операция на САЩ доведе вече влошените отношения между Техеран и Вашингтон до още по-лошо положение и обрече ядреното споразумение на тотален провал. Второ, отмъщението от Иран и шиитските сили сериозно застрашава сигурността на натовските контингенти в Ирак, и трето, евентуалните въоръжени конфликти между Иран и САЩ ще засегнат важните интереси на европейските държави. Британският Лорд Палмерстън е казал: „Нямаме вечни приятели или вечни врагове, а само вечни интереси.\" Може би САЩ следват тази поговорка много по-добре от своите съюзници, коментира още КМГ.", "date": "2020.01.09", "title": "Китай: Европа е притеснена от своеволните актове на САЩ"}
{"url": "https://www.24chasa.bg/novini/article/8054205", "text": "Инвестициите на Китай в Северна Америка и Европа отчетоха най-ниските си нива за последните 9 години, сочи нов доклад на глобалната юридическа фирма „Бейкър Макензи\" и независимата консултантска компания Rhodium Group. Китайските инвеститори са договорили сделки на стойност 19 милиарда долара в Северна Америка и Европа за изминалата година, което е най-ниското ниво от 2010 г насам и с 80% спад спрямо 2017 г, когато е достигнах връх от 107 милиарда долара, предаде Конкретно за района на Северна Америка инвестициите са спаднали с 27% до 5,5 милиарда долара през 2019 г, за Европа е съответно 40%. Намаляването на задграничните инвестиции на Китай се дължи на няколко фактори, сред които рестрикции за инвестициите в чужбина, засилване на проверките от регулаторни органи в САЩ и Европа, забавения растеж, по-ниската ликвидност на китайската икономика, както и геополитически причина, се посочва още в доклада.", "date": "2020.01.09", "title": "Китайските инвестиции в Северна Америка и Европа с рекорден спад през 2019 г."}
{"url": "https://www.24chasa.bg/novini/article/8054294", "text": "Гръцки баща беше оправдан от съда на остров Родос, след като срещу него беше подадена жалба, че е ударил шамар на дъщеря си, съобщава телевизия Скай, като се позовава на местния вестник \"Родиаки\". Жалбата срещу бащата е била подадена от самата дъщеря на тийнейджърска възраст. Обвинението срещу ответника е било за \"телесна повреда на слабо лице\". Според информацията, между бащата и дъщерята възникнал спор, в резултат на който той я зашлевил един път, предаде БТА.  Вчера съдът е приел обясненията, представени от адвокатката на ответника, която е изтъкнала, че действието е било извършено в рамките на възпитателно въздействие, позволено от закона. Съдебният състав е свалил обвинението срещу бащата и го е обявил за невинен.", "date": "2020.01.09", "title": "Гръцки съд оправда баща, ударил шамар на\nдъщеря си"}
{"url": "https://www.24chasa.bg/novini/article/8054282", "text": "“Евродепутатът от Групата на социалистите и демократите в ЕП Елена Йончева се обърна към Комисаря по вътрешните работи и миграция Илва Йохансон Йохансон с въпроси относностепента на готовност на Европейския съюз да посрещне евентуална нова бежанска вълна.& \"Следим с тревожност ситуацията в Иран и Ирак и се надяваме, че дипломатическите усилияна ЕС ще имат успех и ще доведат до деескалиране на напрежението в региона. Въпреки това,от гледна точка на ефективното управление на миграционните потоци, е важно да имапредварително разработен план за действие\", отбеляза Йончева, цитирана от пресцентъра й. И попита дали Европейскатакомисия разполага с необходимите инструменти, за да се избегне нова бежанска кризаподобна на тази от 2015 г., когато стотици хиляди бежанци от Сирия се опитаха да потърсятубежище на територията на ЕС. Комисарят отговори, че в момента ЕС е по-подготвен даотговори на евентуална бежанска криза в сравнение с 2015 г., но са необходими идопълнителни инструменти, затова трябва да се работи бързо . Йохансон представи и някои отелементите на подготвяния от ЕК нов пакт за миграция. Пактът ще се основава назадължителна солидарност между държавите-членки на ЕС, засилено сътрудничество с третистрани и ефективен граничен контрол. В рамките на работната среща Елена Йончева обсъди сКомисаря и възможни бъдещи инициативи на европейско ниво за засилване на борбата скорупцията. Дискусията по тази тема ще продължи на двустранно ниво.Въпросите бяха зададени в рамките на организираната на 8.01.2020 г. от социалистите идемократите работна група в Комисията по граждански свободи, правосъдие и вътрешниработи на ЕП, на която бе поканен и Комисаря по вътрешните работи и миграция, ИлваЙохансон.", "date": "2020.01.09", "title": "Комисар Йохансон: По-подготвени сме за нова бежанска криза, но трябват нови инструменти"}
{"url": "https://www.24chasa.bg/novini/article/8054312", "text": "Вчерашното изявление на президента Тръмп за Иран не беше точно образец за яснота. Президентът очевидно искаше да покаже твърдост (\"Докато съм президент на САЩ, на Иран никога няма да се позволи да има ядрени оръжия\"), докато продължава да се представя като президентът, който ще измъква САЩ от близкоизточните проблеми. (\"Фактът, че разполагаме с такава превъзходна армия и техника обаче не означава, че трябва да ги използваме. Ние не искаме да ги използваме. Американската мощ, както военната, така и икономическата, е най-доброто средство за възпиране\"). Тук, разбира се, има потенциално противоречие: какво правим, ако това възпиране не сработи? Тръмп наистина ли смята, че след едно целенасочено убийство, САЩ могат да бъдат спокойни, че Иран сега ще бъде толкова уплашен от американските военни мускули, че дори няма и да си помисли да разработва ядрени оръжия? Няма как да разсъждава така. Той обаче внуши, че трета страна може да запълни празнотата, обещавайки да накара НАТО да се ангажира по-сериозно. Това изглежда като странна позиция за президент, който не спира да недоволства, че останалите от алианса не финансират достатъчно армиите си - как така е по-вероятно САЩ да успеят чрез включване на по-евтин отбор от Б група? Но вероятно не за това ставаше дума тук; тук ставаше дума за отдавнашната мания на Тръмп да накара НАТО да плаща своя \"справедлив дял\" - в животи и пари, за поддръжката на алианса. Разбира се, той е прав; НАТО по същество използва гратис военната мощ на САЩ. Американците преди по-скоро се гордееха, че армията им има такива изключителни умения и сила, че може и сама да се справя, но с орязването на бюджетите и проточването на войните зад граница много хора започнаха да негодуват срещу това положение. Те биха предпочели по-силните европейски армии да поемат бремето на европейската сигурност, да не говорим за поддържането на реда в някои по-нестабилни части на света. И това не е неоснователно желание. Само че не означава, че е изпълнимо. И със сигурност няма да се изпълни в рамките на мандата на Тръмп, защото развиването на такива военни способности е като развиването на всеки друг вид организационна компетентност - изисква време и пари. А когато става дума за армията на дадена страна, няма как да се тръгне по обичайния за администрацията по-пряк път чрез наемане на външни експерти. Ако искаш военните командири на твоята страна да бъдат патриотично мислещи граждани, а не просто наемници, трябва да си ги отгледаш сам, в собствената си страна. Това означава да започнеш да се занимаваш с тях още, докато са млади, и да ги обучаваш в продължение на много години - поемайки риска, че ако някой ден влезеш в истинска война, може да се окаже, че много от тях нямат качествата и уменията да се справят. Или да тръгнеш по по-прекия път, тоест ако избухне гореща война, да хвърлиш значителна част от населението в нея и чак тогава да разбереш кой е добър и кой не - кървав и неприятен начин да изградиш армията си и именно затова не са много страните, които избират този вариант, освен ако не са принудени. Това винаги е бил фаталният недостатък на наивната идея на Тръмп Европа да бъде принудена да запълни американската празнина, просто като заплашва да се оттегли от НАТО. Европа не може да си създаде необходимия военен капацитет в рамките на мандата на едно-единствено правителство във Вашингтон, така че ако внезапно САЩ спрат да се придържат към Пакс Американа, доста от членките на НАТО може просто да решат да се сближат с Русия или Китай, или с регионални сили като Иран, отплащайки им се затова, че защитават европейските интереси. Тласкането на американски съюзници в стратегическата орбита на други сили от своя страна ще усложни задачата на САЩ да прокарва своите интереси, като например това да си издейства по-справедливи търговски условия от Китай. В краткосрочен план това би означавало и доста повече конфликти на места като Близкия изток. Разбира се, в своята реч Тръмп отбеляза, че постигнатата неотдавна енергийната независимост на Щатите ги прави по-неуязвими към подобни конфликти. Но въпреки всичко САЩ имат доста основания да се страхуват от тях. От една страна, регионална война в Близкия изток би била доста опасна за Израел, любимия съюзник на Тръмп. От друга, тя рязко би повишила цените на петрола на международните пазари, което е добре за производителите на петрол, но е лошо за потребителите му - и въпреки бума на шистовия петрол Америка все още има доста повече конвенционален петрол, отколкото от шистовия.", "date": "2020.01.09", "title": "Тръмп рискува да отблъсне съюзниците от НАТО"}
{"url": "https://www.24chasa.bg/novini/article/8054329", "text": "Световните разходи за отбрана през 2019 г. надхвърлят 1,8 трилиона долара. Това се казва в доклад, издаден от информационно-аналитичната агенция \"Джейнс\" (Jane's), предаде ТАСС. \"Този резултат до голяма степен се дължи на нарасналите отбранителни разходи на европейските страни\", отбелязват експертите на \"Джейнс\". По данни от доклада нарастването на световните разходи за отбрана през 2019 г. се е забавило до 1 процент срещу 6 процента през 2018 г. \"Докато в повечето региони имаше спад, разходите на европейските страни в тази сфера нараснаха с 5,2 на сто. Нещо повече, шест от десетте най-силно увеличени през 2019 г. отбранителни бюджета са на държави от Европа\", посочват анализаторите, съобщава БТА. Най-бързо са нараснали през 2019 г. разходите за отбрана на България (125 процента). \"Причината е осъщественото от тази страна през август плащане за осем изтребителя Ф-16 Блок 70\", поясняват специалистите. Според цитирана в информацията оценка на \"Джейнс\", през следващото десетилетие световните разходи за отбрана ще нарастват всяка година с по 1,5 до 2 процента. В топ 10 на страните с най-големи разходи за отбрана през 2019 г. влизат САЩ (726 милиарда долара), Китай (217 милиарда долара), Саудитска Арабия (57 милиарда долара), Индия (57 милиарда долара), Великобритания (56 милиарда долара), Франция (53 милиарда долара), Германия (48 милиарда долара), Русия (48 милиарда долара), Япония (45 милиарда долара) и Южна Корея с 41 милиарда долара. Списъкът остава почти непроменен в сравнение с 2018 г. - Германия се качва на 7-а позиция, а Япония слиза на 9-а. Според експертите на \"Джейнс\" до две години общите разходи за отбрана на европейските страни ще достигнат 300 милиарда долара. Десет страни членки на НАТО са повишили отбранителните си разходи до 2 процента от БВП - България, Великобритания, Гърция, Латвия, Литва, Полша, Румъния, САЩ, Франция и Естония. През 2014 г. този показател е бил изпълнен едва от четири държави от алианса - Великобритания, Гърция, САЩ и Франция, напомнят авторите на доклада.", "date": "2020.01.09", "title": "Доклад: България със 125 % увеличение на разходите за отбрана за 2019 г."}
{"url": "https://www.24chasa.bg/novini/article/8054835", "text": "Папа Франциск призова днес САЩ и Иран да избягват ескалация и да се стремят към \"диалог и сдържаност\", за да се предотврати по-широк конфликт в Близкия изток, предадоха Ройтерс и БТА. Папата отправи този апел в годишното си обръщение към акредитираните във Ватикана посланици. \"Особено тревожни са сигналите от целия район в резултат на изострянето на напрежението между Иран и САЩ\", каза Светият отец пред дипломатите от над 180 страни. Напрежението може да \"изложи на риск процеса на постепенно възстановяване на Ирак и да създаде условия за по-голям конфликт, какъвто всички искаме да се избегне\", подчерта той. \"Поради това подновявам призива си всички заинтересовани страни да избягват ескалация на конфликта и да поддържат пламъка на диалога и сдържаността при пълно съблюдаване на международното право\", каза той.", "date": "2020.01.09", "title": "Папа Франциск призова САЩ и Иран към диалог\nи сдържаност"}
{"url": "https://www.24chasa.bg/novini/article/8054868", "text": "По обвинение на Окръжна прокуратура – Велико Търново осъдиха на четири години лишаване от свобода шофьор на турски ТИР, причинил катастрофа с един загинал и един ранен. Делото е разгледано от три съдебни инстанции и след решение на Върховен касационен съд присъдата е влязла в сила, съобщиха от Апелативната прокуратура. О. А. е признат за виновен за това, че на 01.12.2017 г. около 15.00 часа на път Русе – Велико Търново, при управление на товарен автомобил - влекач «Мерцедес Аксор», предприел забранено изпреварване, в резултат на което допуснал пътно-транспортно произшествие, като ударил челно насрещно движещ се товарен автомобил „УАЗ 452“, с което причинил по непредпазливост смъртта на водача И. Й. /1959/ и средна телесна повреда на возещия се на предната седалка С. Б. /1967/. Осъден е и за това, че като участник в пътно транспортно произшествие, при което са пострадали хора, не останал на мястото на произшествието, за да изчака пристигането на компетентните органи, не взел мерки за оказване помощ на пострадалите и избягал от местопроизшествието. Във фаталния ден тираджията влязъл в страната през Русе в посока Турция. В района между полскотръмбешките села Раданово и Петко Каравелово движението било натоварено, с колони от автомобили в двете посоки. Движел се със скорост 60 км/ч, като пред него имало три автомобила, два от които товарни. По същото време в насрещната лента един зад друг пътували л.а. „Фиат Браво”; т.а. „УАЗ 452” и л.а. „Ситроен Ксара Пикасо”. Въпреки забраната, обвиняемият предприел изпреварване. Влекачът се изравнил с първия от изпреварваните товарни автомобили и достигнал идващия срещу него „Фиат Браво”, като продължил движението си между него и изпреварвания ТИР. Виждайки идващият срещу него, в неговата пътна лента ТИР, водачът на колата предприел интензивно спиране и изнесъл автомобила си надясно, като избегнал челен удар. Водачът на движещия се зад него т.а. „УАЗ 452”, също намалил скоростта, но последвал удар между него и л.а. „Фиат Браво”. След първият удар тирът връхлетял челно върху „УАЗ 452”. Вследствие на възникналите сили от вторият удар т.а. „УАЗ 452”, увлечен от влекача, се завъртял и настъпил трети удар между т.а. „УАЗ 452” и л.а. „Ситроен Ксара Пикасо”. В резултат на катастрофата водачът на т.а. „УАЗ 452“ починал, а пътуващият с него мъж получил тежки травми. След катастрофата обвиняемият избягал, но бил застигнат от притеклите се на местопроизшествието свидетели и отведен в РУ на МВР-Полски Тръмбеш. По искане на прокуратурата обвиняемият е с взета мярка за неотклонение задържане под стража.", "date": "2020.01.09", "title": "Окончателно: 4 години затвор за турски тираджия беглец, убил мъж и ранил друг край Полски Тръмбеш"}
{"url": "https://www.24chasa.bg/novini/article/8054827", "text": "Италианският лидер на крайната десница Матео Салвини, известен като \"сериен\" потребител на социалните медии, привлече вниманието в туитър с видео, онагледяващо покупката на долно бельо, предаде ДПА. За 48 часа клипът, публикуван на 7 януари и придружен от съобщението \"Важна покупка: долни гащета\", е събрал над 107 000 гледания в социалната мрежа. Видеото показва как 46-годишният опозиционен лидер се шегува с продавачката. В крайна сметка Салвини избира три чифта боксерки, единият от които с миниатюрен \"слонски\" мотив. Част от потребителите споделят, че клипчето \"им е дошло в повече\". \"Очаквам следващото включване да бъде от тоалетната\", гласи един от коментарите. Матео Салвини често споделя в социалните мрежи моменти от всекидневието си, например как целува приятелката си, или какво яде или пие, за да промотира имиджа си на \"народен човек\".", "date": "2020.01.09", "title": "Опозиционният лидер Матео Салвини си купува долно бельо (Видео)"}
{"url": "https://www.24chasa.bg/novini/article/8054872", "text": "Плевенчанинът Илия Петров е познат в научния свят със създадения от него уникален български метод за бързо смятане, наречен “жив компютър“. Той получава признание на различни форуми по света. От години изнася лекции – вече над 5 хиляди, като привлича млади хора към математиката, предаде  Своя уникален метод Илия Петров разкрива в няколко книги, чийто тираж бързо се изчерпва и те се радват на огромен интерес. Твърди, че всеки може да овладее метода като усвои алгоритъма му. За улеснение Петров е създал и нагледни цветни схеми под формата на постери. Умножението и делението са като игра, независимо колко са големи числата, аргументира се математикът. По думите му, това учи учениците на цифрови умения, което прави обучението по-привлекателно в ерата на цифровото образование. „Пет хиляди години досега никой в света не е открил методика за бързо смятане със записване на произведенията на двуцифрени, трицифрени, четирицифрени, петцифрени числа направо в един ред за секунди“, казва той и добавя: „По-бързо от електронния калкулатор.“ Илия Петров нарича метода си \"прекрасна игра\". Убедил се е, че учи децата да мислят и развива хармонично и двете полукълба на мозъка. „Развива фотографската памет, въображение, логика, бързина и концентрация.“ Защо Петров се обърна към еврокомисар Мария Габриел? „Българският метод за бързо смятане превъзхожда уникалното китайско и японско умножение с черти, точки и решетки. Светът трябва да научи, че ние, българите, можем да сме умна нация. Ние пишем произведенията до петцифрени числа в един ред“, мотивира се Петров. „Как това вълшебство може да стигне до децата на Европейския съюз? Трябва иновациите в образованието да се вмъкнат в обучението“, категоричен е математикът, който се надява Мария Габриел да го подкрепи.", "date": "2020.01.09", "title": "Български математик предлага уникален метод за бързо смятане"}
{"url": "https://www.24chasa.bg/novini/article/8054854", "text": "И шестимата кандидати за генерален директор на БНР - Жени Гаджалова, Антон Митов, Андон Балтаков, Митко Димитров, Даниела Манолова и Александър Велев, са допуснати до третия етап на конкурса, на който представят концепциите си пред Съвета за електронни медии, съобщи председателката му София Владимирова. \"Професионалната, управленската и организационната компетентност и на шестимата отговаря на изискванията на съвета\", обясни тя на заседанието днес. От надпреварата още в началото отпадна единствено Валерий Тодоров заради неточни документи - не беше отписан от Търговския регистър до крайния срок за прием на документите в СЕМ. Отписването се случи ден след това.", "date": "2020.01.09", "title": "Шестимата кандидати за БНР допуснати до изслушване от СЕМ"}
{"url": "https://www.24chasa.bg/novini/article/8054925", "text": "Броят на турските войници, загинали при експлозия в Северна Сирия, е нараснал на седем души, съобщи ТАСС, като се позовава на арабския телевизионен канал Ал Хадас, предаде БТА. По-рано днес турското министрество на отбраната съобщи, че четирима турски войници са били убити при нападение с кола бомба в Североизточна Сирия, извършено вчера. Нападението е било извършено по време на патрулиране в района на изток от р. Ефрат в Сирия, където Турция извърши военна операция заедно със сирийските бунтовници. Турция предприе през октомври операцията \"Извор на мира\" в Североизточна Сирия с цел да прогони от района бойците от сирийските кюрдски Сили за защита на народа /СЗН/, които Анкара разглежда като терористична организация, свързана с Кюрдска работническа партия /ПКК/.", "date": "2020.01.09", "title": "Броят на убитите турски войници при бомбено нападение в Сирия нарасна на 7"}
{"url": "https://www.24chasa.bg/novini/article/8054170", "text": "Търсете новия брой на \"168 часа\".  На страниците ще намерите:", "date": "2020.01.09", "title": "Търсете новия брой на \"168 часа\""}
{"url": "https://www.24chasa.bg/novini/article/8054966", "text": "Прокуристът на  ВиК Перник Камен Каменов току-що пристигна в Националното следствие на Г.М Димитров. Тук се намират кабинетите на следователите от следствения отдел на специализираната прокуратура, които разследват причините за водната криза в Перник.  Каменов отказа да коментира каквото и да е било, най-вероятно той е призован за разпит.  Топадвокат влезе в националното следствие. Това е адвокат от кантората на Менко Менков. На въпрос на журналисти дали е във връзка с разследването за Перник, лаконично каза, че по-късно ще говори. ", "date": "2020.01.09", "title": "И адвокат от кантората на Менко Менков влезе в Националното следствие"}
{"url": "https://www.24chasa.bg/novini/article/8055014", "text": "Европейската народна партия (ЕНП) - десноцентристки обединен блок в Европейския парламент, губи влияние, тъй като се отклонява към либерални и центристки политики и това трябва да бъде променено, заяви днес унгарският премиер Виктор Орбан, цитиран от Ройтерс. \"Ако ЕНП не е способна да промени курса си, тогава ще възникне необходимост от нова инициатива в европейската политика, от нова посока\", каза премиерът на пресконференция. \"Ако не можем да постигнем промяната в рамките на ЕНП, тогава ще представим нова инициатива в европейския партиен живот, защото трябва да създадем противотежест на възхода на движението на (френския президент Еманюел) Макрон\", каза Орбан. Според унгарския премиер британският министър-председател Борис Джонсън е \"един от най-смелите политици в Европа\", а Европейският съюз трябва да се стреми към силни стратегически отношения с Великобритания, след като тя напусне блока. \"Считам, че е необходимо тясно и стратегическо сътрудничество с Великобритания в наближаващия период, когато тя вече няма да е страна членка на ЕС\", заяви Орбан, цитиран от БТА. \"Смятам Борис Джонсън за един от най-смелите европейски политици\", каза унгарският премиер като добави, че целият свят е бил срещу Джонсън и той все пак е спечелил парламентарните избори през декември.", "date": "2020.01.09", "title": "Орбан: ЕНП губи влияние и може да възникне нужда от нова европейска партия"}
{"url": "https://www.24chasa.bg/novini/article/8055013", "text": "Заради \"замъглената преценка\" на очевидци германски пожарникари са се отзовали на сигнал за...облак, предаде ДПА, цитирана от БТА. Необичайният инцидент се е разиграл в Кьолн. Виновник за организираната от пожарната служба мащабна акция се е оказал зловещ на вид облак, надвиснал над прочутата Кьолнска катедрала. След подаден от разтревожен минувач сигнал, че северната готическа кула на катедралата е обгърната от дим, на място са били изпратени стотина огнеборци с дузина пожарни коли и включени сирени и светлини. Пристигналите на мястото пожарникари са установили, че пушекът не е нищо друго, освен облак. Огнеборците са останали на \"местопроизшествието\" около час.", "date": "2020.01.09", "title": "Бъркат облак над Кьолнската катедрала с дим, пожарникари провеждат мащабна акция"}
{"url": "https://www.24chasa.bg/novini/article/8055048", "text": "ДАНС и националната полиция са започнали работа по разпоредената от главния прокурор проверка за спазване на Закона за управление на отпадъците и на Закона за опазване на околната среда от притежателите на отпадъци на територията на страната. Това съобщиха от прокуратурата. По-рано днес главният прокурор Иван Гешев беше в Перник с оглед координация на провеждащи се действия по разследването по образувано досъдебно производство под надзора на Специализираната прокуратура по повод водната криза в града. Следователи от Следствения отдел на Специализирана прокуратура, съвместно с органите на ДАНС, КПКОНПИ и МВР работят по случая. Събират се доказателства за извършени престъпления от длъжностни лица, довели до проблемите с водоснабдяването в Перник. Иван Гешев се е срещнал и с кмета на града Станислав Владимиров.", "date": "2020.01.09", "title": "ДАНС и националната полиция проверяват за спазване на Закона за отпадъците"}
{"url": "https://www.24chasa.bg/novini/article/8055062", "text": "Министър-председателят на Обединеното кралство Борис Джонсън проведе телефонен разговор с държавния глава на Иран Хасан Роухани. В него той призова за „прекратяване на враждебността“ и потвърди ангажимента на Лондон към ядреното споразумение с Техеран, предава AFP, като се позовава на информация от Даунинг стрийт. В рамките на разговора Джонсън е определил Съвместния всеобхватен план за действие (СВПД) като „най-доброто споразумение, с което разполагаме понастоящем за постигане на целта ни да спрем Иран да не разполага с ядрено оръжие“, подчерта говорител на британския премиер, информира  .", "date": "2020.01.09", "title": "Борис Джонсън по телефона с президента на Иран: Да прекратим враждебността"}
{"url": "https://www.24chasa.bg/novini/article/8055020", "text": "Нено Димов е бил разпитан в кабинета си в Министерството на околната среда и водите (МОСВ), преди да бъде отведен за претърсване на жилището му, става ясно от съобщение на прокуратурата. На снимките се вижда как дава на разследващите документи, които са му поискани. Сега министърът е в Националната следствена служба, където се очаква да му повдигнат обвинения.  Акцията в сградата на МОСВ е свързана с водната криза в Перник, но и с разпоредената от главния прокурор проверка на всички фирми, които внасят и търгуват с отпадъци. ", "date": "2020.01.09", "title": "Вижте как разпитват Нено Димов в кабинета му"}
{"url": "https://www.24chasa.bg/novini/article/8055081", "text": "Във връзка с изпратено писмо на председателя на парламентарната група на \"БСП за България\" Корнелия Нинова от 6 януари 2020 г. до главния прокурор на Република България Иван Гешев за кризата с питейната вода в Перник, Иван Гешев информира писмено Нинова, че прокуратурата е отговорила на поставените от нея въпроси в свои прессъобщения от 13 декември 2019 г., от 27 декември 2019 г. и от 6 януари 2020 г. Това съобщиха от пресцентъра на прокуратурата, цитирани от БТА. В съобщението се уточнява, че това е станало при спазване на изискванията на чл. 198, ал. 1 от НПК и решение на Конституционния съд от 6 юни 2017 г.", "date": "2020.01.09", "title": "Гешев до Нинова: Прокуратурата ви отговори за водата в Перник"}
{"url": "https://www.24chasa.bg/novini/article/8055097", "text": "Папа Франциск упрекна днес световните лидери за твърде слабата им реакция на проблемите, произтичащи от глобалното затопляне, предаде Франс прес. \"За съжаление, необходимостта от спешната екологична промяна изглежда не е на дневен ред за световните политици, чиято реакция на проблемите, поставени от глобални въпроси като климатичните промени, е все още твърде слаба и буди силно безпокойство\", каза папата в годишното си обръщение към чуждите дипломати, акредитирани във Ватикана. Според Франциск състоялата се неотдавна в Мадрид международна климатична конференция на ООН, смятана до голяма степен за неуспех, е породила \"сериозни опасения за волята на международната общност да се справи мъдро и ефикасно със затоплянето на планетата\". През октомври папата организира голям форум за Амазония, на който разкритикува дърводобива и добива на полезни изкопаеми и призова за опазване на най-голямата гора в света. Франциск, който насърчава \"цялостната екологична трансформация\", приложима също в икономиката и по отношение на социалното неравенство, изтъкна пред посланиците, че \"амазонската гора е биологичното сърце на една все по-застрашена земя\", предаде БТа. Климатичната криза \"изисква колективен отговор, способен да издигне общото благо над личните интереси\", отбеляза Светият отец пред дипломатите. Осемдесет и три годишният Франциск приветства младите хора по света, които изискват от правителствата повече и по-спешни действия за справяне с проблемите на климата. \"Опазването на общия ни дом трябва да бъде грижа на всички\", подчерта папата. Той каза също, че се моли за жертвите и засегнатите от опустошителните пожари в Австралия и други райони на Океания. Огромните горски пожари, които бушуват в Австралия от седмици, отнеха живота на 26 души, унищожиха над 2000 къщи и изпепелиха площи от около 8 милиона хектара, колкото е територията на Австрия.", "date": "2020.01.09", "title": "Папата упрекна световните лидери, че слабо реагират на проблемите с климата"}
{"url": "https://www.24chasa.bg/novini/article/8055129", "text": "Председателят на Европейския съвет Шарл Мишел защити днес ядреното споразумение с Иран и предупреди иранския президент Хасан Рохани да не предприема никакви \"необратими действия\", предаде Франс прес. Споразумението беше \"важен успех след 10 години интензивни международни преговори и остава важен инструмент за регионална стабилност\", се казва в съобщение от офиса на Мишел. В телефонен разговор с Рохани Мишел подчерта ангажимента на ЕС за намаляване на напрежението след изстрелването на ирански ракети по бази в Ирак, където са разположени американски войници. Тръмп, който вчера заложи на успокояване на напрежението с Техеран, настоя европейците да напуснат споразумението за иранската ядрена програма, подписано във Виена през 2015 г. САЩ се оттеглиха от него през 2018 г. и възстановиха санкциите срещу Иран. Великобритания, Франция и Германия продължават да са част от това споразумение, както и Русия и Китай. \"ЕС има собствени интереси и визия\", се казва в съобщението и се уточнява, че Мишел е призовал иранския президент да се въздържа от необратими действия. Споразумението от 2015 г. виси на косъм, след като Техеран обяви в неделя, че премахва всички ограничения за оборудването си на центрофуги, използвани за производството на ядрено гориво. Тази седмица ЕС води особено интензивна дипломатическа дейност в опит да намали напрежението в тази криза, както и в Либия.", "date": "2020.01.09", "title": "ЕС продължава да защитава ядрената сделка с Иран въпреки Тръмп"}
{"url": "https://www.24chasa.bg/novini/article/8055145", "text": "Искането на президента на САЩ Доналд Тръмп за увеличено присъствие на НАТО в Близкия изток не е изненада. Това заяви на пресконференция генералният секретар на пакта Йенс Столтенберг. По неговите думи разговорите по този въпрос едва започват, изискват постигането на единодушие и затова засега той се въздържа от прогноза как биха завършили. Увеличеното присъствие в региона налага съгласуване с държавите на място и ще отнеме време, отбеляза Столтенберг. Той уточни, че НАТО разполага с възможности да отговори на искането на Вашингтон. Генералният секретар посочи, че проблемите в Близкия изток са заплаха за всички, както и че за намирането на решения са необходими политически, дипломатически, икономически и военни мерки. По неговите думи НАТО и сега присъства в Близкия изток с усилията си в борбата с тероризма. Най-доброто противодействие на терористите не са военните операции, а обучението на местните сили за сигурност, добави той. НАТО запазва присъствието си в Ирак, оставаме в тясна връзка с местните власти. Обстановката в Близкия изток остава несигурна. Никой няма интерес от нов конфликт, стабилността е важна за всички в НАТО, допълни Столтенберг.", "date": "2020.01.09", "title": "НАТО с по-голямо присъствие в Близкия изток в съгласие с държавите от региона"}
{"url": "https://www.24chasa.bg/novini/article/8055132", "text": "Заместник-министърът на правосъдието проф. Николай Проданов и главният директор на Главната дирекция \"Изпълнение на наказанията\" главен комисар Ивайло Йорданов ще открият Спортен център в Поправителния дом за непълнолетни младежи към затвора във Враца. Това съобщиха от пресцентъра на министерството на правосъдието. Откриването на центъра е утре от 11.00 часа. За момчетата са изградени фитнес зала и мини футболно игрище за спортни занимания на закрито. Досега непълнолетните са имали спортни мероприятия на открито в двора на дома, където са обособени футболно и волейболно игрище. Изграждането на новия Спортен център е и в изпълнение на Стратегията за развитието на пенитенциарната система в България за периода до 2025 г., която Министерският съвет одобри в края на миналата година. Наред с намеренията на правителството за осигуряване на резултатна система, която да отговаря на най-високите европейски стандарти за изпълнение на наказанията, стратегическият документ предвижда и конкретни действия за повишаване на възможностите за реализиране на творчески, културни и спортни дейности в местата за лишаване от свобода. В момента във Враца са настанени 21 непълнолетни младежи. Домът бе преместен в Бойчиновци през август миналата година в изцяло реновирана сграда.", "date": "2020.01.09", "title": "Откриват спортен център в поправителния дом за непълнолетни във Враца"}
{"url": "https://www.24chasa.bg/novini/article/8055776", "text": "Мениджърският екип на “Енерго-Про” се срещна с кметовете на Търговище Дарин Димитров, на Габрово Таня Христова и на Добрич Йордан Йорданов, съобщиха от компанията. Пред тях били представени предстоящото въвеждане на такса достъп за бизнес клиенти, инвестиционните намерения и съвместната работа с местната власт през 2020 г. Управителите на компанията Ангел Ангелов, Анжела Тонева и Георги Коршия информираха кметовете за кампанията за актуализиране на данните за предоставена мощност на небитовите клиенти. “Електроразпределение Север” започва подготовка за нов начин за ценообразуване на услугата по предоставяне на достъп до електроразпределителната мрежа в съответствие с предоставената и реално необходимата мощност. Целта е да се планира развитието на мрежата съобразно нуждита на бизнеса. “Очакваме утвърждаване от  КЕВР на цената за достъп за небитовите клиенти и да започнем прилагането ѝ от началото на новия ценови период. И в момента тя е компонент от крайната продажна цена, но от 1 юли 2020 година стопанските клиенти ще я заплащат в зависимост от предоставената им мощност на ден, а не както е сега, на база консумирана електроенергия”, коментира Анжела Тонева. По време на срещите с кметовете беше представено изпълнението на инвестиционната програма на “Електроразпределение Север” за 2019 г., като реализираните инвестиции са 2,4 млн. лв. за Търговище, 3,5 млн. лв. за Габрово и 5,6 млн. лв. за Добрич. Средствата са инвестирани в изграждане и рехабилитация на съоръжения от електроенергийната инфраструктура, както и монтиране на съвременни средства за търговско измерване. Управителите на “Енерго-Про Варна” запознаха кметовете с инвестиционните планове на компанията за 2020 г. и представиха приоритетните области. Те са подобряване на работата на електроразпределителната мрежа, повишаване на качеството на електрозахранването и намаляване на технологичните разходи. Беше предоставена информация и за готовността за работа в зимни условия. Първата за годината среща на мениджърите на компанията беше с кмета на Русе Пенчо Милков. ", "date": "2020.01.09", "title": "“Енерго-Про” информира кметове за промени в цената за достъп до мрежата"}
{"url": "https://www.24chasa.bg/novini/article/8055950", "text": "Президентът на САЩ Доналд Тръмп заяви, че има подозрения, че украинския \"Боинг\" край Техеран е бил свален погрешка от иранската противовъздушна отбрана. Тръмп заяви, че новите икономически санкции срещу Иран вече са влезли в сила, предаде Франс прес, цитирана от БТА. \"Вече е готово. Засилихме ги. Вече бяха тежки, но сега са подсилени значително\", заяви Тръмп по отношение на санкциите, наложени на Техеран заради ударите срещу иракски бази, в които са се намирали американски войници. \"Преди малко ги одобрих заедно с министерството на финансите\", добави президентът. Иран не трябваше да обстрелва базите, подчерта Тръмп. \"Имаха късмет, че никой не беше ранен и никой не беше убит\", отбеляза той. Американският президент обяви вчера новите санкции, влизащи в сила \"незабавно\", по време на реч в отговор на иранската агресия, припомня АФП. Иранският ракетен удар беше отговор на елиминирането на влиятелния ирански генерал Касем Солеймани, извършено от Вашингтон. \"Те са силно засегнати от санкциите\", увери Тръмп. \"Те могат да подсилят много бързо икономиката на своята страна, ако го поискат. Ще видим дали ще преговарят\", добави той. Ако Техеран изпълни обявените по-рано искания, санкциите могат да бъдат отменени бързо, увери Тръмп, като подчерта, че това зависи изцяло от иранското ръководство, предаде ТАСС. \"В момента Иран е обхванат от хаос\", добави президентът на САЩ. Тръмп изрази съмнения в причините за катастрофата на украинския Боинг в Иран, при която загинаха 176 души. \"Имам чувството, че се е случило нещо ужасно\", заяви той пред медиите. Президентът на САЩ изрази подозрения, че катастрофата може да се дължи и на човешка грешка \"от другата страна\" и отхвърли идеята, че причината може да е технически проблем, отбелязва ДПА. Убихме иранския генерал Касем Солеймани, \"защото те искаха да взривят нашето посолство\", заяви Тръмп. Той определи генерала като \"пълно чудовище\", и добави, че Солеймани е трябвало да бъде ликвидиран по-рано. \"Направихме го и по други причини, които бяха съвсем очевидни\", подчерта американският президент, подчертавайки, че седмица по-рано е имало жертви, включително един убит американски военнослужещ.", "date": "2020.01.09", "title": "Тръмп: Подозирам, че украинският самолет е свален погрешка от Иран"}
