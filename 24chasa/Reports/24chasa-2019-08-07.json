{"url": "https://www.24chasa.bg/novini/article/7596261", "text": "Само за няколко седмици на няколко места в Северна Македония бяха намерени телата на трима души, загубили живота си при неизяснени обстоятелства, съобщава телевизия Алсат М. В езерото Турия в община Струмица в различни периоди от време бяха намерени телата на двама души, убити по идентичен начин, което създава подозрения, че става дума за сериен убиец. Тези дни бе намерено женско тяло, увито в чувал в село Горно Оризари крой Скопие. Според неофициална информация жертвата била от ромски произход, предава БТА. За двете тела в езерото Турия има заподозрян и той е арестуван. Заместник министърът на вътрешните работи Агим Нухиу не пожела да сподели подробности за случая, но каза, че полицията работи за пълно изясняване на престъпленията и досега са арестувани шестима души. Той каза, че самоличността на двамата убити е известна, но се чакат резултатите от ДНК анализ. На полицията са известни и мотивът, и начинът на убийството, добави Нухиу.", "date": "2019.08.07", "title": "В Северна Македония се опасяват от появата на сериен убиец"}
{"url": "https://www.24chasa.bg/novini/article/7596263", "text": "Силното пърпорене на мотоциклет, преминал с голяма скорост из центъра на Ню Йорк, породи паника на Таймс скуеър броени дни след двете масови стрелби в САЩ, в които загинаха близо 30 души, предаде Асошиейтед прес. Инцидентът се разиграл във вторник вечерта местно време. Пърпоренето на мотоциклета се сторило на мнозина като стрелба и се стигнало до паника на Таймс скуеър. Някои изплашени хора започнали да блъскат по вратите на близките театри, за да се скрият там, защото си мислели, че има нападател с огнестрелно оръжие, предава БТА. Много сигнали били подадени и на телефон 911. Накрая се наложило полицията да отправи призив към хората да не се паникьосват и да уверява, че няма \"активен стрелец\" на Таймс скуеър и че районът е безопасен.", "date": "2019.08.07", "title": "Помислиха звуците от мотоциклет за престрелка в Ню Йорк"}
{"url": "https://www.24chasa.bg/novini/article/7596272", "text": "Възможно е все пак да има живот на Луната. Става въпрос за бавноходки, които са резистенни към екстремна радиация, големи горещини, изключително ниски температури и могат десетилетия наред да се лишат от храна, предаде Франс прес. Това не са извънземни, а микроскопични създания, които вероятно са оцелели, след като през април израелският космически апарат \"Берешит\" се разби в лунната повърхност. \"Смятаме, че шансовете бавноходки да са оцелели са изключително високи\", заяви Нова Спивак, съосновател на неправителствената организация Arch Mission Foundation, която отговаря за пътуването им. Заключенията му са въз основа на анализ на траекторията на космическия апарат и на съдържанието на приспособлението, в което били складирани микроскопичните създания, предава БТА. \"Бавноходките са идеални за складиране, защото са микроскопични многоклетъчни и са сред най-издръжливите форми на живот на нашата планета\", уточни Спивак. Той поясни, че микроскопичните създания, чиито размери са по-малки от 1 милиметър, били дехидратирани и заляти с епоксидна смола, като би трябвало да може да бъдат реанимирани в бъдеще. Бавноходките били поставени в нещо като лунна библиотека - създаден с помощта на нанотехнологиите апарат, напомнящ DVD и съдържащ архивите на 30 милиона страници от историята на човечеството, които могат да се консултират под микроскоп, както и човешка ДНК. \"Тя вероятно също е оцеляла след разбиването на космическия апарат\", отбеляза Спивак.", "date": "2019.08.07", "title": "На Луната все пак може да има живот"}
{"url": "https://www.24chasa.bg/novini/article/7596279", "text": "Централата на американския всекидневник \"Ю Ес Ей тудей\" във Вашингтон беше евакуирана днес заради сигнал, че вътре може да има въоръжен мъж, предадоха световните агенции. В сградата, в която се намирала редакцията, са се задействали аларми и полицията се отзовала на сигнала. Зоната е отцепена, а служителите са били изведени навън. Над сградата, намираща се в предградие на Вашингтон, прелитат и хеликоптери. Полицията проверява сградата. На гражданите се препоръчва да избягват района, предава БТА.", "date": "2019.08.07", "title": "Евакуираха редакцията на всекидневник във Вашингтон заради въоръжен мъж (Видео)"}
{"url": "https://www.24chasa.bg/novini/article/7596278", "text": "Великобритания ще управлява рисковете, произтичащи от изтеглянето от Европейския съюз, каквото и да се случи и е решена да напредва с Брекзит. Това заяви британският външен министър Доминик Рааб след среща във Вашингтон с американския държавен секретар Майк Помпейо, предаде Ройтерс. \"Ние ще управляваме рисковете, каквото и да се случи. Ние ще напуснем ЕС в края на октомври и сме решени да превърнем това в успех\", заяви Рааб, предава БТА. Министърът допълни, че новият британски премиер Борис Джонсън и неговото правителство са абсолютно решени да напуснат ЕС на 31 октомври със или без сделка, предаде Асошиейтед прес. Той каза, че Великобритания ще работи със САЩ за споразумение за свободна търговия възможно най-скоро след тази дата. Помпейо също заяви, че неговата администрация ще се стреми към подобно споразумение с Великобритания възможно най-скоро след Брекзит. Държавният секретар каза, че американската администрация ще продължава да се придържа към ангажимента си да уважава британското решение за Брекзит. Американският държавен секретар Майк Помпейо заяви днес, че се надява, че разговорите за денуклеаризация между САЩ и Северна Корея ще се възобновят в идните седмици, предаде Ройтерс. \"Надяваме се, че в идните седмици ние ще се върнем отново на масата на преговорите\", каза Помпейо. \"Планираме преговори в идните седмици и очакваме двата екипа отново да се съберат\", заяви той. На 30 юни Доналд Тръмп и Ким Чен-ун се договориха да възобновят преговорите между високопоставени представители. Те бяха в застой от срещата на върха в Ханой. В последните седмици Северна Корея извърши серия от тестове на ракети с малък обсег.", "date": "2019.08.07", "title": "Великобритания ще работи със САЩ за свободна търговия веднага след Брекзит"}
{"url": "https://www.24chasa.bg/novini/article/7596286", "text": "Киргизстанските специални сили предприеха операция по задържането на бившия президент на страната Алмазбек Атамбаев, който е обвиняван в корупция и който е в конфликт с новия държавен глава Сооронбай Жеенбеков, предадоха световните агенции. Местни медии публикуваха кадри, на които се вижда как въоръжени и униформени членове на специалните сили започват операцията по задържането на Атамбаев в село Кош Таш край киргизстанската столица Бишкек. По време на щурма на специалните сили са били ранени над 10 души. Те са основно привърженици на Атамбаев, събрали се около дома му. Според киргизстански медии в района имало 500 поддръжници на бившия президент. Сред ранените имало журналист и депутат от парламента, допълва ТАСС. Сред ранените има и член на силите на реда, допълва Франс прес. По време на специалната операция по задържането на Атамбаев не е било използвано бойно оръжие, уверява Държавният комитет за национална сигурност на Киргизстан. Местни медии обаче разпространяват кадри, на които се вижда мъж, ранен от куршум в крака, както и видеозаписи, на които се чуват стрелба и тътен от заглушителни гранати, предава БТА. Според поддръжници на Атамбаев специалните сили са атакували неговите привърженици, когато Атамбаев е излязъл от дома си да ги приветства. От щаба на Атамбаев първо съобщиха, че той е бил задържан и отведен в неизвестна посока, допълва ТАСС. После обаче от щаба съобщиха, че всъщност Атамбаев все още не е задържан и продължава да оказва съпротива на бойците на специалните сили. Засега е трудно да се каже с точност какво се случва в дома на Атамбаев, защото специалните сили не допускат никого дотам, а от имота продължават да отекват изстрели, заяви представител на щаба на Атамбаев, предаде ТАСС. Агенцията съобщава и за преустановяване излъчването по разпореждане на властите на телевизии, свързани с бившия президент. Заради случващото се президентът на Киргизстан Жеенбеков е прекратил отпуската си и се е върнал в Бишкек, допълва ТАСС. Вътрешното министерство на страната път увери, че в самата столица обстановката е спокойна. Алмазбек Атамбаев беше начело на Киргизстан до ноември 2017 г. В края на юни той беше обвинен в корупция. Заподозрян е между другото в незаконно придобиване на земи и в освобождаването на член на мафиотски клан. Атамбаев твърди, че тези обвинения са политическа маневра на новия държавен глава, който е и негов противник. В края на мандата си Атамбаев успя с цената на политически маневри да наложи кандидатурата на Жеенбеков за държавен глава, който по това време беше негово протеже. Но отношенията между двамата бързо се влошиха, отбелязва Франс прес. Агенцията допълва, че арестът на Атамбаев може да породи сериозни размирици в бившата съветска центалноазиатска република, разтърсена от две революции през 2005 г. и 2010 г. ТАСС добавя, че руският президент Владимир Путин е бил информиран за случващото се в Киргизстан. През юни Атамбаев беше в Русия за среща с Путин. Тогава руският президент изрази безпокойство за евентуални размирици в Киргизстан и призова за политическа стабилност там, припомня Франс прес. Атамбаев е роден в северен Киргизстан, който е урбанизиран и относително проспериращ, докато настоящият президент Жеенбеков е от юга, който е беден, преобладаващо селски и в който живеят узбекски и таджикски малцинства.", "date": "2019.08.07", "title": "Специални сили в Киргистан с акция за задържането на бившия президент Атамбаев"}
{"url": "https://www.24chasa.bg/novini/article/7596193", "text": "28-годишната Илияна Христова от Варна е била успешно трансплантирана на 30 юли във виенската Университетска болница и вече се възстановява. За това съобщи късно вечерта във вторник майка ѝ - Галина Христова, в профила си във фейсбук. Момичето страдаше от муковисцидоза и повече от година чакаше за нов бял дроб. Това е първата трансплантация на български пациент във Виена по линия на Евротрансплант след двугодишно прекъсване на споразумението между двете страни. То бе възобновено на 25 януари т.г. и предвиждаше годишно виенската болница да приема до 5-има български пациенти. Скоро обаче нова трансплантация няма да бъде извършена, тъй като в края на юни Австрия е спряла да приема чужди граждани - болницата нямала капацитет да ги обслужва, тъй като не можела да се справи с тяхната листа на чакащите. Това се отнася не само за българските, но и за всички други пациенти, които не са австрийци. Белодорбни трансплантации у нас не се извършват. Все още нямаме достатъчно подготвени кадри и необходимата организация, за да започнат да се правят, въпреки че обучението на наши лекари в чужбина продължава. Така българските пациенти за момента остават без никаква възможност за трансплантация.  Частта от споразумението, предоставяща възможност за обучение на български лекари обаче оставала, съобщиха от Изпълнителна агенция “Медицински надзор” за “24 часа”. Още през януари за Виена ще заминат първите специалисти, като общо обучение ще минат 15 души - от хирузи, трансплантолози и други специалисти до медицински сестри. Водят се и преговори за сключване на договор с центрове по трансплантология  в Германия, Франция и Белгия. Екипът, дал шанса за нов живот на Илияна, е ръководен от д-р Хосе Матила, трансплантирал повечето от българските пациенти, преминали успешно белодробна трансплантация, казаха от Националната пациентска организация у нас. Илияна бе офицално включена в активната листа на Евротрансплант на 10 май и чака два месеца за своите нови дробове. В рамките на месец юли България също предостави два бели дроба по линия на донорската мрежа и резултатът не закъсня. През следващите 3 месеца на Илияна ѝ предстои рехабилитация и възстановяване, след което всеки месец ще трябва да се явява на контролни прегледи във Виенската многопрофилна болница. Паралелно с това ще бъде проследявана и в Клиниката по пневмология и фтизиатрия във ВМА. “Искам да благодаря на всички дарители, защото това е чудо благодарение на тях. Както и на моя донор и неговото семейство за благородния жест. За тях това означава загуба на близък човек, но за други хора това е шанс за нов живот. Много благодаря!”, сподели във видеоклип в личния си профил във фейсбук самата Илияна след операцията.", "date": "2019.08.07", "title": "Първа българка с трансплантиран бял дроб във Виена след 2-годишно прекъсване (Обзор)"}
{"url": "https://www.24chasa.bg/novini/article/7596194", "text": "Размерът на социалните помощи ще се вдига вече всяка година според прогнозираната инфлация. Това предвижда промяна в правилника за прилагане на Закона за социално подпомагане, която бе одобрена от правителството в сряда. За разлика от пенсиите, които се увеличават с отчетената за предната година инфлация, социалните помощи ще се вдигат предварително. За база ще се ползва прогнозата за инфлацията, която е дадена в средносрочната бюджетна прогноза. Така през 2020 г. увеличението на социалните помощи трябва да е 2,5%. Индексацията ще засяга и трите основни вида социални помощи, които отпуска държавата - месечна парична помощ, еднократна помощ за отопление и еднократното плащане за покриване на разходите по лечение. 10% увеличение на коефициента за придобиване на право на социална помощ при семействата с деца предвиждат още промените. Така за отпускане на помощ на сирак вече коефициентът за определяне на дохода ще е 100, а не 91% от гарантирания минимален доход от 75 лв. Това означава, че ако досега за отпускане на помощта е трябвало в семействата на сирака доходът на човек да е не повече от 68,25 лв., то по новите правила ще бъдат подпомагани и хора с доход от 75 лв. Този коефициент служи и за определяне на конкретния размер на социалната помощ. Той е равен на разликата между диференцирания доход и реалните доходи на искащия помощта. Ще бъде намалявана обаче сумата за родители, чиито деца отсъстват от училище или детска градина. Тогава коефициентът пада на 20% от 75 лв., което както ще затрудни достъпа, така и ще намали размера на помощта. За разлика от детските помощи, които се спират при отсъствия от училище, социалните не могат да бъдат спрени. Но така се създава стимул хората да не допускат децата им да не се образоват, обясниха експерти от социалното министерство. Отпускането на помощи вече ще става след задължително посещение на социален работник в дома на бедния.", "date": "2019.08.07", "title": "Социалните помощи ще се вдигат всяка година според инфлацията"}
{"url": "https://www.24chasa.bg/novini/article/7596131", "text": "Служители на национален парк \"Пирин\" от района на Сандански се включиха в акцията по издирването на изгубения турист. Те помагат на планинските спасители от Сандански. Претърсват района на Чаирските езера и Беговишките езера. \"Районът е огромен - с много клек, труден за придвижване, но колегите ще помагат. Предупредили сме и всички пастири наоколо, ако видят човек да го приютят и подадат сигнал. В готовност сме, ако акцията не приключи тази вечер, утре да изпратим още хора на помощ\", каза директорът на Национален парк \"Пирин\" Росен Баненски.", "date": "2019.08.07", "title": "Служители на НП \"Пирин\" се включиха в акцията по издирването на изгубения турист"}
{"url": "https://www.24chasa.bg/novini/article/7596127", "text": "Президентът на САЩ Доналд Тръмп заяви днес, че онези, които го обвиняват в подклаждане на расова ненавист в САЩ, го правят с политически умисъл, предаде Франс прес, цитирана от БТА. Подобни критики бяха отправени към Тръмп след двете нападения през уикенда, в които бяха убити над 20 души. \"Неотдавнашните масови убийства нямат нищо общо с президента Тръмп\", каза Тръмп в градините на Белия дом, преди да отлети за Дейтън в щата Охайо, където стана едно от двете масови убийства. После Тръмп ще отиде и в Ел Пасо в Тексас, където стана другото масово убийство. Преди да замине за двата града Тръмп каза още, че иска да се направят по-строги проверките при закупуване на огнестрелни оръжия, допълва Ройтерс. Тръмп обаче допълни, че засега в САЩ няма \"политически апетит\" за забрана на автоматичните оръжия. Той прогнозира, че в Конгреса може да се осигури подкрепа за две мерки - затягане на проверките на купувачите на оръжия и гарантиране, че психически болни хора няма да носят оръжие. Но според Тръмп в Конгреса няма да има подкрепа за мярка за забрана на автоматичните оръжия.", "date": "2019.08.07", "title": "Тръмп: Масовите убийства в САЩ нямат нищо общо с мен"}
{"url": "https://www.24chasa.bg/novini/article/7596141", "text": "Трус от 4,1 по Рихтер е регистриран в Трансилвания в 17:46 часа, сочат данните на Европейския сеизмологичен център. Епицентърът на земетресението е бил на 130 километра северно от столицата Букурещ. Трусът е бил кратък, но осезаем в населените места в близост до епицентъра. В столицата обаче почти не е усетен. Няма данни за поражения.", "date": "2019.08.07", "title": "4,1 по Рихтер разтресе Румъния"}
{"url": "https://www.24chasa.bg/novini/article/7596145", "text": "Три са мерките срещу разпространението на африканска чума по свинете, около които днес се обединиха земеделският министър Десислава Танева, фермери от цялата страна и учени, които участваха в кръгла маса, организирана от Министерството на земеделието, храните и горите и Тракийския университет в Стара Загора, предава БТА. Първо - регистрация на всички животни, второ - проверка от експертни групи на състоянието на всички свинекомплекси и ферми в страната, и трето - контрол на популацията на дивата източнобалканска свиня. Необходим е строг контрол в свиневъдните ферми в цялата страна, категорични бяха всички участници в дискусията. При проверки са установени негламентирани фамилни стопанства, с по 100-200 свине, без никакви мерки за биосигурност. Това изтъкна министърът на земеделието, храните и земеделието Десислава Танева. Тя отбеляза, че африканската чума е бедствие за цяла Европа. До този момент у нас са установени 30 огнища на африканската чума и са засегнати 126 хиляди свине. Последните две огнища са в Силистренска област. Общо 15 на сто от поголовието в свиневъдството е засегнато, изтъкна министър Танева. По думите на проф. Михни Люцканов, декан на Ветеринарно- медицинския факултет, учените подкрепят мерките ,които се предприемат от държавата срещу африканската чума, която е трансконтинентална епидемия. Той изтъкна, че резултатите не са предвидими, защото не е известен броят на животните , които се отглеждат в \"заден двор\"и не са регистрирани по законовия ред.", "date": "2019.08.07", "title": "Стопанства с по 200 свине без мерки за биосигурност открили в Стара Загора"}
{"url": "https://www.24chasa.bg/novini/article/7596149", "text": "Пакистан ще отзове посланика си от Индия и ще изгони индийския, съобщи Ройтерс. Исламабад понижава нивото на дипломатическите отношения и прекратява двустранната търговия със съседката си, след като Делхи отмени автономията на щата Джаму и Кашмир. Пакистанският премиер Имран Хан призова въоръжените сили да бъдат бдителни. И Индия, и Пакистан имат претенции към Кашмир.  People chant slogans during a rally expressing solidarity with the people of Kashmir, in Peshawar, Pakistan August 6, 2019. REUTERS/Fayaz Aziz", "date": "2019.08.07", "title": "Пакистан гони посланика на Индия"}
{"url": "https://www.24chasa.bg/novini/article/7596153", "text": "Гръцката полиция, която издирва 35-годишна британска астрофизичка, е открила тяло в клисура на гръцкия остров Икария днес, съобщава Ройтерс, цитирана от БТА. Държавната телевизия ЕРТ съобщи, че тялото е било открито от един от десетките доброволци, които помагат в издирването. Телевизията не уточнява дали намереното тяло е идентифицирано. Натали Кристофър, 34-годишна астрофизичка от Лондон, която живеела в Кипър, беше обявена за изчезнала от партньора си, след като не се прибрала след сутрешен крос в понеделник. Двамата били на почивка на о-в Икария. Издирвателната операция започна в понеделник следобед, като включваше гръцки полицаи, екип от пожарникари и един хеликоптер. Изчезването на Кристофър предизвика масова кампания в социалните мрежи, като много нейните приятели молеха за информация за местонахождението й. Кристофър е известна като мирен активист в етнически разделения Кипър, а също така водеше кампании за по-голямо участие на жени в някои научни области. Известна е и като запалена спортистка, опитваща се да привлече повече момичета към спорта, посочва агенцията.", "date": "2019.08.07", "title": "Гръцката полиция, издирваща британка на о-в Икария, е открила тяло"}
{"url": "https://www.24chasa.bg/novini/article/7596157", "text": "През следващите дни в Гърция се очакват много високи температури, които ще достигнат до 40 градуса по Целзий, предаде агенция АНА. Според прогнозите от утре се очаква повишение на температурите в западните, централните и северните части на Гърция, с температура 38 градуса по Целзий, предава БТА. Очаква се петък да е най-горещият ден, с температура до 40 градуса по Целзий. Прогнозите за уикенда са за намаление на температурите с два до четири градуса заради силния северен вятър, който се очаква в неделя. През първите дни на следващата седмица в западните, централните и северните части на Гърция ще бъде изключително топло.", "date": "2019.08.07", "title": "До 40 градуса в Гърция следващата седмица"}
{"url": "https://www.24chasa.bg/novini/article/7596174", "text": "Администрацията на президента на Съединените щати Доналд Тръмп ще представи по-късно през деня постановление, забраняващо на правителствените агенции да правят бизнес с определени китайски компании, включително технологичния гигант \"Хуавей\", съобщи в сряда служител на администрацията на Белия дом. Освен \"Хуавей\", новото постановление ще важи и за китайските компании ZTE и Hikvision, както и за някои други фирми, информира  \"Администрацията има силен ангажимент да защитава нацията ни от чужди противници и ще се съобрази изцяло с Конгреса относно прилагането на забрана на китайско оборудване за телекомуникации и видеонаблюдение, включително оборудване на \"Хуавей\", посочи Джейкъб Ууд, говорител на Службата за управление и бюджет. Правилото, което бе упълномощено от Конгреса на САЩ като част от законопроекта за отбрана от миналата година, ще влезе в сила от 13-ти август. Въпреки това, на официалните изпълнители на различни проекти ще бъде разрешено да искат получаването на отстъпки от съответните федерални агенции по отношение на новото постановление, ако те могат да докажат, че не би възникнала заплаха за сигурността от евентуалното им сътрудничество с китайските компании. Подобно постановление на администрацията на Белия дом може да допринесе за допълнителна ескалация на търговското напрежение между САЩ и Китай.", "date": "2019.08.07", "title": "САЩ ще забранят на държавните агенции да работят с \"Хуавей\""}
{"url": "https://www.24chasa.bg/novini/article/7596124", "text": "Турската брегова охрана е задържала в гумена лодка в района на Дикили в окръг Измир /Западна Турция/ 46 нелегални мигранти, включително 22 деца, съобщава турският телевизионен канал СиЕнЕн-Тюрк, цитиран от БТА. Мигрантите са се опитвали да напуснат страната. Те са предадени на окръжната дирекция по миграцията. В последно време се наблюдава увеличение на мигрантите, които опитват по нелегален път да стигнат от Турция до Гърция.", "date": "2019.08.07", "title": "Задържаха 46 нелегални мигранти край Измир"}
{"url": "https://www.24chasa.bg/novini/article/7596128", "text": "Вулканът Асама, разположен в централната част на главния японски остров Хоншу изригна, съобщи японското метеорологично управление, цитирано от Ройтерс и ТАСС. То издаде предупреждение от 3-а степен по 5-степенната скала, което предполага, че може да има последствия за разположените наоколо населени пунктове. Посочва се също, че има опасност от падане на камъни в радиус от 4 км около вулкана. Засега няма съобщения за щети в слабо населената околност. На няколко километра от кратера има летен лагер, в който в момента се намирали около 10 души и местните власти ги призоваха да се евакуират. Няма получени сигнали и в спасителните служби на префектурите Нагано и Гума, на територията на които е разположен вулканът, информира БТА. При канцеларията на японския премиер Шиндзо Абе бе създаден кризисен щаб, който събира оперативна информация и информира населението. Асама е активен вулкан, висок 2568 м. За последен път той изригна през 2009 г.", "date": "2019.08.07", "title": "Изригна вулканът Асама на японския остров Хоншу"}
{"url": "https://www.24chasa.bg/novini/article/7596216", "text": "Продължава епидемията от африканска чума по свинете в съседна Румъния, където има поне 400 огнища на заразата. Румънските власти са поискали помощ от Виетнам, където се разработва ваксина, която е тествана и за която се смята, че е ефективна срещу заразата. Експерти обаче са скептични относно твърденията. Румъния трудно се справя с овладяването на епидемията от африканска чума по свинете. От началото на годината са открити повече от 400 огнища, засегната е половината държава. Евтаназирани са над 400 хиляди прасета, съобщава  Въпреки превантивните мерки, които властите са взели през последните години, африканската чума продължава да се разпространява. В Галац и Браила вече почти няма стопанства, които да отглеждат свине. \"Не е нужно да си експерт, за да разбереш, че животното е болно. Ако има температура, не се храни или не пие вода, значи е заразено\", заяви фермер.В района на Браила е въведен 60-дневен срок, в който трябва да бъдат отстреляни всички диви прасета. В акцията ще се включат и граничари от Молдова. Румънското министерство на земеделието е поискало съдействие от Виетнам, където е разработена експериментална ваксина срещу болестта. \"Свързахме се с колегите от Виетнам, за да поискаме разрешение наши експерти да работят с техния екип. Нуждаем се от ваксината възможно най-скоро\", каза министърът на земеделието Петре Деа. За ваксината, разработена във Виетнамския аграрен институт, беше съобщено, че успешно е преминала първоначални тестове за ефективност.", "date": "2019.08.07", "title": "Около 400 са огнищата на африканска чума по свинете в Румъния"}
{"url": "https://www.24chasa.bg/novini/article/7596223", "text": "Президентът на САЩ Доналд Тръмп и първата дама Мелания пристигнаха в град Дейтън в щата Охайо, където през уикенда въоръжен мъж убит девет души, предаде Асошиейтед прес. Тръмп и съпругата му отидоха в болницата Маями Вали, където са настанени повечето от пострадалите в масовата стрелба. Пред клиниката ги очакваха обаче най-малко 200 протестиращи, които се надяваха да предадат чрез протеста си послание към президента за действия за контрол върху огнестрелните оръжия, предава БТА. Планира се по време на визитата на Тръмп в болницата, той да се види с пострадали в нападението и техни близки и да благодари на лекарите и екипите, които първи са реагирали на сигналите за стрелбата. След Дейтън Тръмп ще посети град Ел Пасо в щата Тексас, където въоръжен мъж също през уикенда уби 22 души.", "date": "2019.08.07", "title": "Протестиращи посрещнаха Доналд и Мелания Тръмп в Дейтън (Снимки)"}
{"url": "https://www.24chasa.bg/novini/article/7596205", "text": " Браншови организации са против въвеждането на постоянно видеонаблюдение във всички акцизни складове, показа проучване на “24 часа”. В края на седмицата трябва да приключи обществено обсъждане на промени в Закона за акцизните складове. Поправките са по идея на Агенция “Митници”. Според тях митничирате могат упражняват контрол от офисите си и дистанционно да се пребори контрабандата без проверки на място. Против идеята са всички засегнати браншови организации, които представляват българските производители на акцизни стоки - горива, вино, алкохол, пиво, тютюневи изделия. Недоволството им е изразено пряко и чрез най-големите работодателски организации, начело с КРИБ и БСК. Браншът вече е изпратил официални становища до финансовото министерство и до две бизнес организации - на митническите агенти и на българските спедитори. Основният аргумент срещу предлаганите поправки е, че те противоречат на Конституцията, на правилата за ограничаване на административното регулиране на стопанската дейност, на правилата за изготвянето на нормативни актове и на тези за защита на личните данни. Бизнесът се опасява, че това е пореден експеримент върху легалните производители. В същото време контролните органи не предлагат адекватни мерки срещу тези, които работят изцяло на черно, без регистрации и лицензии и не плащат акцизи, данъци и осигуровки. Острото несъгласие предизвикват текстовете, задължаващи всички акцизни складове да бъдат окичени с камери и системи за видеонаблюдение. Те ще записват всичко, случващо се във и около складовете и ще го предават в реално време и денонощно до сървъра на митниците. Разходите по монтирането и поддържането на системите ще поеме бизнесът. Това означава за оборудването на над 330 данъчни склада да се похарчат десетки милиони левове, показат груби изчисления. Бизнесът ще прави инвестиции в системи, които обаче може да не бъдат одобрени от митниците заради неяснотите в предлагания регламент. В мотивите за предложението е записано, че монтирането на камери за 24-часово наблюдение ще свие до минимум човешкия фактор при контрол. Ако правилата бъдат приети в този им вид обаче, проста сметка сочи, че за да се изгледат всички видеоизображения дори на забързан каданс, митниците ще трябва да назначат още 1000 служители да гледат видео, коментират експерти. Според тях не е ясно и дали в митниците има и толкова работни постове и компютри или екрани. Бизнесът не е съгласен да плаща милиони в системи с неясен за хазната резултат. От различни браншове напомнят, че самата държава не е изградила системи за видеонаблюдение за обекти, за които е пряко отговорна - например на граничните пунктове, въпреки че рискът от контрабанда там е по-голям. Като сериозно предизвикателство и за бизнеса, и за държавата експерти посочват и запазване на конфиденциалността и автентичността на чувствителните данни, генерирани от системите. Проблем, за който няма предвидени изисквания и санкции в предлагания проект. Според експерти с поглед върху честите промени в акцизното законодателство в последните години финансовият министър е заблуден от митниците, че подобни системи биха сработили като инструмент за контрол. Браншовици споделят на шега, че няма да се изненадат, ако митниците ги задължат да закупят и спътник, който да бъде изстрелян от космодрума в Байконур и с постоянна сателитна връзка да предава движенията на акцизните стоки из страната. Браншът напомня също, че преди 10 години, когато пак по искане на митниците, законът ги задължи да вложат десетки милиони за измервателни уреди, предаващи и до днес данни в реално време към агенцията. И тогава, подобно на днешните планове, това стана с аргумента, че мярката ще реши проблемите с акцизния конрол и контрабандата. Резултатите обаче не потвърдиха тези очаквания. Въвеждането на измервателни уреди и във всички предприятия със статут на освободени от акциз крайни потребители е другата тема, която среща несъгласието на бизнес и работодатели. Става дума за предприятия, които използват необлагаеми акцизни стоки като суровини за производство на неакцизни стоки. Експерти са категорични, че мярката ще засегне много по-широк кръг от тези, които се занимават пряко с производство, съхранение и търговия с акцизни стоки. Засегнати ще бъдат стотици предприятия в сфери като фармация, енергетика, битова и индустриална химия, производство на бои, лакове, козметика, автокозметика и други, изброяват от бизнеса. Те ще трябва да инвестират в автоматизирани системи за отчетност и измервателни уреди с дистанционна връзка към митниците за стоки и дейности, които не подлежат на облагане с акциз. Това е непропорционална мярка, подчертават експерти, тъй като разходите ще надхвърлят многократно потенциалните допълнителни приходи. Становищата на работодателските и браншовите организации определят текстовете от обсъждания проект и като дискриминационни, защото третират еднакво различни икономически субекти. В този им вид текстовете на проекта не отразяват спецификите в дейността на отделните браншове и различните нива на риск, който всеки от тях представлява за фиска. Не са отчетени и съществуващите системи за контрол, които вече се прилагат за всеки отделен бранш, смятат работодателите. Така например, предприятията в тютюневата индустрия от три месеца прилагат системи за проследяване на изделията съгласно изискванията на европейското законодателство. Те предават данни в реално време за движението на всяка произведена кутия цигари от излизането от машината до магазина на дребно. Само тези инвестиции за нуждите на митническия контрол са стрували на българските предприятия милиони левове през последната година. В становищата и декларациите си браншовите и работодателски организации настояват за спешна среща с министъра на финансите, пред когото да изложат аргументити си за несъстоятелността на законодателните предложения.  Предлаганите промени в закона във вида, в който са публикувани за обществено обсъждане, в много по-голяма степен ще затруднят стопанския оборот, отколкото да се превърнат в работещ инструмент за постигането на посочените в мотивите към него цели. Това се казва в становище на КРИБ, изпратено до финансовия министър Владислав Горанов и до шефката на бюджетната комисия в парламента Менда Стоянова. От организацията посочват, че предлаганите промени третират по еднакъв начин различните акцизни стоки, без да се вземат предвид уникалните специфики, свързани с производството, съхранението и търговията на всяка една от тях. В същото време нямало оценка доколко предлаганите инструменти биха произвели съответния полезен ефект за нуждите на акцизния контрол. Някои от предложените текстове противоречали на съществуващи закони. Като пример се посочва, че измервателни уреди ще трябва да слагат и централите с комбинирано производство на топлинна и електрическа енергия, в сегашния закон е записано, че се облагат 30% от използваните енергийни продукти. Допълнителните разходи щели да се отразят и върху цената на парното и тока. От КРИБ не са съгласни да има измервателни уреди и в предприятия, които използват денатуриран етилов алкохол като продукт за неакцизни стоки, защото той е освободен от акциз. Работодателската организация посочва още, че тютюневите компании вече прилагат система за проследяване, изискана от директива на ЕС. Поради това не било обосновано искането да се слагат и камери за наблюдение, тъй като те нямало да доведат до подобряване на контрола. Още повече че информацията вече се получава дистанционно и в реално време чрез цифрови данни от агенция “Митници”. Считаме, че въвеждане на системи за видеонаблюдение и контрол поставя редица проблеми от правен характер и влиза в противоречие с други правни норми като конституцията, Закона за ограничаване на административното регулиране и административния контрол върху стопанската дейност, Закона за личните данни и GDPR, посочват още от КРИБ. В мотивите към предлаганите промени имало редица твърдения, които не отговаряли на обективната действителност. Липсвала и реална обосновка или поне прогнозни данни относно ресурса - финансов, технически и човешки, който ще трябва да заделят засегнатите компании и агенция “Митници” за въвеждането на системи за видеонаблюдение. Сериозното предизвикателство, на което не било обърнато внимание, били съхранението, достъпът и експлоатацията на чувствителните данни, които ще се генерират. От КРИБ казват, че в предложените текстове липсва достатъчно прецизност и яснота относно техническите характеристики на предлаганите системи. От работодателската организация посочват, че имат готовност и призовават финансовия министър повдигнатите въпроси да бъдат обсъдени на експертно равнище от институциите и представителните работодателски и браншови организации. И допълват, че от предложените промени са засегнати изключително широк кръг от важни за българската икономика браншове и индустрии като производство на горива, цигари, алкохол, пиво, енергийни дружества, фармация, козметика, производство на бои и лакове, битова и индустриална химия и други.", "date": "2019.08.07", "title": "Бизнесът против камери във всички данъчни складове"}
{"url": "https://www.24chasa.bg/novini/article/7596230", "text": "Данни за хакнати банки и застрахователни дружества. Това са част от новите доказателства срещу шефа на TAD Group Иван Тодоров, които прокуратурата ще внесе днес. Обвинението ще поиска от спецапелативния съд Тодоров да бъде пратен в ареста. Първата инстанция го пусна на свобода срещу гаранция от 100 000 лв. От обвинението обаче ще настояват мярката да се гледа при закрити врата. Причината е, че има множество лични данни на засегнати от хакването на НАП, както и на други компании. Така например сред новите доказателства са данни от застрахователни полици, в които се включват и причинени катастрофи. Заедно с Тодоров обвиняеми са търговският директор на фирмата Георги Янков и служителят Кристиян Бойков, сочен за пряк извършител. Те са на свобода срещу гаранции от по 20 000 лв.", "date": "2019.08.07", "title": "Прокуратурата с нови доказателства срещу TAD"}
{"url": "https://www.24chasa.bg/novini/article/7596232", "text": "Изявлението на сръбския външен министър Ивица Дачич, че ще организира сръбската диаспора в САЩ да гласува на президентските избори за Доналд Тръмп, са знак, че иска да се меси във вътрешната политика на Съединените щати, заяви Майкъл Карпентър, съветник на бившия вицепрезидент Джоу Байдън, сега кандидат за номинация на Демократическата партия, предаде Танюг. \"Сръбският външен министър планира да се меси в американската вътрешна политика като обедини сръбските американци да гласуват за Тръмп през 2020\", написа Карпентър в Туитър и сподели изявлението на Дачич, съобщава БТА. Карпентър добави, че личното му мнение е, че Дачич прави голяма грешка, а що се отнася до американската подкрепа за европейския път на Сърбия, тя трябва да остане резултат от договор между двете най-големи партии в САЩ. Дачич обяви вчера за вестник \"Сръбски телеграф\", че ще организира сърбите, които живеят в САЩ, да гласуват за Доналд Тръмп на президентските избори догодина. Това ще ни създаде по-добра позиция в новата администрация във Вашингтон, добави Дачич и изтъкна, че в САЩ живеят 650 000 сърби. /", "date": "2019.08.07", "title": "Майкъл Карпентър: Дачич планира да се меси във вътрешната политика на САЩ"}
{"url": "https://www.24chasa.bg/novini/article/7596233", "text": "82-годишна софиянка е издъхнала след зверски побой на ром, който я ограбил, стана ясно от публикации във Фейсбук група на жители от квартал „Красна поляна”. Новината беше потвърдена пред  от полицията с уточнението, че нападението е станало в средата на юли, а пенсионерката е починала няколко дни по-късно. Жертвата живеела сама в един от блоковете до булевард „Никола Мушанов”, близо до 92-о училище. 17-годишен апаш я издебнал пред входа и я заплашил да го пусне вътре. \"Станало е посред бял ден, накъде около 12 часа. Ходила е на пазар и се е прибирала с покупките, когато оня циганин й е скочил изневиделица\", разказаха съседи пред TrafficNews. После я повалил с няколко удара и задигнал портмонето на жената, в което обаче имало само 3 лева. Вбесеният крадец заплашил пенсионерката, че ще я убие, ако не му даде още пари от жилището си я повлякъл нагоре. Парапетът раздрал крака на старицата, която загубила съзнание обляна в кръв. Едва тогава крадецът избягал, а дошлият екип на Спешна помощ откарал жената в „Пирогов”, но тя починала няколко дни по-късно от раните и психическия стрес.", "date": "2019.08.07", "title": "Пенсионерка в София издъхна, пребита заради 3 лева"}
{"url": "https://www.24chasa.bg/novini/article/7596235", "text": "Бедственото положение заради африканската чума по свинете на териториите на общините Исперих, Завет и Самуил се удължава до 5 септември, съобщиха от областната администрация. Заповедта за обявяването му бе издадена на 31 юли за седемдневен срок поради обстоятелството, че част от населените места в тези общини попадат в обхвата на 20-километровата зона около свинекомплекса в Исперих. Решението бе взето с цел ограничаване и ликвидиране на болестта африканска чума по свинете и постигане на пълна координация и взаимодействие за предотвратяване възможностите от възникване на огнища на болестта. Междувременно бяха установени положителни проби за африканска чума по свинете в Държавно ловно стопанство \"Воден - Ири Хисар\" и поради възникналата епидемиологична обстановка областният управител на Разград издаде заповед за удължаване на срока на бедственото положение, посочват от областната администрация.", "date": "2019.08.07", "title": "Удължават бедственото положение заради чумата по прасетата в Исперих, Самуил и Завет"}
{"url": "https://www.24chasa.bg/novini/article/7596245", "text": "Северна Корея благодарение на кибератаки е присвоила около 2 милиарда долара, които ще бъдат предназначени за финансиране на програмата й за ядрено въоръжаване. Кибератаките са били извършени срещу банки и платформи за криптовалута, се посочва в доклад на ООН, с който се е запознала агенция Франс прес. ООН разследва най-малко 35 атаки, за които е имало подаден сигнал, повечето от тях извършени под ръководството на севернокорейските разузнавателни служби. Мащабните атаки, насочени срещу обмена на криптовалути, позволяват на Северна Корея да генерира приходи, които са по-трудни за проследяване, отколкото при традиционния банков сектор, се казва в доклада, предава БТА. Според него Пхенян нарушава редица санкции на ООН, като купува материал, който може да послужи за разработването на оръжия и като разменя въглища и петрол благодарение на операции по прехвърлянето от кораб на кораб.", "date": "2019.08.07", "title": "ООН: Северна Корея е присвоила 2 млрд. долара благодарение на кибератаки"}
{"url": "https://www.24chasa.bg/novini/article/7596183", "text": "Всички държавни имоти, частна държавна собственост, ще се продават на електронна платформа. Така ще се обявяват на търг и имоти на дружества, които са с над 50% държавно участие, и тези, в които мажоритарно държавните компании имат над 50% участие. Това става ясно от проект за наредба за електронна платформа за продажба на имоти, публикувана за обществено обсъждане. Електронната продажба включва и имоти под 10 хил. лв., които са в компетентността на областните управители, както и на обособени части на лечебни заведения. Проектът е изготвен от Агенцията за приватизация, а я внася министърът на икономиката Емил Караниколов. Създаването на електронната платформа е възложено с обществена поръчка на държавната фирма “Информационно обслужване”, а след това тя се управлява и развива от Агенцията за приватизация. Тя ще записва всяка операция от кандидатстването в електронен търг до обмен на документи между участниците. Всяко действие се удостоверява с електронни времеви печати. При провеждането на електронните търгове платформата отчита астрономическото време по часовата зона на България с точност до година, дата, час, минута и секунда. Достъпът до публичната част на платформата е без регистрация. Регистрацията, подписването и подаването на електронни документи от кандидатите и участниците е с квалифициран електронен подпис. Данните за проведените електронни търгове се архивират и са достъпни за справки 5 г. от обявяване на процедурата, а се пазят 10 г. В проекта е разписан редът за обявяване и провеждане на електронен търг от агенцията за приватизация, от държавните фирми и от областните управители.", "date": "2019.08.07", "title": "Държавата ще продава имотите си в интернет"}
{"url": "https://www.24chasa.bg/novini/article/7596179", "text": "Правителството пое ангажимент за осигуряване до 741 млн. лв. от държавния бюджет за магистрала “Струма” през Кресненското дефиле. Една част от парите са за изграждане на лявото платно от Крупник до Кресна, тоест за новия път, който заобикаля дефилето, за който тече обществена поръчка. С друга част ще се прави обхода на Кресна, както и ще се рехабилитира сегашният път през дефирето. Това обаче ще стане, след като бъде завършен новият път, за да бъде отклонено движението през него. Проектът е предвиден за частично финансиране по ОП “Транспорт и транспортна инфраструктура”. С други 116,43 млн. лв. пък се увеличава националното съфинансиране на жп участъка от Костенец до Септември. Парите за него са по Механизма за свързана Европа за периода 2014-2020 г. Тъй като две години отне обжалването и е възможно да не се спазят сроковете, държавата увеличава националното финансиране. Поръчката за изграждането е за близо 380 млн. лв. ", "date": "2019.08.07", "title": "Кабинетът гарантира 741 млн. за “Струма”"}
{"url": "https://www.24chasa.bg/novini/article/7594935", "text": "Над 180 000 културни реликви бяха открити на търговски кораб, потънал в китайски води, заявиха на конференция на Националното управление за защита на културното наследство вчера в Пекин. Потъналият търговски кораб, датиращ от династия Южна Сун ( 1127 г. – 1279 г.) бе открит в Южнокитайско море край бреговете на Яндзян, провинция Гуандун, през 1987 г. Останките са с дължина 22,95 м, ширина 9,85 м и дълбочина 2,7 метра, информира  Според ръководителя на изследователската програма Сун Дзян кабината на кораба е била почистена изцяло и следващата стъпка ще бъде да се съсредоточат върху дървения му корпус. На кораба са намерени над 170 000 порцеланови и лакирани изделия, стотици предмети от злато, сребро и мед, както и парчета от стъкло и над 130 тона желязо. Предполага се, че той е тръгнал от пристанището Цюанджоу в провинция Фудзиен, което е било едно от най-натоварените в света по това време.", "date": "2019.08.07", "title": "Китайски археолози извадиха над 180 000 културни реликви от потънал древен търговски кораб"}
{"url": "https://www.24chasa.bg/novini/article/7596024", "text": "Намереният 75-годишен турист в района на Мозговишкия чукар се е държал грубо със спасителите. Казал им буквално \"да си гледат работата\", не му трябвало помощ и тръгнал сам към хижа \"Каменица\". Дал много общо описание на мястото, където е останал другарят му, а спасителите продължават да търсят втория човек.", "date": "2019.08.07", "title": "Намереният 75-годишен турист отказал помощ от спасителите и си тръгнал сам"}
{"url": "https://www.24chasa.bg/novini/article/7595895", "text": "Кметът на дупнишкото с. Крайници Мариана Димитрова е получила заплашително писмо да не се кандидатира отново на изборите наесен. Тя управлява най-голямото село в общината с 1800 жители трети мандат, издигната от \"Народен съюз\". Димитрова е намерила анонимното писмо в черна торбичка с букет цветя, закачена от вътрешната страна на вратата на двора на къщата й. \"Написано е ръкописно и беше поставено в плик. Не се изплаших, защото няма от какво. Дори си помислих, че явно съм някакъв фактор, щом ме плашат. Стана ми неприятно обаче и информирах полицията. Още не съм решила дали ще се кандидатирам за изборите пак, но ми се иска да няма такива неприятни ситуации. В крайна сметка има избори и хората решават кой кандидат да предпочетат\", коментира пред наш репортер Димитрова. \"Крайно време е да се откажеш от участие в изборите. От теб зависи дали ще спиш спокойно или не. Няма да те оставим на мира, ще ти се случат неприятности, които скоро ще усетиш\", били част от думите в писмото.", "date": "2019.08.07", "title": "Плашат с писмо в черен плик и букет кметицата на с. Крайници да не се кандидатира пак"}
{"url": "https://www.24chasa.bg/novini/article/7596063", "text": "Десетки прасета са били заклани в Сърбия заради подозрения, че са били болни от африканска чума по свинете (АЧС), предаде местното радио Б92. Около десетина животни от стопанства в районите в рамките на столицата на балканската държава – Белград - Младеновац и Велика Кръсна са били убити. Ветеринарите са посочили, че са взели проби от животните, за които се е смята, че са били инфектирани със смъртоносното за свинете заболяване. \"Резултатите ще станат ясни в петък. Тогава ще се разбере ясно дали в страната ни има АЧС или не\", са пояснили от сътоветната служба. Б92 припомня, че случаи на АЧС са били регистрирани в България и Румъния.", "date": "2019.08.07", "title": "Колят прасета и в Сърбия заради подозрения за африканска чума"}
{"url": "https://www.24chasa.bg/novini/article/7595753", "text": "Засилването и разширяването на влиянието на Китай в света изискват анализ и адекватен отговор от страна на НАТО, каза днес генералният секретар на алианса Йенс Столтенберг, който е на посещение в Австралия, предава БТА. \"Не става дума за придвижване на НАТО към Тихия океан, а да се реагира на факта, че Китай все повече се приближава към нас: мащабни инвестиции в ключови инфраструктури в Европа, засилено присъствие в Арктика, а също и в киберпространството. Всичко това кара НАТО да реагира на засилването на Китай, и ние правим това не на последно място чрез тясно взаимодействие с нашите партньори в този регион - Австралия, Нова Зеландия,а също така с Япония и Южна Корея\", каза Столтенберг, цитиран от Ройтерс. Столтенберг отбеляза също, че още не е взето решение за разполагане на ракети със среден обсег в Азиатско-Тихоокеанския регион. \"Вчера разговарях с министъра на отбраната на САЩ Марк Еспър и той каза, че за разработването и разполагането на нови оръжейни системи със среден обсег в този регион е необходимо време и решение още не е взето\", посочи шефът на алианса.", "date": "2019.08.07", "title": "Столтенберг: Засилването на влиянието на Китай изискват отговор от НАТО"}
{"url": "https://www.24chasa.bg/novini/article/7595768", "text": "Движението по магистралата Белград-Ниш при Лозовачката чешма е спряно поради инцидент, станал тази сутрин, когато ремарке на камион препречи пътя поради пукната гума, съобщава вестник \"Блиц\". Няма ранени, но са се формирали огромни колони от автомобили. По пътя са разпръснати големи количества палети, паднали от ремаркето, предаде БТА. От Авто-мото съюза на Сърбия съобщиха, че идващите пътници се пренасочват към пътя през Велика Плана. Поради тези промени обаче и при Велика Плана са се образували големи задръствания.", "date": "2019.08.07", "title": "Инцидент затвори автомагистралата Белград-Ниш"}
{"url": "https://www.24chasa.bg/novini/article/7595807", "text": "Австрия спира трансплантациите на чужденци и така Илияна Христова засега остава последната българка, трансплантирана с бял дроб във Виена. Това потвърди за  изпълнителният директор на ИА \" Медицински надзор\" Росен Иванов. Операцията на Христова беше първа за български пациент след 2-годишно прекъсване. Нуждаещите се и близките им многократно протестираха с искания здравните власти у нас да намерят алтернатива, като някои от чакащите междувременно починаха. Иванов посочи, че България води преговори преговори с Германия и клиники в други европейски държави, но до този момент конкретен резултат няма. Това поставя под ново изпитание българите, чакащи за белодробна трансплантация. Такава операция към момента не се извършва в България и единствената надежда остава чужбина. Обучението зад граница на български лекари и сестри продължава.", "date": "2019.08.07", "title": "Австрия спира белодробните трансплантации на чужденци"}
{"url": "https://www.24chasa.bg/novini/article/7595792", "text": "Екипи на турската полиция в Ерегли /окръг Коня/ са открили 500 грама експлозиви, скрити в детска играчка мече в раница в багажника на микробус, съобщава турският телевизионен канал СиЕнЕн-Тюрк. При рутинна пътна проверка по пътя Ерегли-Коня около 01.00 часа полицаите спрели микробус, управляван от сирийски гражданин. Заради възникнало подозрение полицаите претърсили превозното средство и открили експлозивите, скрити в детска играчка. Екипи на полицията от Коня са взели за проучване експлозивите, предаде БТА. В микробуса са пътували осем сирийски граждани, включително едно дете и три жени. Седемте възрастни, за които се смята, че са свързани с Кюрдската работническа партия /ПКК/, са задържани. По случая се води разследване.", "date": "2019.08.07", "title": "Откриха 500 грама експлозиви, скрити в детска играчка в багажника на микробус"}
{"url": "https://www.24chasa.bg/novini/article/7595780", "text": "Мениджърът на верига болници в Пловдив д-р Невен Енчев, който е близнак на пластичния хирург на звездите д-р Ангел Енчев, е катастрофирал преди минути. Сблъсъкът между черния му брандиран ситроен и още два автомобила, между които Ауди А 4, е станал на бул. \"6 септември\" в района на кръговото кръстовище с ул. \"Владая\". Автомобилът на д-р Невен Енчев не е пострадал много, но е откаран с Пътна помощ, твърди Трафикнюз. На място са полицаи, които изясняват причината за катастрофата. Според близки на здравния мениджър самият той няма наранявания. ", "date": "2019.08.07", "title": "Близнакът на д-р Енчев катастрофира в Пловдив"}
{"url": "https://www.24chasa.bg/novini/article/7595795", "text": "Забранената зона край Чернобил се радва на бум в туризма, благодарение на успеха на сериала на HBO, посветен на ядрената авария през 1986 г. Въпреки това, едно твърдение от лентата - че съветските екипи, ликвидиращи последиците от аварията изпиват тонове водка, за да помогнат на телата си да се борят с радиацията, се оказва не само погрешно, но може да бъде и смъртоносно. Туристите, посещаващи Чернобил, които планират да пият водка, за да се „защитят от радиация“, всъщност са изправени пред по-големи рискове за здравето си, предупредиха медицински експерти на конференция в Москва информира  \"Не вземайте никаква водка със себе си\", каза Наталия Шандала, заместник-директор по науката и биомедицинските технологии във Федералния медицински и биофизичен център в Бурназян. Владимир Клочков, главен изследовател по радиационна безопасност в Центъра в Бурназян, който участва в операцията по овладяване на ситуацията в Чернобил през 1986 г., заяви, че няма медицински доказателства, които да подсказват, че водката е добра защита срещу радиоактивния стронций. „Когато пристигнах в Чернобил на 17 май, не ни беше дадено сухо вино, въпреки че имаше бира. По-късно, през юни, в зоната е въведен „сухият режим“. Причината е много проста - консумацията на алкохол доведе до много автомобилни катастрофи и други инциденти“, припомни Клочков. „От тази гледна точка не е препоръчително да вземате алкохол със себе си на екскурзията. Когато човек е трезвен, той е в състояние правилно да прецява ситуацията около себе си“, подчерта ученият. Районът на Чернобилската ядрена авария стана обект на засилен интерес след успеха на критичния сериал на НВO „Чернобил“ в началото на тази година. Едно от най-известните погрешни схващания от сериала е, че всички екипи постоянно пият водка. Сцени от лентата показват случаи, в които алкохолът е бил консумиран в големи количества. Както обаче казаха бившите членове на екипа, които са гледали сериала, частта с изпиването на тонове водка са чист мит и пример за „художествена измислица“ от създателите на сериите. Миналия месец украинският президент Владимир Зеленски подписа указ за създаването на \"зелен коридор\" за учените, историците и туристите, които посещават региона. В средата на юли беше завършен новият саркофаг, финансиран от Европейския съюз. Той обхваща стария саркофаг, построен в края на 1986 г., за да покрие разрушения реактор номер четири и да предотврати изхвърлянето на неговата смъртоносна радиация. Чернобилската ядрена катастрофа става в нощта на 25 април 1986 г. и е причинена от експеримент, симулиращ прекъсване на тока. Той е управляван от заместник-директора на системата, който грубо нарушава правилата за безопасност и изключва множество системи за компютърна сигурност. Това води до неконтролирана реакция и парна експлозия, последвана от графитен пожар. При инцидента умират 4000 души, най-вече от ракови заболявания, сочат данни на Световната здравна организация. Аварията замърси около 50 000 квадратни километра територия в северна Украйна и до 20% от площта на Беларус.", "date": "2019.08.07", "title": "Експерти: Не взимайте със себе си водка, ако сте на екскурзия край Чернобил"}
{"url": "https://www.24chasa.bg/novini/article/7595813", "text": "Писането на журналистическо заглавие не е лесна задача. За мнозина обобщаването на статия от 2 хил. думи в няколко символа се оказва трудност, дори да са в бранша от години. В подобна ситуация изпаднаха и редакторите на водещия американския всекидневник „Ню Йорк Таймс”. В началото на седмицата реномираното издание си навлече гнева на читателите като промени заглавие на първа страница в материал за изказването на президента Доналд Тръмп след масовите стрелби в щатите Охайо и Тексас. „Тръмп призовава за Обединение срещу Расизма” (Trump Urges Unity vs Racism) – това заглавие на 4 колони стоеше на заглавната страница на печатното издание на вестника, който трябваше да излезе във вторник, предаде  . Критиците на администрацията на Тръмп и членовете на Демократическата партия бяха сред основните гласове, които моментално скочиха срещу изданието. След корекция във второто издание, Америка получи ново заглавие – „Осъждаме омразата, но не и оръжията” (Assailing Hate but not Guns). От нюйоркското издание отговориха на критиките. Като причина за „сбърканото” и сменено заглавие те посочват динамичната обстановка и наситеност на речта на президента Тръмп. „Публикациите в социалните мрежи бяха обсъдени от редакторите на вестника и всички те правилно посочваха, че заглавието не отразяваше адекватно историята. Ние сме горди от работата на репортерите и редакторите, които работиха по масовата стрелба, г-н Тръмп и расовите проблеми. Но се съгласяваме, че заглавията са от изключителна важност и в този случай трябваше да се справим по-добре”, посочва зам.-изпълнителният редактор Мат Пърди. Американските журналисти са на мнение, че дори технически да е вярно, първоначалното заглавието по никакъв начин не отговаря на реториката и скорошните расистки изказвания на президента Тръмп. В речта си след стрелбите, при които загинаха 31 души, Тръмп осъди насилието и расовата омраза. „Нацията ни трябва да изкорени расизма, фанатизма и бялото превъзходство”, заяви държавният глава. Според „Вашингтон Пост” президентът използва стереотипи, от които, пък, често гледа да избяга. Освен това пропуска да спомене и собствените си коментари и скандални изказвания, които повдигнаха много въпроси сред американския политически елит. Най-интересното в речта на държавния глава беше, че той се опита да прехвърли проблема с огнестрелните оръжия в САЩ върху хората с психични разстройства, вместо на липсата на контрол. „Психично болните и омразата дърпат спусъка, не оръжията”, изтъкна той. Мнението на журналистите е, че така Тръмп казва, че расизмът не стои в основата на проблема, а е по-скоро средство, което подбужда насилие. WaPo счита коментарите на Тръмп за новина, именно, защото в предишни трагични случаи, като този в Шарлотсвил през 2017 г., той беше по-умерен и сдържан в раздаването на присъди като заяви, че и двете страни са виновни за инцидента. По време на изказването си преди дни, Тръмп се позова на няколко потенциални решения за справяне с проблемите на психично болните, социалните мрежи и насилствените видеоигри, но не даде конкретен отговор на въпроса с расизма в страната. Преди няколко седмици президентът призова четири цветнокожи дами от Конгреса да се върнат в „корумпираните и упаднали държави”, от които са дошли. Според американските издания именно тези думи на държавния глава са изключително удобни и дават възможността на хората да чуят това, което искат. Но в много от случаите думите му са противоречиви. А всеки опит от страна на медиите да дадат гласност на противоречията – завърша със заплахи за съд. „Лошото заглавие беше написано за добра история, която съдържаше всички нюанси. Разбира се да обхванеш толкова материал в малко пространство (заглавието) не е лесна задача за редакторите”, допълва Аарън Блейк от вашингтонския вестник.", "date": "2019.08.07", "title": "\"Ню Йорк Таймс\" подмени заглавие заради Тръмп, навлече си куп критики"}
{"url": "https://www.24chasa.bg/novini/article/7595820", "text": "Британският въздушен превозвач Бритиш еъруейз (British Airways) отмени днес близо 100 полета от и до лондонските летища, тъй като системата за регистрация на пътниците бе засегната от компютърен проблем, предаде \"Асошиейтед прес\". Авиокомпанията съобщи, че \"проблем със системата\" е предизвикал забавяния и отмяна на полети на къси разстояния от летищата \"Хийтроу\", \"Гетуик\" и \"Лондон Сити\". предава  . \"Бритиш еъруейз\" съобщи, че разчита на резервни и ръчни системи. Отменени са 81 полета от и до \"Хийтроу\" и 10 полета на \"Гетуик\", като са засегнати около 15 000 пътници. Над 200 други полета имат закъснения. Авиокомпанията, собственост на \"Интернешънъл еърлайнс груп \" (International Airlines Group), съобщи, че работи възможно най-бързо за отстраняване на проблема, довел до отмяната и до закъснения на полети на къси разстояния от лондонските летища, допълва \"Ройтерс\". В комюникето на \"Бритиш еъруейз\" се допълва, че компанията предлага на клиентите, направили резервации за засегнатите дестинации, да презаверят билетите си за друг ден. Авиопревозвачът отбеляза, че някои полети се изпълняват, но посъветва клиентите си да проверяват сайта на компанията за информация за полетите преди да дойдат на летището.", "date": "2019.08.07", "title": "\"Бритиш еъруейз\" отмени около 100 полета заради компютърен проблем"}
{"url": "https://www.24chasa.bg/novini/article/7595833", "text": "\"В една безпристрастна история Живков ще бъде звезда, защото за своята България, като Ботев докрай изгоря\", пише на некролози на бившия Първи Тодор Живков, разлепени из Смолян. На възпоменанието са отбелязани годините на раждане и смъртта му, както и че от 1956 до 1989 г. е бил партиен и държавен ръководител. Става въпрос за единични бройки. Некрологът е подписан от инж. Петко Коцев „Човек от народа“ и симпатизанти от Смолян. В Смолян не бе открит човек с такова име и вероятно е изпратено на симпатизанти да разлепят тук там некролози.. Инж. Петко Коцев е чел това свое авторско стихотворение на честване на рождения ден на Тодор Живков в Правец през 2002 г. Целият му стих гласи: Той беше човек от народа с голяма кристална душа, отдаде му всичко, що има и скромно напусна света. В една безпристрастна история Живков ще бъде звезда, защото за свойта България кат Ботев докрай изгоря“. Пред бтв тогава инженерът поет заявява, че не е член на никоя партия, но докато е жив ще почита Тодор Живков. През 2011 г. „Дума“ публикува друго стихотворение написано за 90 годишнината от рождението на Тато на същия инж. Петко Коцев: За него битуват легенди... Дошъл преди век на света на 7 септември във Правец. След време оглави властта. През ерата \"Живков\" народът превърна в рай свойта страна, построи стотици заводи, на запада грабна ума. Със свойта продукция бяхме известни далеч по света, задминахме мощни държави, а днеска сме бедна рая... Разграбиха всички богатства, що хищно око им съзря, и днеска живеят в палати, смениха строй, герб, знамена. В едно не успяха обаче - Живков се върна дома, макар и с разклатено здраве, и по-късно напусна света. Но въпреки че бе детрониран той си остана звезда, защото бе син на народа, за честните хора - баща.", "date": "2019.08.07", "title": "Некролози на Тодор Живков са разлепени из Смолян (Снимки)"}
{"url": "https://www.24chasa.bg/novini/article/7595838", "text": "Наркоразпространител влиза за две години в затвора, съобщи Темида. Състав на Окръжен съд – Русе е осъдил 27-годишния В. К. на едно общо наказание от две години лишаване от свобода при първоначален общ режим на изтърпяване и глоба в размер на 6000 лв. Подсъдимият се признал за виновен и по двете обвинения и делото протекло по реда на съкратеното производство, което довело и до смекчаване на присъдата. Първото деяние на наркодилъра е било извършено в периода 17 септември до 11 декември 2018 год. в гр. Русе. В условията на продължавано престъпление – на пет пъти, без надлежно разрешително, В. К. е придобил и държал с цел разпространение високорискови наркотични вещества – метамфетамин и марихуана на обща стойност почти 3000 лв., от които чрез продажба на 16 октомври 2018 год. разпространил на Б. Б. марихуана 0,1225 грама с активен компонент тетрахидроканабинол – 13 % (тегловни) на стойност 0,73 лева. За това престъпление съдът му е наложил наказание лишаване от свобода за срок от две години и глоба в размер на 6000 лв. Същият размер на наказанието лишаване от свобода е бил определен и по второто обвинение – за това, че на 11 декември 2018 год. в гр. Русе, придобил и държал газов пистолет, конструктивно променен, годен да произвежда единични изстрели и 2 патрона, без да има за това надлежно разрешение. С присъдата се отнема в полза на държавата предмета на престъпленията – наркотичните вещества, огнестрелното оръжие и боеприпасите, както и веществените доказателства: електронна везна и мобилен телефон „Iphone“ със СИМ карта, тъй като са вещи, предназначени и послужили за извършване на първото деяние. Подсъдимият е осъден и да заплати направените по делото разноски в размер на 1189.82 лева. Присъдата може да се обжалва и протестира в 15-дневен срок пред Апелативен съд - гр. Велико Търново. Съгласно чл. 16 от НПК подсъдимият се смята за невиновен до установяване на противното с влязла в сила присъда, припомня Темида.", "date": "2019.08.07", "title": "Наркоразпространител влиза за две години в затвора"}
{"url": "https://www.24chasa.bg/novini/article/7595831", "text": "32-годишната порно актриса Катрина Данфорт я грозят 10 години затвор и глоба в размер на 250 000 долара заради предприетия от нейна страна опит да убие съпруга си, като за целта се е договорила с наемен убиец от щата Монтана. Делото срещу нея е образувано още през декември миналата година. През октомври Данфорт е заминала за Монтана, за да се срещне с въпросния убиец, който е бил препоръчан лично от неин приятел. Договорката била за изпълнената задача той да получи 5000 долара. Двамата са се срещнали отново след около месец, когато жената му е предоставила всички негови адреси, снимки и документи, които биха помогнали в покушението. На по-късен етап тя е превела по сметката на мнимия убиец авансово половината сума - 2500 долара като знак на благодарност, че се е съгласил да извърши поръчката. Впоследствие обаче се оказало, че Данфорт е разкрила плановете си пред полицейски служител, който е работил под прикритие, съобщава Канал 3. По-късно тя е задържана и арестувана от федерални агенти на международното летище в щата Вашингтон. Катрина Данфорт е направила в съда пълни самопризнания. Очаква се окончателната присъда да бъде произнесена на 2 декември.", "date": "2019.08.07", "title": "Порноактриса от Монтана нае убиец за съпруга си, той се оказа полицай под прикритие"}
{"url": "https://www.24chasa.bg/novini/article/7595900", "text": "Председателят на Европейския парламент Давид Сасоли написа днес съобщение във Фейсбук с призив за по-ефективни мерки срещу престъпленията срещу жени, като спомена случая с 15-годишната Александра, която беше отвлечена и убита в южния румънски град Каракал, съобщава Медиафакс. Сасоли публикува на страницата си във Фейсбук статия от италианския в. \"Република\", в която се разказва за случая от Каракал, който потресе цяла Румъния. Статията съдържа и няколко реплики от разговорите на Александра Мачешану с операторите на телефон 112, предаде БТА. Председателят на ЕП изтъква, че този случай е ужасил не само Румъния, но и цяла Европа. \"Да чуеш гласа на 15-годишната Александра Мачешану, която напразно търси помощ на спешния номер 112, е болезнено и ужасява не само Румъния, но и цяла Европа. Приемането на все по-ефективни политики срещу убийствата на жени и насилието срещу жени би трябвало да бъде все повече в центъра на европейските политически и институционални действия. В името на Александра и всички жертви!\", призова Сасоли. Случаят от края на юли доведе до протести и оставката на вътрешния министър Николае Мога, след като стана ясно, че момичето се е обадило три пъти на спешния телефон 112, за да съобщи, че е отвлечено, но полицията реагирала чак на следващия ден. 66-годишният Георге Динка бе задържан за убийството. В дома му бяха открити човешки останки, а ДНК-експертиза доказа, че те принадлежат на Александра, чието тяло мъжът твърди, че е изгорил. Той признал пред следователите за убийството на още едно момиче - 18-годишната Луиза Меленку, която изчезна през април.", "date": "2019.08.07", "title": "Шефът на ЕП Давид Сасоли: Историята на убитата 15-годишна румънка потресе Европа"}
{"url": "https://www.24chasa.bg/novini/article/7595843", "text": "Бегачът Тодор Димитров – \"Ел Капитан\", развя рано тази сутрин българското знаме в Ню Йорк.  Той завърши най-дългото състезание в света \"Шри Чинмой Себенадминаване 3100 мили\" за 51 дни 17 часа 8 минути и 38 секунди и стана един от 44-те бегачи финиширали успешно през 20-годишната история на надпреварата. Тодор се класира на 40-то място. Само 6 дни преди края, Тодор беше на място, на което никой бегач не желае да бъде на този етап от състезанието. Той имаше изоставане от 32 мили или 51,5 км, но ето че той влезе в надпревара с времето и волята и успя да пробяга разстоянието от почти 5000 км. В едно от последните си интервюта Тодор казва „Когато приключа, се надявам да осъзная всичко, което се е случило.” Очаква се Тодор Димитров да се завърне на родна земя на 12 август, за да разкаже своя подвиг да бъде 44 в света света успял да изтича състезанието - едно доказателство за удивителната природа на човека, за неговия неограничен потенциал.", "date": "2019.08.07", "title": "Българин пробяга най-дългото състезание в света (Снимки)"}
{"url": "https://www.24chasa.bg/novini/article/7595962", "text": "Европейският съюз не смята да подкрепи едностранните ограничителни мерки на САЩ срещу Венецуела, каза на брифинг в Брюксел днес говорителят на Европейската комисия Карлос Руис де Гордехуела, цитиран от ТАСС и БТА. \"Нашата позиция относно санкциите на САЩ остава пределно ясна. Ние обикновено не коментираме това, но винаги се обявяваме срещу екстериториално прилагане на едностранни мерки\", каза той. Говорителя на ЕК отбеляза също, че вече действащите санкции на ЕС срещу Венецуела имат целенасочен характер и са само персонални ограничения срещу редица представители на ръководството на страната. Според него ЕС може да съкрати или да разшири своя черен списък срещу Венецуела в зависимост от политическата ситуация, но не смята да въвежда никакви санкционни мерки, които могат да влошат положението на населението. Президентът на САЩ Доналд Тръмп в понеделник подписа изпълнителен указ, който напълно блокира собствеността на венецуелското правителство, намираща се под американска юрисдикция, и въвежда забрана да му се предоставят всякакви финансови средства, стоки и услуги. Указът влезе в сила от 5 август и засяга активи на всички ведомства на венецуелското правителство, както и на венецуелската централна банка и на държавната петролна компания \"Петролеос де Венесуела\". Вестник \"Вашингтон пост\" отбеляза по този повод, че указът на Тръмп фактически означава \"въвеждане на пълно икономическо ембарго\" срещу Венецуела. А и самият Тръмп отговори утвърдително на въпроси на журналисти дали американските власти разглеждат възможността за налагане на блокада и изолация срещу южноамериканската страна, като се има предвид обемът на чуждестранната помощ, която Каракас получава от Москва, Техеран и Пекин.", "date": "2019.08.07", "title": "ЕС няма да подкрепи санкциите на САЩ \nсрещу Венецуела"}
{"url": "https://www.24chasa.bg/novini/article/7595949", "text": "Президентът Доналд Тръмп съобщи, че САЩ са започнали преговори с Южна Корея, за да плаща тя по-голяма сума за престоя на разположените на нейна територия около 28 500 американски войници, които помагат за поддържането на сигурността й заради заплахата от Северна Корея, предаде Ройтерс, цитирана от БТА. \"Започнаха преговори за по-нататъшно увеличаване на плащанията за САЩ. Южна Корея е много богата страна, която сега се чувства задължена да даде приноса си за за военната защита, която й осигуряват САЩ\", написа Тръмп в Туитър. През февруари САЩ и Южна Корея подписаха временно едногодишно споразумение за увеличаване на плащанията на Южна Корея за американските военни до 927 милиона долара, което е увеличение с около 70 милиона спрямо дотогава плащаната сума.", "date": "2019.08.07", "title": "САЩ преговаря с Южна Корея да плаща повече за престоя на американските войски на своя територия"}
{"url": "https://www.24chasa.bg/novini/article/7595985", "text": "Пореден успех за България в областта на математиката: 36 българчета от пет училища в страната извоюваха общо 26 медала на състезание в Дърбан, Южна Африка. Отборите са съставени от деца между 12 и 16 години и са от училища в София, Варна и Бургас, информира  Младите математици се прибраха с 5 златни, 13 сребърни и 8 бронзови медала от индивидуалното състезание в Южна Африка. България се пребори с конкуренцията на 27 държави. \"Първо, има индивидуално, а после отборно. На индивидуалното има 12 задачи с отговор и после 3 задачи за описване, които са само за 2 часа. По-лесно е да си в отбор, защото има кой да те покрие, ако нещо сгрешиш\", обясни Ивайла. \"Залага се на бързината като трудност. Дават сравнително много задачи за кратко време. Целта е да се намери възможно най-бързото решение без да се изпада в подробности. Има няколко такива състезания през годината и това е едно от тях\", допълни Иван. Децата прекараха в Южна Африка 6 дни, в които успяха да се докоснат до друга култура и да завържат нови приятелства. Крон Ви До коментира: \"Идеята на състезанието е да се направят контакти освен да се решават задачи. Имаме и допълнителна награда за приятелски настроен отбор\".", "date": "2019.08.07", "title": "26 медала спечелиха БГ ученици на състезание по математика в РЮА"}
{"url": "https://www.24chasa.bg/novini/article/7595103", "text": "Преговорите между Турция и САЩ за планираната \"безопасна зона\" в Североизточна Сирия са \"позитивни и доста конструктивни\" и Съединените щати се доближават до становищата на Анкара по въпроса. Това заяви турският министър на националната отбрана Хулуси Акар, цитиран от Анадолската агенция. Акар посочи, че плановете на Турция за зона за сигурност в Сирия, включително за военно разгръщане, са завършени и че Анкара е казала на САЩ, че би предпочела да действат заедно. В публикацията, цитирана от Ройтерс, министърът заявява още, че се очаква до няколко часа да приключат преговорите между Турция и САЩ в Анкара, предава БТА. Дълбоките различия между двете страни за обхвата и командването на зоната подсилиха перспективата за военна операция на Турция в Сирия, отбелязва агенцията.", "date": "2019.08.07", "title": "Преговорите между САЩ и Турция за безопасна зона в Сирия приключват до няколко часа"}
{"url": "https://www.24chasa.bg/novini/article/7595130", "text": "\"Екиуифакс\" (Equifax) 2017, \"Мариот\" (Marriott) 2018, \"Кепитал уан\" (Capital One) 2019. Пробивите в бази данни чрез хакерски атаки са стресиращо обичайни в наши дни и лични подробности за вас могат да доведат до кражба на идентичност, като кандидатстване за заем или кредитна карта от ваше име. Трудно е обаче вината да бъде приписана на конкретно проникване, тъй като най-умелите престъпници комбинират данни от многобройни атаки, за да се представят по-убедително за вас. \"Ето защо измамата може да представлява емоционален проблем\", каза Кайл Марчини, специалист по справяне с измами във финансовата изследователска група \"Джавелин\" (Javelin). \"Сполетява ни като гръм от ясно небе и няма начин да разберем откъде е дошла или какво е трябвало да направим, за да я предотвратим\". Макар че броят на регистрираните пробиви леко е спаднал миналата година до 1244, според неправителствения Ресурсен център за кражбите на самоличност (Identity Theft Resource Center), общият брой на изтеклите документи се е увеличил повече от два пъти до 447 милиона. Това свидетелства, че хакерите се фокусират върху по-големи организации с по-големи плащания. Числата за миналата година включват проникване в лични данни за около 383 милиона гости на хотелите \"Мариот\", за което разследващите подозират китайското правителство. Криминални банди често купуват масиви от лични данни, придобити чрез многократни хакерски атаки, за да извършват измами. Идеята е да се събере достатъчно информация, за да се премине успешно през проверките на самоличността и автентичността, прилагани от банките и други институции. Една база данни с вашия социалноосигурителен номер може да съдържа ваш стар адрес, но хакерите просто могат да вмъкнат настоящия от по-актуална база данни. \"Въртим се в порочен кръг\", каза Ева Веласкес, главен изпълнителен директор на Ресурсния център. \"Ние записваме, засичаме и употребяваме все повече и повече отделни факти и подробности (data points) за конкретно лице, за да се борим с измамите и да удостоверяваме автентичността на самоличността. Това на свой ред прави данните още по-ценни за крадците, така че те увеличават усилията да придобият тези данни\". Измамните тегления от банкови карти са относително лесно възстановими и законодателството в САЩ ограничава финансовата отговорност за потребителите на кредитни карти. Но справянето с измамите, свързани с нови банкови сметки, е много по-трудно. Според \"Джавелин\" средностатистическите жертви прекарват по 18 часа в уреждане на последиците, включително да убеждават колекторски агенции и агенции за кредитен рейтинг, че сметките всъщност не са техни. И в крайна сметка изхарчват стотици долари от джоба си. По данни на \"Джавелин\" над три милиона пълнолетни граждани на САЩ са станали жертва на измама с нова банкова сметка миналата година, близо три пъти повече, отколкото през 2013 г. Това увеличение може да се обясни до голяма степен с кумулативния ефект от проникването в бази данни и типа на открадната информация. Докато номерата и паролите на кредитните карти може да се променят, рождените дати и социалноосигурителните номера си остават същите до края на живота ви. А номерата на американските паспорти са валидни около 10 години. Хакерите от атаката през 2017 г. срещу фирмата за кредитен мониторинг \"Екуифакс\" (Equifax) научават тези данни или част от тях за 147 милиона души. Миналия месец \"Екуифакс\" се съгласи да заплати най-малко 700 милиона долара за извънсъдебни споразумения. Само няколко дни по-късно банката \"Кепитал уан\" (Capital One) призна за проникване в лична информация за 106 милиона притежатели или кандидатстващи за нейни кредитни карти в САЩ и Канада. Данните включваха декларации за доходи, кредитни досиета и баланси по сметки. Макар от \"Кепитал уан\" да твърдят, че не вярват информацията да бъде използвана за измама, пробивът още повече засили опасенията от изтичането на данни - в случая поради вида на информацията, необходима за кандидатстване за кредитна карта. \"Всеки пробив повишава риска, защото изтичат различни парченца информация\", каза Дипак Пател, вицепрезидент във фирмата за киберсигурност \"Периметър Екс\" (PerimeterX). Освен за финансови цели, личните данни може да бъде полезна за телемаркетинг и схеми с имейл фишинг, при което измамниците се опитват да ви излъжат, като твърдят, че вече ви познават. Освен това престъпниците, въоръжени с тези данни, могат да се представят за вас в телефонни разговори с финансови институции, за да получат паричен превод или да сменят имейл адрес. Можете да предприемете предпазни мерки, например като замразите кредитната си линия, което ще попречи на крадците да вземат нови кредитни карти или заеми от ваше име. Сега това е безплатно, обаче ще трябва да я размразите временно, ако кандидатствате за нова кредитна карта или заем. Можете също така да се абонирате за услуга за кредитен мониторинг, която ви предупреждава, щом някой влиза в кредитното ви досие - нещо, което предшества откриването на нова сметка. Има и услуги за защита на самоличността (ID), които сканират нелегалния интернет за признаци, че вашите лични данни са обявени за продан. Някои от тези услуги се предлагат безплатно за клиенти, станали жертва на пробив в лични данни, включително този в \"Екуифакс\". Но според Джейсън Уанг, основал \"ТруВолт\" (TrueVault), за да помага на компании в защитата на данни, потребителите не могат да направят почти нищо, след като веднъж данните им са изтекли в интернет пространството. По-добър подход, смята той, е да се минимизира видът на данните, съхранявани на сървърите - нещо, което един закон за защита на личните данни в Калифорния може би ще постигне, ако влезе в сила, както е предвидено, на 1 януари. Друга възможност е потребителите да търсят информация от компаниите какви данни за тях имат и да искат заличаването им. Компаниите не са длъжни да направят нищо, освен ако не получат изрично подобно искане. /От БТА/", "date": "2019.08.07", "title": "Кражбата на самоличност трудно може да се припише на хакерски достъп до лични данни"}
{"url": "https://www.24chasa.bg/novini/article/7595147", "text": "Пътниците от централната железопътна гара в Хелзинки са били евакуирани заради запален фризер, съобщава  , позовавайки се на информация от спасителната служба във финландската столица. Няма съобщения за пострадали хора. На място работят девет бригади от противопожарната служба.                                                                                                                                                                                                                                                                                                                       ", "date": "2019.08.07", "title": "Евакуация на централната гара в Хелзинки"}
{"url": "https://www.24chasa.bg/novini/article/7595140", "text": "Черна гора и Сърбия си делят първенството в Европа по брой на оръжията на човек от населението, съобщава черногорската телевизия РТЦГ. На 100 души в Черна гора и Сърбия се падат 39,1 броя огнестрелно оръжие, показват резултати от проучване на базираната в Женева независима организация Смол армс сърви. Според проучването най-много огнестрелно оръжие на човек от населението имат американците - 46 процента от общо 857 милиона броя, притежавани от цивилни в света през 2017 г., са били собственост на граждани на САЩ, предава БТА. В Европа броят на огнестрелните оръжия на човек е три пъти по-малък от този в САЩ. След Черна гора и Сърбия най-много оръжие има в Кипър - 34 на 100 души, следван от Финландия, Исландия и Босна и Херцеговина.", "date": "2019.08.07", "title": "Черна гора и Сърбия са първи в Европа по брой оръжия на човек от населението"}
{"url": "https://www.24chasa.bg/novini/article/7595171", "text": "Депозитите на сектори Нефинансови предприятия и Домакинства и Нетърговски организации, обслужващи домакинствата (НТООД), в края на юни 2019 година са 10.190 млн. броя, съобщава Българската народна банка. Тези депозити намаляват на годишна база със 1.7 на сто при годишно понижение от 2.7 на сто в края на март 2019 година. Общият им размер e 76.300 млрд. лева и нараства с 6.4 на сто на годишна база. В края на юни 2019 г. спрямо края на предходното тримесечие броят на депозитите намалява с 0.2 на сто, а размерът им се увеличава с 0.7 на сто. Депозитите на сектор Нефинансови предприятия в края на юни 2019 г. са 600 хил. броя, което представлява спад от 4.7 на сто спрямо края на същия месец на 2018 г. при годишно намаление от 4.6 на сто в края на март 2019 година. В края на второто тримесечие на 2019 г. размерът на тези депозити е 23.247 млрд. лева като на годишна база той нараства с 2.6 на сто при 7.8 на сто годишно повишение в края на предходното тримесечие. Спрямо края на март 2019 г. броят на депозитите на нефинансовите предприятия се увеличава с 0.6 на сто, а размерът им намалява с 0.5 на сто. В края на второто тримесечие на 2019 г. броят на депозитите на сектор Домакинства и НТООД е 9.591 млн., като намалява на годишна база с 1.5 на сто. Размерът на тези депозити в края на юни 2019 г. е 53.053 млрд. лева, като нараства на годишна база с 8.2 на сто. В края на юни 2019 г. спрямо края на предходното тримесечие броят на тези депозити намалява с 0.3 на сто, а размерът им се повишава с 1.3 на сто. Кредитите на сектори Нефинансови предприятия и Домакинства и НТООД към края на второто тримесечие на 2019 г. са 3.098 млн. броя. На годишна база те нарастват с 1.8 на сто. Общият им размер e 56.574 млрд. лева, като той се повишава с 6.1 на сто на годишна основа. В края на юни 2019 г. спрямо края на предходното тримесечие броят на кредитите нараства с 0.2 процента, а размерът им - с 1.9 на сто. Кредитите на сектор Нефинансови предприятия в края на второто тримесечие на 2019 година са 151 хил. броя. В края на юни 2019 г. те спадат на годишна база с 1.3 на сто. Размерът на тези кредити е 33.833 млрд. лева, което представлява нарастване с 4.8 на сто на годишна база. Спрямо края на предходното тримесечие броят на кредитите на сектор Нефинансови предприятия нараства с 0.1 на сто, а размерът им - с 1.4 на сто. В края на юни 2019 г. броят на кредитите на сектор Домакинства и НТООД се увеличава с 2 на сто на годишна база, като достига 2.947 млн. броя. Размерът им нараства на годишна база с 8.1 на сто, като достига 22.741 млрд. лева. В края на юни 2019 г. в сравнение с края на март 2019 г. броят на тези кредити нараства с 0.2 на сто, а размерът им - с 2.6 на сто, информира БНБ.", "date": "2019.08.07", "title": "Депозитите на домакинствата в края на юни \nсе покачиха с 8,2 на сто"}
{"url": "https://www.24chasa.bg/novini/article/7595194", "text": "С четири гласа \"за\" и един \"въздържал се\" членовете на Съвета за електронни медии утвърдиха юриста Христо Томов за член на Управителния съвет на Българската национална телевизия. Той влиза в управата на обществената медия на мястото на подалата оставка Зина Трифонова, предаде  . Кандидатурата на Христо Томов е предложение на генералния директор на БНТ Емил Кошлуков. Той заяви, че причината за това е състоянието на телевизията, в която е нужна повече правна експертиза. \"Имаме необходимост да предоговаряме поредица от договори, вече получаваме покани, нотариални дела са заведени\". На свой ред Томов каза: \"11 години работя в Министерство на финансите и по стечение на работата, която съм заемал там, са обсъждани такива въпроси, които касаят чисто финансови взаимоотношения, бюджета, финансовата дисциплина. В тази насока също бих могъл да бъда полезен\". Председателят на СЕМ София Владимирова се обърна към Томов: \"Да бъдете справедлив коректив на генералния директор, да бъдете в негова помощ и в помощ всъщност на БНТ\".", "date": "2019.08.07", "title": "СЕМ утвърди юриста Христо Томов за член на Управителния съвет на БНТ"}
{"url": "https://www.24chasa.bg/novini/article/7594214", "text": "Брат подозира брат си в убийството на баща им - кой е виновен за смъртта на възрастния мъж, ще реши съдът. Дотогава единият е в затвора, а другият - в Англия, където живее със семейството си. Потресаващата история за убийство във Варна излезе на бял свят едва след като единият син на жертвата подаде сигнал в прокуратурата и се наложи да бъде ексхумирано тялото на бащата. А малко след това последва и арест на заподозрения. По-странното в случая е, че Въпреки че без притеснение говореха за трагедията, те предпочетоха да останат анонимни: “Възрастни хора сме, нас кой ще ни пази?” 81-годишният Стоян Чобанов и 46-годишният му син Диян живеели в бл. 129 във варненския кв. “Младост”. Другият син на Стоян - Васил, от много години живее със семейството си в Англия. Сега в апартамента, в който се е разиграла драмата, няма никой. “Диян порасна тук. Ожени се още преди да влезе в казармата, и му се роди момиче, ама после се разведоха с майката. Тя - бившата му жена, сега си има друго семейство. Баща му и майка му, като се пенсионираха, отидоха да живеят на село. Идваха тук от време на време. Преди 4 г. обаче майка му почина при катастрофа и баща му остана да живее тук с Диан. Дъщеричката вече е голяма. Идваше да види дядо си, говореха си по телефона. Стоян в началото беше съвсем добре. Излизаше пред блока, говореше със съседи, ходеше до магазина. Лошото е, че и Всички бяха пропищели от скандали и силна музика.” Това разказа възрастна жена от другия вход. Съседите на двамата твърдят, че Стоян вземал голяма пенсия, някои даже говорят, че била 1000 лв. “Пътуваше навремето по корабите. Не са им липсвали пари. А и Диян беше добър майстор - извършваше всякакви строителни работи. Нямаше постоянна работа към някоя фирма, но се хващаше на различни обекти и работеше. Невинаги обаче имаше работа. И като му свършеха парите, вземаше от баща си”, каза друг мъж от блока. След редовните запои на баща и син следвали редовни скандали. С времето Стоян започнал да страни от съседите и все по-рядко излизал от дома си. Не говорел с никого. “Не знаем какво е ставало в дома им, но Диян започна да заключва баща си, когато отиваше на работа, а той пък на няколко пъти бягаше от дома - живеят на първия етаж и 3-4 пъти скочи през терасата. Единия път го намериха чак вечерта с полиция, някъде по пътя към Златни пясъци”, твърди съседка.    През декември миналата година възрастният се разболял от двустранна пневмония и останал на легло. Синът му не спирал да пие. На 14 декември рано сутринта съседите отново чули поредния скандал между мъжете. Диян крещял на баща си: “Ще те убия и ще те излежа.” Същия ден Докторът отразил в съобщението за смърт като причина мозъчен инсулт. Всички подробности около погребението били поети от траурна агенция. Диян се обадил на брат си, който пристигнал със семейството си от Англия. Когато се срещнал с траурния агент, чул нещо тревожно. Мъжът обяснил, че докато приготвяли тялото за погребението, забелязали по него и главата на починалия синини и отоци, които трудно могат да се получат от падане в банята, както обяснил Диян. Погребението минало и докато двамата братя говорели, Диян подхвърлил, че трябва да отидат до Трето РПУ да разкаже нещо, но после се отказал. Всичко това накарало брат му да се притесни. Той рядко се прибирал в България, но знаел за запоите на роднините си, за скандалите и предполагал, че се е стигало и до побоища. Затова преди да си тръгне от България, подал сигнал директно във Варненската окръжна прокуратура, като обяснил подробно какви са притесненията му. След сигнала му била образувана проверка. Разследващите се заели да разпитват съседи, срещнали се със служителите на траурната агенция и личния лекар. Така в началото на май тялото на Стоян било ексхумирано и предадено на Съдебна медицина. При последвалата аутопсия патолозите открили счупени ребра, кръвоизливи и други травми. Документирани са 10-ина удара с юмруци по тялото и главата на починалия. А според заключението им При последвалия оглед на апартамента разследващите открили петна от кръв на различни места и предмети в дома. Малко по-късно Диян бил арестуван. “То рано или късно щеше да се стигне дотук. Запоите и скандалите им край нямаха. Алкохолът не прощава, а и явно и друг път е посягал да бие баща си”, коментираха съседи. Преди месец окръжната прокуратура във Варна повдигна обвинение срещу Диян за убийство, извършено по особено мъчителен за жертвата начин, докато баща му е бил в безпомощно състояние. Очаква се съдът да насрочи дата за началото на процеса. Ако бъде признат за виновен, го очаква присъда от 15 до 20 г., доживотен затвор или доживотен затвор без замяна.", "date": "2019.08.07", "title": "Брат предава брат си - подозира, че убил баща им след неспирни запои"}
{"url": "https://www.24chasa.bg/novini/article/7595343", "text": "Два турски сондажни кораба продължават работата си в Източното Средиземноморие, а друг кораб ще се присъедини към тях този месец, съобщи днес министърът на енергетиката Фатих Дьонмез на фона на напрежението между Кипър и Турция във връзка с тези проучвания, предаде Ройтерс. Кипър реагира остро на турските проучвания на въглеводороди в регион, който смята за своя изключителна икономическа зона. Според Кипър тези проучвания нарушават суверенните му права. Европейският съюз подкрепя позицията на Кипър и възложи на Европейската комисия да подготви подходящи мерки в случай, че Турция не прекрати незаконните сондажи. Турция от своя страна отхвърля споразуменията на Кипър с другите средиземноморски страни за морските икономически зони.", "date": "2019.08.07", "title": "Турция: Сондажните ни кораби продължават работа в Източното Средиземноморие"}
{"url": "https://www.24chasa.bg/novini/article/7595336", "text": "\"Три от най-проблемните терени в район „Младост“, които бяха предвидени за застрояване, ще останат зелени площи. Това са имотите до бл. 61 и 68 в озеленяването към бул. „Андрей Ляпчев“; пред бл. 320 на ул. „Атанас Москов“ и ул. „Свето Преображение“ и до бл. 401 и бл. 409 на ул. „Филип Аврамов“. Те ще бъдат разменени със свободни общински терени.\" Това съобщи в профила си във фейсбук столичният кмет Йорданка Фандъкова. Днес собствениците на тези три имота са дали съгласие за това след изключително тежки и дълги преговори. Фандъкова добавя, че продължават разговорите за разрешаване на още два казуса - до бл. 19 и бл. 70 в „Младост 1“. Предстои трите терена да се нанесат в кадастралната карта. Те ще бъдат разменени за общински терени, предвидени за строителство, отдалечени от жилищни блокове и са до магазин „Принцес“ на бул. „Ал. Малинов“. Веднага след това ще бъде завършена процедурата по размяна в общинския съвет, за което, поне засега, имало съгласие от всички политически сили. \"Благодаря на всички, които работиха конструктивно, за да намерим работещи решения, с които да защитим обществения интерес в баланс с правата на собствениците на имоти. Това не са лесни решения, не са нито толкова бързи, колкото искаме, нито стават само с общи приказки\", казва Фандъкова. И напомня, че по нейна заповед от няколко месеца работна група, начело с главния архитект на София арх. Здравко Здравков и представители на всички политически сили са разгледали повече от 30 имота в „Младост“, предвидени за строителство. \"Изработихме критерии за оценка на всеки терен – реализирано озеленяване, изградена алейна мрежа, противоречие на подробния план с общия устройствен план на София, етап на инвестиционното проектиране и други\", обяснява столичният кмет.", "date": "2019.08.07", "title": "Фандъкова: Три градинки в \"Младост\", предвидени за застрояване, остават зелени площи"}
{"url": "https://www.24chasa.bg/novini/article/7595353", "text": "Гръцките власти изпратиха специализирани полицейски части с оборудване за установяване на локация на егейски остров, за да помогнат за издирването на изчезнала британска учена, предаде Асошиейтед прес, цитирана от БТА. Полицията посочи днес, че военен хеликоптер е транспортирал екипа на о-в Икария, където полицаи, пожарникари, служители на бреговата охрана и доброволци издирват изчезналата след сутрешен крос Натали Кристофър, която е астрофизик. Партньорът на британката съобщи вчера за изчезването й. Двамата били на почивка на о-в Икария.", "date": "2019.08.07", "title": "Специчасти помогат в търсенето на изчезналата британка на егейски остров"}
{"url": "https://www.24chasa.bg/novini/article/7595408", "text": "Служители на Първо РУ разкриха двама малолетни, извършили грабеж над дете, съобщиха от полицията. Действия по разследването стартирали през месец май, когато майката на 11-годишно момче заявила в Първо РУ, че в локалното платно на бул. \"Цариградско шосе\" синът й бил заплашен от две непознати момчета, които отнели велосипеда му и се отправили в неизвестна посока. В хода на предприетите оперативно-издирвателни действия в рамките на образуваното досъдебно производство криминалистите установили двамата извършители на деянието - момчета на 12 и 13 години. Събраните материал са докладвани в Софийска районна прокуратура с мнение за налагане на възпитателни мерки на основани чл. 61 от НК.", "date": "2019.08.07", "title": "Двама малолетни заплашили 11-годишен, задигнали му и колелото"}
{"url": "https://www.24chasa.bg/novini/article/7595470", "text": "Депутати в Турция получават заплати по 22 200 турски лири месечно, което се равнява на над 3600 евро. Твърдението е на председателя на Великото национално събрание на Турция Мустафа Шентоп. От трибуната на Меджлиса тези дни той посочи, че \"депутати с такива заплати се оплакват, че не са им достатъчни, за да посрещат разходите си и искат да бъдат увеличени\". Шентоп заяви това, предлагайки въпросът да бъде внесен за обсъждане в Меджлиса. Спорът се разгоря около искане на депутати от управляващата Партия на справедливостта и развитието (ПСР) за увеличение на депутатските заплати. Представители от основната опозиционна Народнорепубликанска партия (НРП) протестираха срещу искането. Според тях заплатите на депутатите от управляващата ПСР надхвърлят 11 пъти минималната месечна заплата в Турция. Размерът на месечното заплащане надхвърля и това на европейските депутати, твърдят те. \"Обикновените турски граждани са принудени да преживяват с 2200 турски лири, а на депутатите на ПСР не им стигат 22 хиляди. За 17 години управление на ПСР турските граждани обедняха в пъти заради погрешните икономически политики на правителството. Избирателят е принуден да преживява с една десета от това, което получават някои депутати. При това положение нямат право да се оплакват, това е кощунство и подигравка с избирателите\", заяви председателят на парламентарната група на НРП Йозгюр Йозел пред секцията на турски език на Дойче веле. Той посочи, че подобни искания на депутатите на ПСР се правят на фона на безработица, която в Турция надхвърля 26 процента. Протестът на основната опозиционна НРП бе подкрепен и от депутатите на прокюрдската Демократична партия на народите. Гаро Пайлан, депутат от тази партия, посочи, че размерът на месечната заплата на турските депутати не трябва да надхвърля 4 пъти минималната заплата в Турция. По думите му, от името на парламентарната група на ПДН са внесли предложение за приемане на закон в този смисъл. По данни на Евростат, Турция се посочва в групата на България, Румъния, Унгария и Литва, където минималната заплата е под 500 евро. Според същия източник месечните заплати на българските депутати надхвърляли 6 пъти минималната заплата за страната. В Турция брутната минимална заплата е 422 евро. ", "date": "2019.08.07", "title": "Турски депутати с по-високи заплати от европейските"}
{"url": "https://www.24chasa.bg/novini/article/7595472", "text": "Столична община ще изгради поетапно 158 места за паркиране на двуколесни превозни средства като велосипеди и тротинетки. Това каза пред журналисти общинският съветник и заместник-председател на транспортната комисия на Столичния общински съвет Зафир Зарков /ГЕРБ/. Предвижда се на етапи да бъдат изградени 42 места в синя зона и още 112 в голямата зелена зона, поясни той. Новите паркоместа в широкия център ще могат да се наемат срещу заплащане от компаниите, които предлагат споделено пътуване и ще бъдат безплатни за всички останали. Зарков посочи, че в Столичната община вече се води дебат за транспорта чрез електрически тротинетки, а Държавната агенция за безопасност на движението в съвсем кратки срокове подготвя проект на наредба, която ясно да регламентира как и къде ще се движат тези превозни средства. Елица Панайотова от \"Зелена София\" посочи, че предстои изграждане на нова велоалея по бул. \"А. С. Пушкин\". Тя трябва да е готова до края на месеца и ще направи връзката с велоалеята по бул \"Цар Борис Трети\" и с тази към Витоша. Обсъжда се в широкия градски център да се дефинира зона за споделено придвижване и на малките квартални улици колите и велосипедите да се предвижват равностойно, поясни Панайотова. Тя отбеляза, че вече има заявен интерес от три компании, които предлагат услугата споделено ползване на електрически тротинетки - две чужди и една българска. От Столична община очакват след като вече услугата я има, на пазара да навлязат и компании за споделено пътуване с велосипеди.", "date": "2019.08.07", "title": "Изграждат поетапно 158 места за паркиране на велосипеди и тротинетки"}
{"url": "https://www.24chasa.bg/novini/article/7594525", "text": "Най-малко 14 души са убити, а близо 150 са ранени при атентат с кола бомба на талибан самоубиец пред полицейски участък в афганистанската столица Кабул днес, предаде Асошиейтед прес. Заместник-вътрешният инистър Хошал Садат каза пред репортери, че 92-ма от ранените са цивилни. Взривът бил толкова мощен, че бил чут в почти цял Кабул. Талибаните съобщиха, че атаката им е била насочена срещу център за наемане на бойци за силите за сигурност. Днешната експлозия идва само ден след като представителят на САЩ за Афганистан и талибаните обявиха за значителен напредък в разговорите за прекратяване на 18-годишната война в Афганистан, които се водят в Доха - столицата на Катар. Дори и по време на преговорите, чийто осми кръг тече в момента, расте броят на цивилните жертви в Афганистан. ООН публикува своя статистика преди два дни, че юли е бил месецът с най-много цивилни жертви от 2017 г. досега. При атаки на бунтовниците през миналия месец са били убити или ранени над 1500 души, които не са свързани с армията или полицията.", "date": "2019.08.07", "title": "Кола бомба избухна в западен квартал на Кабул, поне 14 загинали и 150 ранени (Обновена)"}
{"url": "https://www.24chasa.bg/novini/article/7594922", "text": "Държавният съвет на Китай представи план за опазването и възстановяването на горите в страната, като си постави за цел общата им площ да достигне 200 милиона хектара до 2035 г. Според него до 2020 г. ще бъде изграден специален механизъм за всички райони с естествени гори, а до 2050 г. ще бъде установена напълно функционираща екосистема, която ще играе основна роля в целите за устойчивото развитие на страната, информира  През 1998 г. китайското правителство стартира програма за опазването на естествените гори в 16 провинции, сред които Хейлундзян, Дзилин, Хъбей, Юннан, Хунан и Ляонин. Тя включва ограничения за сеч, защитени територии, презасаждане и редица други политики, чиято цел е да се опазят горите, както и да се намалят рисковете от ерозия и наводнения. В момента Китай има 197 милиона хектара гори. През последните две десетилетия централното правителство похарчи над 400 милиарда юана (57 милиарда щатски долара) за защитата на около 129 милиона хектара от тях.", "date": "2019.08.07", "title": "Китай представи план за опазването и възстановяването на горите"}
{"url": "https://www.24chasa.bg/novini/article/7595480", "text": "Британският премиер Борис Джонсън се готви за битка с парламента заради Брекзит - битка, в която всяка от двете страни е непреклонна, като се надява, че другата ще отстъпи, и която ще подложи на изпитание неписаната конституция на страната. Ако Европейският съюз откаже да предоговори условията за напускането на Великобритания, Джонсън казва, че ще изведе страната от съюза на 31 октомври без сделка за развод. Някои в парламента се твърдо решени да го спрат. Ето някои от вероятните ходове и контраходове. Парламентът, където има малко мнозинство срещу Брекзит без сделка, може да свали правителството на Джонсън с вот на недоверие. Предсрочни избори биха могли да излъчат ново правителство със стратегия или за отлагане на Брекзит, или за отмяна на решението за напускане на ЕС. Джонсън обаче има властта да забави евентуални избори за след 31 октомври, независимо дали е била одобрена сделка за Брекзит. Ако правителството изгуби вот на доверие, има 14-дневен период, в който може да бъде съставен нов кабинет. Ако мнозинството, гласувало против Джонсън, състави алтернативно правителство, то би могло да се опита да продължи членството на Великобритания в ЕС след 31 октомври. Изборният закон, което го позволява, беше приет през 2011 г. и никога досега не е бил изпробван по този начин. Той беше критикуван, че не дефинира точно кой и за какво ще има правомощия през този 14-дневен период. Джонсън би могъл да се аргументира, че не е длъжен да подаде оставка и да реши да стои на поста, докато изборите не станат задължителни, и тогава да ги насрочи за след 31 октомври. Документът, който формулира задължителните и незадължителните правомощия на правителството (laws and conventions), гласи, че през 14-дневния период: \"От премиера се очаква да подаде оставка, когато е ясно, че той или тя няма доверието на Камарата на общините и че алтернативно правителство има доверието\". Но Стивън Лоус, първи парламентарен юридически съветник от 2006 до 2012 г., (глава на правителствения орган, отговарящ за изготвянето на законопроекти), казва, че също като повечето неща в неписаната британска конституция, правилата са отворени за тълкуване, изложени на въздействие от политически сили и трудно приложими в съда. Въпреки че кралица Елизабет назначава премиера и технически би могла да го уволни, това би нарушило неписания закон (convention) монархът да не се намесва в политиката. Джонсън би могъл да се аргументира, че една алтернативна администрация, сформирана с единствената цел да предотврати Брекзит без сделка, не е истинско правителство. Експерти очакват съдебен спор, ако той откаже да подаде оставка. Други твърдят, че парламентът е този, който ще трябва да действа. \"Крайният извод е, че ако премиерът Джонсън не подаде оставка след вот на недоверие при наличие на ясна алтернатива, ще последва \"конституционна криза\", заявиха от компанията \"Джей Пи Морган\". \"По наше мнение е малко вероятно позицията на Джонсън да бъде удържана. Депутатите обаче трябва да действат твърдо и да покажат ясно кой е въпросната алтернатива\". Ако Джонсън не се оттегли, депутатите имат още варианти. Правилникът на парламента се оказа гъвкав и председателят на Камарата Джон Бъркоу наруши прецеденти, за да позволи на противниците на Брекзит да наложат своето. Депутатите ще трябва да изземат от правителството контрола върху парламентарния дневен ред и да променят закона - повторение на подхода, който се оказа успешен по-рано тази година. \"Брекзит без сделка може да бъде предотвратен само със закон, не чрез просто изразяване на парламентарно мнение\", написа в \"Гардиън\" Върнън Богданор, конституционен експерт в лондонския \"Кингс колидж\". Законодателните промени биха могли да съдържат: задължаване на Джонсън да търси отлагане от Брюксел, изрично изключване на Брекзит без сделка или на нов референдум. Графикът за изпълнението на подобен план обаче е сгъстен - парламентът ще заседава само ограничен брой дни до 31 октомври и правителството може да използва контрола си върху парламентарния дневен ред, за да ограничи всяка възможност на опонентите си да действат. (От БТА)", "date": "2019.08.07", "title": "Парламент срещу премиер - може ли да бъде блокиран Брекзит без сделка?"}
{"url": "https://www.24chasa.bg/novini/article/7594938", "text": "Спасителна акция се провежда в Пирин. Група туристи са се изгубили в района на заслон „Спано поле”, предаде  . 9 спасители от планинската служба в Сандански продължават да ги издирват. Акцията тече вече от няколко часа.                                                                                                                                                                                                                                                                                                                       ", "date": "2019.08.07", "title": "Издирват група туристи в Пирин"}
{"url": "https://www.24chasa.bg/novini/article/7594931", "text": "Отделение по нервни болести на УМБЛАСМ \"Н. И. Пирогов\" получи дарение от два вакуум аспиратора и холтер ЕКГ апарат. Това съобщиха от пресцентъра на здравното заведение. Средствата за дарението са събрани от участниците в конференцията QA:Challenge Accepted, организирана от Уебикус ООД. Благодарение на техните общи усилия пациентите в Отделение по нервни болести ще получават необходимата грижа, като най-полезни ще бъдат за тежко болните пациенти за поддържане на хигиена на трахеобронхиалното дърво с добра аспирация на секрети от горните дихателни пътища. Холтер ЕКГ апаратът ще бъде в употреба за пациенти с неясна причина за исхемичен инсулт, когато се подозира кардиогенен произод, както и при пациенти с ОСА за допълнителна оценка. Екипът на отделението, което получи дарението благодари за помощта.", "date": "2019.08.07", "title": "\"Пирогов\" получи два вакуум аспиратора и холтер ЕКГ апарат за лечение на нервни болести"}
{"url": "https://www.24chasa.bg/novini/article/7594844", "text": "Полубрат на 21-годишния стрелец от Ел Пасо Патрик Крусиъс трудно преживява случилото се в местен търговски център в събота, пише \"Дейли мейл\". 30-годишният Остин Крусиъс и Патрик са от общ баща. Мъжът е шокиран от расисткото поведение на брат си. Патрик Крусиъс е обвинен в убийството на 22-ма души и в това, че е ранил 24-ма  в опустошителна масова стрелба в събота в Ел Пасо, Тексас. Преди атаката Крусиъс е публикувал манифест срещу \"испанската инвазия в Тексас\". Остин не се е явил на работа в понеделник, негови колеги казват, че е страда и дълбоко преживява случилото се. Преди години мъжът бил сгоден за мексиканка и подкрепя испаноговорящите в САЩ. Не е ясно дали двамата братя са се познавали, тъй като са живеели твърде далеч един от друг.", "date": "2019.08.07", "title": "Полубрат на стрелеца от Ел Пасо бил сгоден за мексиканка, трудно преживява атаката"}
{"url": "https://www.24chasa.bg/novini/article/7594995", "text": "Три тона автомобилни аксесоари и 11 тона авторемонтно оборудване са  , съобщиха от пресцентъра на ОД на МВР. Сигналът за пламъците в каросерията на камион \"Волво\" със софийска регистрация бил подаден в пожарната в Шумен следобед. Към селото били насочени два противопожарни екипа. На място огнеборците установили, че автомобилът се е запалил по време на движение. Пламъците са изгасени от шестима пожарникари. Спасени от опожаряване са две сгради в близост до мястото на инцидента, както и четири високоволтови електропровода. Причините за пожара се изясняват в досъдебно производство.", "date": "2019.08.07", "title": "14 тона аксесоари и оборудване за коли - изпепелени при пожара на тир край Шумен"}
{"url": "https://www.24chasa.bg/novini/article/7594992", "text": "Прокурорската колегия на Висшия съдебен съвет (ВСС) излезе с позиция, разпространена от говорителя й Даниела Машева, за безпочвените атаки срещу номинирания за главен прокурор Иван Гешев и прокурорите и следователите, които са подкрепили кандидатурата му. \"С тревога и загриженост следим тенденциозните и манипулативни коментари, мнения и негативни публикации, накърняващи доброто име, професионалния авторитет и независимостта на прокурори и следователи\", се казва в декларацията на ВСС. Ето и цялата позиция на съдебните кадровици от прокурорската колегия:", "date": "2019.08.07", "title": "ВСС: Разтревожени сме от тенденциозната кампания срещу Гешев и прокурорите, които са го подкрепили"}
{"url": "https://www.24chasa.bg/novini/article/7594999", "text": "Кражба е извършена от къщата на 73-годишен мъж в Хасково на улица \"Стара планина\". Случаят е регистриран в бюлетина на Областната дирекция на полицията в града. Това е къщата на кмета на Хасково Добри Беливанов, потвърди лично градоначалникът пред  . Сигналът за кражбата е подаден вчера, съобщават от полицията. В жилището е проникнато след разбиване патрона на входната врата посред бял ден - между 8:30 и 12:30 часа във вторник. Задигнати са 3 броя парички - златни пендари. Кметът Беливанов заяви, че снощи до късно е подреждал вещи в жилището си, тъй като всичко било разпиляно. Намерил разхвърлени включително и дрешките на внучката си. По случая е образувано досъдебно производство.", "date": "2019.08.07", "title": "Разбиха къщата на кмета на Хасково, задигнаха му 3 златни пендари"}
{"url": "https://www.24chasa.bg/novini/article/7595014", "text": "От прокуратурата излязоха със становище до прокурорската колегия на Висшия съдебен съвет за статия в електронния сайт - segabg.com, озаглавена “Франтишек – път към висшето прокурорско общество“. Според прокуратурата в нея са представени манипулативни твърдения и неистини за кариерното израстване на прокурор Петров, както и за професионалните качества на Евгения Станкова, прокурор в Специализираната прокуратура.", "date": "2019.08.07", "title": "Прокуратурата сезира ВСС за поредна медийна атака срещу прокурори"}
{"url": "https://www.24chasa.bg/novini/article/7594731", "text": "Един човек е пострадал леко снощи при , предаде Ройтерс. Полицията каза, че става дума за умишлено нападение, въпреки че е твърде рано да се установи кой стои зад него, предава БТА. Експлозията, станала около 22,15 часа местно време, е изпочупила стъклените врати и прозорци и е обгорила металната повърхност на главния вход на сградата. Полицията е отцепила тази сутрин околните улици и на служителите е казано да не доближават сградата. \"Някой го е направил нарочно. Не е било инцидент\", каза главен полицейски инспектор Йорген Берген Сков. \"Взимаме това много на сериозно и снощи започнахме голямо и всеобхватно разследване. Не можем и няма да приемем нападение като това\", добави той. \"Това е възмутително и напълно неприемливо действие\", заяви датският министър на данъците Мортен Бьодскоу в \"Туитър\". Той добави, че сградата е понесла сериозни щети.", "date": "2019.08.07", "title": "Експлозията в датската данъчна служба е била нападение, един е ранен (Обновена)"}
{"url": "https://www.24chasa.bg/novini/article/7595015", "text": "Прокурорите и служителите на Районна прокуратура - Хасково изказват несъгласие към всякакви прояви на натиск и политическо вмешателство върху ВСС при вземането на решение за избор на главен прокурор. Ето и тяхното становище, изпратено до пленума на ВСС:                                                                                                                                                                                                                                                                                                                                ", "date": "2019.08.07", "title": "Районната прокуратура в Хасково с писмо срещу натиска върху ВСС за избор на главен прокурор"}
{"url": "https://www.24chasa.bg/novini/article/7595025", "text": "Шофьор блъсна пешеходка и избяга, съобщиха от полицията. На 6 август в Хасково на ул. \"Преслав\", е станал пътен инцидент между лек автомобил, управляван от 21-годишен мъж от града и пешеходка на 68 години. Водачът, при маневра движение на заден ход, не се е убедил, че пътя зад автомобила е свободен и е ударил намиращата се зад колата жена. Шофьорът е напуснал местопроизшествието и не е уведомил органите на реда. От удара, жената е с фрактура на тазобедрената става на десния крак. Настанена в ортопедично отделение на хасковската болница, без опасност за живота. Водачът на автомобила е установен на домашния си адрес и е задържан. Образувано е досъдебно производство.", "date": "2019.08.07", "title": "21-годишен шофьор блъсна пешеходка в Хасково и избяга"}
{"url": "https://www.24chasa.bg/novini/article/7595032", "text": "Мълния предизвика експлозия на тоалетна чиния в дома на Мерилу Уорд в град Порт Шарлот, щата Флорида, предаде агенция ЮПИ. Собственичката на къщата чула силен гръм откъм двора, след като мълния поразила септичната яма. След попадението се взривила тоалетната чиния на г-жа Уорд, която е вътре в дома й. \"Когато влязох в помещението, оказа се че санитарният фаянс лежи на пода, раздробен на парчета. Отломките бяха изхвърчали навсякъде\", оплака се домакинята, цитирана от БТА. По нейните думи мълнията повредила ВиК инсталацията в дома й и разрушила септичната яма в двора. Мерилу се счита за късметлийка за това, че никой не е ползвал тоалетната по това време. Водопроводчик, който бил повикан да поправи нанесените щети заявил, че мълнията е възпламенила натрупания в септичната яма газ метан, който е предизвикал експлозията в тоалетната на дома.", "date": "2019.08.07", "title": "Мълния взриви тоалетна чиния във Флорида"}
{"url": "https://www.24chasa.bg/novini/article/7595037", "text": "Правителството одобри становище на Министерския съвет по конституционно дело № 8 за 2019 г., образувано по искане на президента на Република България за установяване на противоконституционност и за произнасяне за съответствието с чл. 1, изречение второ от Протокол № 1 към Конвенцията за защита правата на човека и основните свободи и с чл. 17, т. 2 от Всеобщата декларация за правата на човека, на чл. 39б, ал. 1, т. 1 в частта „или обект с национално значение по смисъла на Закона за устройство на територията“ от Закона за държавната собственост и за установяване на противоконституционност на чл. 42а, ал. 3 от Закона за държавната собственост. В правителственото становище е застъпена тезата, че оспорените разпоредби са в пъпно съответствие с изискванията на чл. 17, ал. 5 от Конституцията за извършване на отчуждаване със закон за държавни нужди, които не могат да се задоволят по друг начин след предварително и равностойно обезщетение; не нарушават конституционните принципи за правовата държава по чл. 4, ал. 1 и за равенство на гражданите пред закона по чл. 6, ал. 2 от Конституцията. Разпоредбата на чл. 39б, ал. 1, т. 1 в частта „или обект с национално значение по смисъла на Закона за устройство на територията“ е в съответствие и с чл. 1, изречение второ от Протокол № 1 към Конвенцията за защита правата на човека и основните свободи и с чл. 17, т. 2 от Всеобщата декларация за правата на човека. Правителството реши да предостави безвъзмездно за управление имоти и части от имоти - публична държавна собственост, на Държавната комисия по сигурността на информацията. Имотите се намират в областите Кърджали, Плевен и Варна и досега са били стопанисвани от Министерство на вътрешните работи. Поради отпаднала необходимост за нуждите на МВР, правото на управление върху имотите се отнема от ведомството и се прехвърля на ДКСИ. На община Несебър, област Бургас, се прехвърля безвъзмездно правото на собственост върху имоти - частна държавна собственост. Имотите, намиращи се в землището на гр. Несебър, са необходими за реализацията Обект „Разширение на път с. Кошарица - к.к. „Слънчев бряг“, предвиден с одобрен подробен устройствен план - парцеларен план, и определен за общински обект от първостепенно значение. Община Бургас получава правото на собственост върху девет имота - държавна собственост. Те се намират в местността „Рибарско пристанище“ (бивша местност „Ченгене скеле“) и са с обща площ от 27 391 кв. м. Имотите ще бъдат използвани за реализацията на проекти, свързани с опазването на околната среда, съхраняването на местната културна идентичност и облагородяването на местността. Община Бургас възнамерява да реализира проект „Изграждане на етнографски културно-туристически комплекс“, който ще бъде предложен за финансиране по приоритетна ос 6 „Регионален туризъм“ на Оперативна програма „Региони в растеж“ 2014 - 2020 г. Предвижда се благоустрояване на посочените имоти и изграждане на цялостен културно- туристически продукт с експозиционен и етнографски характер, с обособена зона за площадно пространство, пикник зона и зона за разходки на открито, крайбрежна алея и паркинг за осигуряване на условия за отдих и туризъм на населението и гостите на общината, като до тях ще бъде осигурен широк и свободен достъп. Проектът цели да утвърди и популяризира рибарството като традиционен занаят за региона чрез развитие на морската култура на населението, особено на младата аудитория. Експлоатацията на бъдещия културно-туристически комплекс ще бъде изцяло свързана с популяризиране на нематериалното културно наследство на местната рибарска общност. Така ще се създадат условия и за съхранение на сектор „Рибарство“ и за развитие и запазване на традициите в рибарския занаят. Община Бургас има намерение да реализира и проект „Изграждане на покрита лодкостоянка в акваторията западно от м. „Рибарско пристанище“ (бивша м. „Ченгене скеле“)“, одобрен за финансиране по Програма за морско дело и рибарство, процедура за предоставяне на безвъзмездна финансова помощ BG14MFOP001-1.009 „Рибарски пристанища, кейове за разтоварване, рибни борси и покрити лодкостоянки“. Министерският съвет прие също решение за продажба на имот, собственост на Република България в американския щат Ню Джърси, околия Берген, район Франклин Лейкс, Франклин Фармз, 355 Фрийманс Лейн, парцел № 10, кв. 1107. С приемането на проекта на решение на МС българската държава ще се освободи от имот с отпаднала необходимост, за който към момента се отделя финансов ресурс както за поддръжка състоянието на имота, така и за заплащане на задължителни данъци и такси. Посоченият имот е придобит от българската държава по силата на договор за покупко-продажба от 21.12.1972 г., актуван с Акт за публична държавна собственост № 021/11.03.1999 г. Правителството одобри допълнителни разходи по бюджета на Министерството на културата за 2019г. в размер на 100 000 лева във връзка с продължаването на теренните археологически проучвания на един от най-значимите археологически обекти „Античен град Хераклея Синтика“, м. „Рупите“, град Петрич. „Хераклея Синтика“ е вече добре познат в научните и обществени среди като обект с висока експозиционна стойност и перспективи за социализация. Правителството одобри доклада с резултатите от Неформалната среща на министрите по околна среда на ЕС, проведена на 11 и 12 юли в Хелзинки, Финландия. В рамките на срещата министрите представиха своите виждания за това какъв следва да бъде приноса на Европейския съюз за предстоящата през септември т.г. Среща на върха на ООН за действия по климата. Обсъдени бяха и действията, които следва да се предприемат на европейско ниво в резултат на получените насоки от Европейския съвет през юни т.г. Тама на дискусиите беше също кръговата икономика и постигането на кръгово общество. Акцент беше поставен върху потенциала, които имат решенията в кръговата икономика за справяне с два сериозни проблема - климатичните промени и загубата на биоразнообразие. Правителството одобри проект на Меморандум за разбирателство между Изпълнителната агенция за насърчаване на малките и средните предприятия към министъра на икономиката, Република България и Агенцията за развитие на микро, малки и средни предприятия, Арабска Република Египет. В Меморандума се предвижда двете агенции да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Египет. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. Българската и египетската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и др. Получаването на месечни социални помощи ще се обвърже с редовното посещение на детска градина или училище. Това предвиждат промени в Правилника за прилагане на Закона за социално подпомагане, които бяха одобрени от правителството. Новите разпоредби са във връзка с приетите изменения в законодателството. С приетите промени институциите ще получават информация и ще правят необходимата проверка на фактите и обстоятелствата за отпускане на помощта по служебен ред. Това ще облекчи административната тежест за гражданите, които кандидатстват за социално подпомагане. Във връзка с преустановяването на дейността на Министерството на здравеопазването по издаването на разрешения за лечение в чужбина, закриването на „Фонд за лечение на деца“ и преминаването на съответните дейности към Националната здравноосигурителна каса (НЗОК), считано от 1 април 2019 г. се актуализира механизмът за подпомагане на правоимащите лица за покриване на съответните дневни и квартирни разходи. С промяната се продължава установената дългогодишна практика тези хора да получават съответната финансова помощ от държавата, свързана с разрешаването на здравословен проблем - в случая вече от НЗОК и от Министерството на труда и социалната политика. Правителството одобри изменения и допълнения в Устройствения правилник на Държавната агенция за метрологичен и технически надзор Със Закона за изменение и допълнение на Закона за чистотата на атмосферния въздух на Държавната агенция за метрологичен и технически надзор бяха вменени изцяло нови функции - контрол върху изискванията за качество на твърдите горива, използвани за битово отопление. Посочените дейности са извън обхвата на контролната дейност, упражнявана от Агенцията до момента на приемането на законовите изменения. С приетите промени в Устройствения правилник се предвижда увеличаване на щатната численост на специализираната администрация, която ще изпълнява новата контролна дейност, както и структурни промени в общата администрация на ДАМТН. Министерският съвет прие постановление за изменение на Наредбата за посочване на нередности, представляващи основания за извършване на финансови корекции, и процентните показатели за определяне размера на финансовите корекции по реда на Закона за управление на средствата от Европейските структурни и инвестиционни фондове. Целта на промените е уеднаквяване на подхода спрямо бенефициентите по програмите, финансирани от Европейския Съюз. Постановлението предвижда въвеждането на всички нови случаи на нарушения, които следва да бъдат квалифицирани от Управляващите органи като нередности и за които следва да бъдат определени и извършени финансови корекции. Въвеждат се изрично и случаи, при които не следва да се определя финансова корекция на бенефициентите, съгласно новоприетите от EК насоки. Измененията са в следствие на Решение на Европейската комисия от 14.5.2019, въвеждащо нови насоки за определяне на финансови корекции, които следва да бъдат извършвани върху финансираните от Съюза разходи в рамките на споделеното управление, в случаи на неспазване на правилата за възлагане на обществени поръчки. Насоките отразяват опита, натрупан при прилагането на предходните насоки относно финансовите корекции за неспазване на правилата за обществените поръчки, приети с Решение на Комисията от 19 декември 2013 г. и изясняват нивото на корекциите, които следва да се прилагат в съответствие с принципа на пропорционалност и Директиви 2014/24 /ЕС, 2014/25 /ЕС. С Решение на Министерския съвет се изменя Наредбата за условията и реда за извършване на оценка на въздействието върху околната среда (ОВОС), Наредбата за условията и реда за извършване на екологична оценка на планове и програми, Наредбата за условията и реда за издаване на Комплексни разрешителни и Наредбата за предотвратяване на големи аварии с опасни вещества и за ограничаване на последствията от тях. Целта е в подзаконовите нормативни актове да бъдат отразени последните промени в Закона за опазване на околната среда (ЗООС) от 27.11.2018 г. Така ще бъде уреден редът и механизмът за провеждане на обединената процедура при инвестиционно предложение, което подлежи на задължителна ОВОС, комплексно разрешително и/или доклад за безопасност в случаите, когато едно предприятие е с висок рисков потенциал. С измененията на наредбите се намаляват сроковете за произнасяне на всеки един етап от общата процедура от страна на компетентния орган, както и задължителните за представяне документи и информацията. Промените оптимизират реда и условията на процедурите, както и дейността и начина на работа на комисиите, които осъществяват контрол чрез съвместни проверки на съоръженията и инсталациите класифицирани с нисък или висок рисков потенциал. Правителството пое ангажимент за осигуряване на средства от държавния бюджет в размер до 741 073 600 лева за изпълнение на проект Лот 3.2 „Крупник-Кресна“, ляво платно, от км 375+860 до км 399+500, обходен път на гр. Кресна от км 396+137 до км 401+691=км 397+000 (от Лот 3.3), предвиден за частично финансиране по Приоритетна ос 2 на Оперативна програма „Транспорт и транспортна инфраструктура“ 2014-2020 г. от Кохезионния фонд на Европейския съюз. С част от средствата ще се финансира и рехабилитацията на съществуващия път Е 79 /дясно платно/ от км 376+000 (от Лот 3.1) = 378+300 (по километраж на път I-1 /Е79/) до км 396+137 (по километраж на път I-1 /Е79/). Автомагистрала „Струма“ е част от Ориент/Източно-средиземноморския коридор от основната Транс-европейска транспортна мрежа в отсечката от пътен възел „Даскалово“ до ГКПП „Кулата“ и осигурява пряк маршрут през България към Егейско море. Изграждането на пътния участък ще осигури значително подобрение на пътната мрежа в Югоизточна Европа и ще създаде условия за засилено сътрудничество между страните в южната част на Балканите. Новото трасе ще осигури по-безопасни условия на пътуване и намаляване на времето за пътуване по направлението север - юг на българска територия. Министерският съвет одобри проект на Спогодба между правителствата на България и Туркменистан за международни автомобилни превози на пътници и товари, като основа за водене на преговори. Тя е първата между двете страни в тази област. С подписването на документа ще се даде възможност за размяна на разрешителни за международни превози с автомобилен транспорт. Правителството одобри увеличение на размера на националното съфинансиране за проекта „Модернизация на железопътен участък Костенец – Септември“, финансиран по Механизма за свързване на Европа (МСЕ). Отпуснатите допълнителни средства са в размер на 116 431 166 лева. Модернизацията на жп линията Костенец-Септември е един от четирите железопътни проекти, одобрени за финансиране по МСЕ в периода 2014-2020 г. През 2017 г. Национална компания „Железопътна инфраструктура“ (НКЖИ) стартира обществена поръчка за строителството на участъка. Поръчката се обжалва повече от две години, като последното решение на ВАС от април 2019 г. потвърждава решението на НКЖИ за избор на изпълнител. Към настоящия момент анализите показват, че изпълнението на договора ще излезе извън сроковете за допустимост на разходите на МСЕ и за да продължи финансирането от ЕС, трябва да се увеличи националното съфинансиране за дейностите, които ще се изпълняват след тези срокове. С приетото решение държавата ще гарантира цялостната модернизация на жп линията между градовете Костенец и Септември, която е част от скоростната жп линия, свързваща сръбска граница с пристанище Бургас и границите с Гърция и Турция. Очаква се след 2024 г. над 2,5 милиона души да пътуват по-бързо и комфортно по направлението от София до Пловдив. С реализацията на проекта ще се отстрани един от проблемните участъци на общоевропейската железопътна мрежа в Югоизточна Европа, който към настоящия момент не отговаря на техническите стандарти за пътнически и товарен транспорт. Министерският съвет прие решение за подготовката и произвеждането на изборите за общински съветници и кметове на 27 октомври 2019 г. С решението е възложено координацията по изпълнението на дейностите, свързани с организационно-техническата подготовка на изборите, да се осъществява от заместник министър-председателя по чл. 5, ал. 1, т. 2 от Устройствения правилник на Министерския съвет и на неговата администрация. В решението са включени задължения и отговорности и на други министри, свързани с подготовката и произвеждането на изборите. Възложено е на министъра на правосъдието да издава наказателни постановления в случаите на установяване на нарушения на областните управители по Изборния кодекс.", "date": "2019.08.07", "title": "Вижте какво реши Министерският съвет днес"}
{"url": "https://www.24chasa.bg/novini/article/7595013", "text": "Президентът на Украйна Володимир Зеленски каза, че е разговарял днес по телефона с руския си колега Владимир Путин, след като  , предаде Ройтерс. \"Казах му, че това не ни доближава до мира. Поисках от него да окаже влиянието си, за да спрат (сепаратистите) да убиват нашите граждани\", каза Зеленски на пресконференция, предаде Франс прес. Украинският държавен глава добави, че Путин му е обещал нещо, подробности за което ще бъдат разкрити по-късно, предаде БТА. Зеленски заяви, че възнамерява да се свърже и с германския канцлер Ангела Меркел и френския президент Еманюел Макрон, за да настоява за обща среща с Путин, предаде ДПА. Тази среща трябва да се състои \"въпреки предишните дипломатически споразумения\", каза украинският президент. Пресслужбата на Кремъл съобщи, че в разговора между Путин и Зеленски е обсъдено активизирането на работата за връщане на задържаните лица и уточни, че телефонният разговор се е състоял по инициатива на Украйна, предаде ТАСС. \"Разбраха се за активизиране на работата по връщането на задържаните лица\", съобщи руската президентска пресслужба. Освен това двамата лидери потвърдиха \"изключителната важност на последователното изпълнение на Минските споразумения, включително юридическите аспекти за предоставяне на особен статут на Донецката и Луганската народна република\". \"В този контекст беше отбелязана необходимостта от конструктивен диалог между страните, в това число в рамките на минската Контактна група\", добави Кремъл. Путин и Зеленски обсъдиха в разговора си и перспективите за взаимодействие в \"нормандски формат\". На 16 юли на среща в Москва омбудсманите на Русия и Украйна - Татяна Москалкова и Людмила Денисова - си размениха списъци със задържани - 35 граждани на Русия, задържани в Украйна, и 150 граждани на Украйна, задържани в Русия, отбелязва ТАСС. Германското правителство не коментира евентуална дата за среща в нормандски формат. \"Знаете колко е важен нормандският формат\", каза днес на брифинг говорителката на федералното правителство в Берлин Улрике Демер в коментар на думите на Зеленски. \"Но не мога да съобщя за предстояща среща\", заяви тя. По думите й на работно равнище постоянно се работи за възможни срещи.", "date": "2019.08.07", "title": "Зеленски към Путин: Убийството на 4-мата военни в Донбас не доближава Украйна и Русия до мира"}
{"url": "https://www.24chasa.bg/novini/article/7595040", "text": "Получаването на месечни социални помощи ще се обвърже с редовното посещение на детска градина или училище. Това предвиждат промени в Правилника за прилагане на Закона за социално подпомагане, които бяха одобрени от правителството. Новите разпоредби са във връзка с приетите изменения в законодателството, реши кабинетът. С приетите промени институциите ще получават информация и ще правят необходимата проверка на фактите и обстоятелствата за отпускане на помощта по служебен ред. Това ще облекчи административната тежест за гражданите, които кандидатстват за социално подпомагане. Във връзка с преустановяването на дейността на Министерството на здравеопазването по издаването на разрешения за лечение в чужбина, закриването на „Фонд за лечение на деца“ и преминаването на съответните дейности към Националната здравноосигурителна каса (НЗОК), считано от 1 април 2019 г. се актуализира механизмът за подпомагане на правоимащите лица за покриване на съответните дневни и квартирни разходи. С промяната се продължава установената дългогодишна практика тези хора да получават съответната финансова помощ от държавата, свързана с разрешаването на здравословен проблем - в случая вече от НЗОК и от Министерството на труда и социалната политика.", "date": "2019.08.07", "title": "Получаването на социални помощи се обвързва с посещението на детска градина или училище"}
{"url": "https://www.24chasa.bg/novini/article/7595043", "text": "С Решение на Министерския съвет се изменя Наредбата за условията и реда за извършване на оценка на въздействието върху околната среда (ОВОС), Наредбата за условията и реда за извършване на екологична оценка на планове и програми, Наредбата за условията и реда за издаване на Комплексни разрешителни и Наредбата за предотвратяване на големи аварии с опасни вещества и за ограничаване на последствията от тях. Целта е в подзаконовите нормативни актове да бъдат отразени последните промени в Закона за опазване на околната среда (ЗООС) от 27.11.2018 г. Така ще бъде уреден редът и механизмът за провеждане на обединената процедура при инвестиционно предложение, което подлежи на задължителна ОВОС, комплексно разрешително и/или доклад за безопасност в случаите, когато едно предприятие е с висок рисков потенциал. С измененията на наредбите се намаляват сроковете за произнасяне на всеки един етап от общата процедура от страна на компетентния орган, както и задължителните за представяне документи и информацията. Промените оптимизират реда и условията на процедурите, както и дейността и начина на работа на комисиите, които осъществяват контрол чрез съвместни проверки на съоръженията и инсталациите класифицирани с нисък или висок рисков потенциал.", "date": "2019.08.07", "title": "Правителството промени четири наредби в екологичното законодателство"}
{"url": "https://www.24chasa.bg/novini/article/7594913", "text": "Шанхай, Саня и Пекин са първите три китайски града за развлечения и отдих в годишния доклад за развитието на отдиха в Китай. Базиран на система от индекси за развлеченията и отдиха, той прави изчерпателен анализ за 290 китайски града по отношение на имиджа и репутацията, пространството за отдих и околната среда, съоръженията за почивка и обслужването, потреблението и популярността на туристическите обекти, информира  Резултатите от анализа показват, че първите десет града в класацията са Шанхай, Саня, Пекин, Джухай, Шънджън, Циндао, Сямън, Ханджоу, Сиан и Лхаса. Градовете в източната част на Китай са с по-добър имидж и репутация, потребление и услуги, както и популярни туристически обекти в сравнение с другите райони на страната, се посочва в доклада. Те водят и по отношение на средата и пространството за отдих и развлечения в сравнение с градовете от централната и северна части. Докладът е съвместно дело на Националната академия за икономически стратегии, Центъра за изследване на туризма и академичното издателство „Social Sciences Academic Press\", които са част от Китайската академия на социалните науки.", "date": "2019.08.07", "title": "Шанхай, Саня и Пекин са трите най-добри китайски града за развлечения и отдих"}
{"url": "https://www.24chasa.bg/novini/article/7595041", "text": "Правителството одобри изменения и допълнения в Устройствения правилник на Държавната агенция за метрологичен и технически надзор, информираха от правителствената пресслужба.  Със Закона за изменение и допълнение на Закона за чистотата на атмосферния въздух на Държавната агенция за метрологичен и технически надзор бяха вменени изцяло нови функции - контрол върху изискванията за качество на твърдите горива, използвани за битово отопление. Посочените дейности са извън обхвата на контролната дейност, упражнявана от Агенцията до момента на приемането на законовите изменения. С приетите промени в Устройствения правилник се предвижда увеличаване на щатната численост на специализираната администрация, която ще изпълнява новата контролна дейност, както и структурни промени в общата администрация на ДАМТН.", "date": "2019.08.07", "title": "Агенцията за метрологичен надзор вече ще контролира изискванията за качество на твърдите горива"}
{"url": "https://www.24chasa.bg/novini/article/7595042", "text": "Правителството пое ангажимент за осигуряване на средства от държавния бюджет в размер до 741 073 600 лева за изпълнение на проект Лот 3.2 „Крупник-Кресна“, ляво платно, от км 375+860 до км 399+500, обходен път на гр. Кресна от км 396+137 до км 401+691=км 397+000 (от Лот 3.3), предвиден за частично финансиране по Приоритетна ос 2 на Оперативна програма „Транспорт и транспортна инфраструктура“ 2014-2020 г. от Кохезионния фонд на Европейския съюз. С част от средствата ще се финансира и рехабилитацията на съществуващия път Е 79 /дясно платно/ от км 376+000 (от Лот 3.1) = 378+300 (по километраж на път I-1 /Е79/) до км 396+137 (по километраж на път I-1 /Е79/). Автомагистрала „Струма“ е част от Ориент/Източно-средиземноморския коридор от основната Транс-европейска транспортна мрежа в отсечката от пътен възел „Даскалово“ до ГКПП „Кулата“ и осигурява пряк маршрут през България към Егейско море. Изграждането на пътния участък ще осигури значително подобрение на пътната мрежа в Югоизточна Европа и ще създаде условия за засилено сътрудничество между страните в южната част на Балканите. Новото трасе ще осигури по-безопасни условия на пътуване и намаляване на времето за пътуване по направлението север - юг на българска територия.", "date": "2019.08.07", "title": "Дават 740 млн. лв. за изграждане на участък от АМ \"Струма\" през Кресненското дефиле"}
{"url": "https://www.24chasa.bg/novini/article/7595052", "text": "Министерският съвет прие решение за подготовката и произвеждането на изборите за общински съветници и кметове на 27 октомври 2019 г., съобщиха от пресцентъра на Министерски съвет. С решението е възложено координацията по изпълнението на дейностите, свързани с организационно-техническата подготовка на изборите, да се осъществява от заместник министър-председателя по чл. 5, ал. 1, т. 2 от Устройствения правилник на Министерския съвет и на неговата администрация. В решението са включени задължения и отговорности и на други министри, свързани с подготовката и произвеждането на изборите. Възложено е на министъра на правосъдието да издава наказателни постановления в случаите на установяване на нарушения на областните управители по Изборния кодекс.", "date": "2019.08.07", "title": "Министерски съвет реши кой какви отговорности ще носи при кметските избори"}
{"url": "https://www.24chasa.bg/novini/article/7595055", "text": "В сряда Китайската централна банка определи най-нисък фиксинг на юана от 2008-а година насам, но отново избегна преместването на официалния курс на валутата над символичната ключова бариера от 7,0000 юана за един американски долар. Това съобщи  Фиксинг за сряда беше определен на ниво от 6,9996 юана за долар, или с 0,45% по-слаб от фиксинга през предишния ден, който беше на ниво от 6.9683. Трябва да се има предвид, че Китайската народна банка позволява на своята валута да се движи в двупроцентен диапазон около съответния фиксинг. В понеделник Пекин позволи на китайската валута да отслабне на валутния пазар над ключовата психологическа бариера от 7 юана за един щатски долар, достигайки 11-годишно дъно, което накара Министерството на финансите на САЩ да определи Китай като \"валутен манипулатор\" за пръв път от 1994-а година насам. Във вторник обаче юанът беше фиксиран на ниво от 6,9683, което спомогна за успокояване на глобалните капиталови пазари, тъй като инвеститорите изтълкуваха това решението като знак, че Народната банка на Китай не възнамерява да продължава с рязката обезценка на своята валута. През днешната търговия в континентален Китай юанът поевтинява слабо с около 0,27% към 7,0456 за един долар, докато на офшорните пазари (най-вече в Хонконг), китайската валута отслабва с около 0,4% към 7,0811 нивото, но след като в понеделник юанът удари за кратко рекордно дъно в 7,1382 нивото. Според Ройтерс големите държавно-контролирани банки в Китай са активни купувачи през тази седмица на юани на форуърдните пазари (с доставка на закупените юани на по-късен етап), за да забавят обезценката на местната валута, след като тя проби над важната психологическа бариера от 7 юана за долар. JP Morgan Chase пък прогнозира, че китайският юан ще продължи да отслабва с оглед на риска от по-нататъшна ескалация на търговското напрежение между САЩ и Китай. Голямата американска банка вижда опасност от следващо повишаване до 25% на митата от 10% върху вноса на китайски стоки в САЩ за 300 млрд. долара, които ще влязат в сила от 1-ви септември \"Пекин е малко вероятно да има желание да стабилизира своята валута на фона на заплахата пред китайския икономически растеж\", посочи инвестиционната банка и прогнозира, че китайската валута ще отслабне към 7,35 юана за долар до края на тази година и към 7,4 нивото до средата на 2020-а година. Повечето анализатори обаче смятат, че на този етап има малък риск от \"масивна обезценка\" на китайския юан. Френската банка Credit Agricole пък прогнозира, че не след дълго време ще бъде достиганото ниво от 7,3000 юана за дола, а в дългосрочен план - 7,5000 нивото. \"Основният риск е, че инвеститорите виждат настоящото поевтиняване на юана като начало на балансиране и ефективно преоценяване на китайската валута, което от своя страна предполага бавно, но продължително падане на юана под контрола на Народната банка на Китай“, посочи в свой анализ банката Unicredit. Това може да предизвика опасения от изтичане на капитали от Китай и в по-общ план да окаже допълнителен натиск върху пазарите в световен мащаб, допълни италианската банка. От друга страна обаче, продължителен спад на юана може в крайна сметка да допринесе за привличане на чуждестранни инвеститори към пазарите на акции и облигации в континентален Китай.", "date": "2019.08.07", "title": "Китайската централна банка фиксира валутата си под ключовото ниво от 7 юана за долар"}
{"url": "https://www.24chasa.bg/novini/article/7595047", "text": "Правителството одобри увеличение на размера на националното съфинансиране за проекта „Модернизация на железопътен участък Костенец – Септември“, финансиран по Механизма за свързване на Европа (МСЕ). Отпуснатите допълнителни средства са в размер на 116 431 166 лева. Модернизацията на жп линията Костенец-Септември е един от четирите железопътни проекти, одобрени за финансиране по МСЕ в периода 2014-2020 г. През 2017 г. Национална компания „Железопътна инфраструктура“ (НКЖИ) стартира обществена поръчка за строителството на участъка. Поръчката се обжалва повече от две години, като последното решение на ВАС от април 2019 г. потвърждава решението на НКЖИ за избор на изпълнител. Към настоящия момент анализите показват, че изпълнението на договора ще излезе извън сроковете за допустимост на разходите на МСЕ и за да продължи финансирането от ЕС, трябва да се увеличи националното съфинансиране за дейностите, които ще се изпълняват след тези срокове. С приетото решение държавата ще гарантира цялостната модернизация на жп линията между градовете Костенец и Септември, която е част от скоростната жп линия, свързваща сръбска граница с пристанище Бургас и границите с Гърция и Турция. Очаква се след 2024 г. над 2,5 милиона души да пътуват по-бързо и комфортно по направлението от София до Пловдив. С реализацията на проекта ще се отстрани един от проблемните участъци на общоевропейската железопътна мрежа в Югоизточна Европа, който към настоящия момент не отговаря на техническите стандарти за пътнически и товарен транспорт.", "date": "2019.08.07", "title": "Кабинетът отпуска още 116 431 166 лв. за жп линията Костенец - Септември"}
{"url": "https://www.24chasa.bg/novini/article/7595063", "text": "Планинските спасители в Сандански са на крак от 16 часа, за да търсят . Възрастните мъже били на преход заедно с група от хижа \"Синанница\" към хижа \"Беговица\". Неясно защо обаче, двамата са се отклонили от основната група и са попаднали в района на заслона \"Спано поле\". Към 22 часа снощи е бил подаден сигнал до ПСС-Сандански и е започнала акция по издирването им.  В началото имало връзка по телефон с двамата, но те не успели да обяснят къде се намират. Имало съмнение, че са в циркуса на река Башлийца. 9-те планински спасители са обходили там, но не ги открили. \"Нямаме връзка вече с тях и не можем да установим къде се намират. Пращаме искане, за да получим координатите на мобилните им телефони и да ги локализираме\", каза началникът на ПСС Емил Нешев. Той допълни, че това е поредният случай в последните 3 дни на загубени пенсионери в планината. В понеделник вечерта един 75-годишен също се изгубил при преход от хижа \"Вихрен\" към Бъндеришката порта. След като спасителите го търсили цяла вечер, на сутринта той се появил в района на Муратово езеро. Няколко дни по-рано пък, племенник се обадил, че чичо му се е напил, не може да се движи и се намира в района на Лакатник. Две денонощия спасителите го издирвали, докато накрая 74-годишният мъж сам не се появил в планинско село, като казал, че не помни къде е бил и какво е правил. ", "date": "2019.08.07", "title": "16 часа търсят двамата загубени пенсионери в Пирин"}
{"url": "https://www.24chasa.bg/novini/article/7595082", "text": "В английския град Базилдън в графство Есекс домашна котка хвана кралски питон, като по този начин спаси от неприятности семейството на стопаните си, съобщава в. \"Саутърн стандарт\". Домашният любимец открил пропълзялата в двора голяма змия с помощта на обонянието си. Котаракът привлякъл вниманието на хората, които с ужас забелязали влечугото. Те го покрили с голям кош за пране, докато пристигнат специалисти от Кралското дружество за защита на животните . Служителят Джо Уайт установил, че змията е избягала изпод коша и се е скрила в куфар, който също бил оставен на двора. Питонът се оказал малък, с размер 45 сантиметра, предаде БТА. \"Змиите са майстори на бягството, коментира Уайт. Предполагам, че питонът се е спасил от някой вивариум. Ще потърсим собственика и ще му го върнем!\" Кралският питон е неотровна змия, достигаща дължина от 1,2-1,5 метра. Храни се с малки бозайници и птици. Той не представлява опасност за човека и често бива отглеждан при домашни условия.", "date": "2019.08.07", "title": "Котка спаси семейството си от кралски питон"}
{"url": "https://www.24chasa.bg/novini/article/7595090", "text": "Започва дезактивация на замърсяването на площада пред парижката катедрала „Нотр дам“ и съседните улици, съобщават световните информационни агенции, позовавайки се на заместник-кмета на Париж. Журналистът Влади Николов, който живее във Франция, сподели пред  , че темата за рисковете от замърсяване с олово след големия пожар тревожи обществото. „Има тревоги, има и пълна прозрачност на властите. Целият свят видя пожара и бързо се разбра, че около 400 тона олово са били стопени в пожара. Просто част от покривът е бил от олово. Естествено властите и всички инстанции са били наясно с тази опасност и са правени непрекъснато измервания оттогава. В края на юли бяха спряни всички възстановителни работи именно поради тази причина – установи се, че на самия площад концентрацията на олово е много висока“. В момента площадът се залива със специален гел, който да събере оловото. Очаква се той да бъде премахнат след няколко дни, а работите по катедралата да продължат в понеделник. Над 175 деца са били изследвани заради инцидента. При две е установена концентрация на олово в кръвта над допустимите стойности. 16 от децата трябва да се наблюдават, а при останалите няма тревожен резултат. Превантивно обаче са затворени две училища, които се почистват основно, допълни журналистът. Миналата седмица агенциите съобщиха, че неправителствени организации са завели дело срещу бавните реакции на властите за ограничаване на рисковете при замърсяването с олово. Според Николов обаче цялата държава е мобилизирана и няма забавяния, нито пестене на средства. През март 2020 година във Франция предстоят местни избори и кметствата залагат на прозрачност и бързи реакции. Николов коментира и възстановяването на емблематичната катедрала в Париж: \"Целият процес е много строго начертан. Гледах интервю с главния архитект на културните паметници на Франция, който е лично отговорен за тези възстановителни дейности. Той каза, че част от цялата дървесина, камъни… всичко е подредено и прочистено. Сега следва периодът на ориентиране към вида възстановяване, който ще бъде предприет, след като вече е направена оценка. След няколко месеца министерството на културата и самият президент ще решат към кой точно тип възстановяване да се тръгне. Личното мнение на главния архитект беше, че трябва да е възможно най-близко до първоначалния вид. Дори той каза, че в момента се търси каменната кариера, от която са извлечени първоначалните камъни\".", "date": "2019.08.07", "title": "Почистват от олово площада пред \"Нотр дам\""}
{"url": "https://www.24chasa.bg/novini/article/7595087", "text": "Адвокатът, представлявал  , се оттегли от делото заради \"сериозни несъгласия\" с клиентката си, предаде Асошиейтед прес. Съдия в град Паралимни днес одобри искането на адвоката Андреас Питадис да се оттегли от процеса и насрочи заседание по делото за 19 август, за да може обвиняемата да си намери нов адвокат. Съдията постанови, че жената трябва да остане в ареста. Оттеглянето на адвоката от делото стана на фона на информации в британски медии, че жената твърдяла, че била принудена от кипърски следователи да се отрече от първоначалните си показания за изнасилване. Кипърската полиция отрича твърденията. Дванадесетимата граждани на Израел бяха освободени и са се върнали в родината си.", "date": "2019.08.07", "title": "От делото се оттегли адвокатът на британката, дала фалшиви данни за групово изнасилване"}
{"url": "https://www.24chasa.bg/novini/article/7595092", "text": "Един въпрос звучи все по-силно в Брюксел и Лондон: може ли да бъде спрян Борис Джонсън? Британският министър-председател казва, че Великобритания ще напусне Европейския съюз след по-малко от 90 дни - или със сделка за развод, или без - което изглежда все по-вероятно. Подкрепящи ЕС британски депутати се подготвят за отчаян опит да предотвратят Брекзит без сделка в момент, когато Великобритания и общността взаимно се обвиняват в проваляне на споразумение. Не е ясно обаче дали парламентът може да спре министър-председателя, който настоява, че Великобритания ще напусне на 31 октомври, \"каквото и да стане\". \"На теория може\", заяви пред Би Би Си британският конституционен експерт Върнън Богданор. \"На практика е много, много трудно.\" По закон Великобритания ще напусне ЕС на 31 октомври, когато изтича официалният период за излизане, определен от договора на ЕС. Първоначалният краен срок - 29 март, беше удължен два пъти, след като британските политици влязоха в пререкания заради условията на напускането и многократно отхвърлиха сделката за развод с общността, договорена от тогавашната министър-председателка Тереза Мей. Джонсън казва, че ще \"напрегне всеки мускул\", за да постигне нова и подобрена сделка. Той обаче не води преговори с лидерите от ЕС и отправя искания, които общността почти със сигурност би отхвърлила. Великобритания настоява, че ЕС трябва отново да отвори споразумението за напускане и да премахне клауза за ирландската граница, срещу която се противопоставят подкрепящите Брекзит британски депутати. ЕС казва, че няма да предоговаря сделката. Двете страни взаимно се обвиняват в проваляне на преговорите. Британският министър Майкъл Гоув, отговарящ за приготовленията за напускане без сделка, каза вчера, че е \"дълбоко натъжен\", че ЕС \"отказва да преговаря с Великобритания\". Говорителката на Европейската комисия Аника Брайтхарт обаче каза, че вратата на общността е отворена, \"стига Великобритания да желае да преговаря и да разясни своята позиция по-подробно\". В момент на нарастващо напрежение Джонсън нарежда на британските служители да \"пришпорят\" приготовленията за напускане без сделка, заделяйки над 2 милиарда британски лири (2,4 милиарда долара) за наемане на гранични служители, осигуряване на лекарства и подготовка за опашки от камиони около основното пристанище на Ламанша - Дувър. Много икономисти казват, че Брекзит без сделка ще доведе до рецесия и ще причини икономически хаос, при което има вероятност от недостиг на прясна храна и други стоки, след като митническите проверки създадат затруднения на пристанищата във Великобритания. Подкрепящите ЕС депутати обещават да се захванат за битка, щом парламентът се върне от лятната ваканция на 3 септември. Те имат две възможни стратегии: приемане на закон, който изключва Брекзит без сделка, или сваляне на правителството и заменянето му с ново, което да изостави безкомпромисния подход на Джонсън. \"Шансовете за избори се увеличават, след като редовите депутати обмислят начини, по които да могат да осуетят плановете на Джонсън\", каза управляващият директор за Европа в консултантската фирма за изследване на политическия риск \"Юрейша груп\" Муджтаба Рахман. \"Движим се към положение, при което е малко вероятно да бъде постигнат особен напредък през август. Септември и октомври ще бъдат трескави. А това е меко казано.\" Лидерът на опозиционната Лейбъристка партия Джереми Корбин каза в понеделник, че ще свика вот на недоверие към правителството, щом парламентът се върне, за да \"гарантира, че няма да бъде позволено на това правителство да изведе страната от съюза (ЕС) без сделка\". Евентуален вот на недоверие има добри шансове за успех, тъй като консерваторите на Джонсън разполагат с работно мнозинство от едва един глас, а някои консервативни депутати са твърдо против Брекзит без сделка. Ако правителството загуби, то ще има 14 дни, за да отмени резултата, като спечели ново гласуване. Ако не успее, ще има избори. Законът за произвеждане на парламентарните избори на постоянно установена дата, въведен през 2011 г., обаче оставя въпроси за това какво се случва през решаващите 14 дни. Опозицията казва, че Джонсън ще трябва да подаде оставка и и да се види дали някой друг може да състави правителство. Противниците на Брекзит смятат, че могат да сформират правителство на националното единство, чиято единствена цел да бъде да поиска от ЕС отлагане на Брекзит, докато бъдат произведени избори или нов референдум, или и двете. Съюзниците на Джонсън обаче казват, че той може да остане на поста през двете седмици, печелейки време, а после да свика избори за след 31 октомври. Великобритания автоматично би напуснала ЕС на Хелоуин, по време на кампанията. Това би било спорно, макар че не е ясно дали би било незаконно. Консервативният депутат Доминик Грийв каза вчера, че представата, \"че ако загубиш вот на недоверие, просто ще стоиш безучастно и ще се барикадираш на Даунинг стрийт\", е \"направо смайваща, глупава, инфантилна и няма да проработи\". Другият начин, по който парламентът може да спре напускане без сделка, е като приеме закон, който или да отмени Брекзит, или да нареди на правителството да поиска от ЕС нова отсрочка. Подкрепящи ЕС депутати от няколко партии водят неофициални преговори за своята стратегия да осъществят това през есента. Правителството обаче контролира графика на парламента и ще се опита да ограничи възможностите на опозиционните депутати да направят законодателни предложения или промени. Джонсън също така отказва да изключи възможността временно да преустанови работата на парламента, ако законодателното събрание се опита да спре Брекзит, макар че премиерът вероятно би се сблъскал с правно предизвикателство, ако направи това. Старши изследователката по Брекзит в Института за управление Мади Тимонт Джак каза, че Великобритания върви към \"война на изтощение между правителството и парламента\" с непредвидими последици. \"Не знаем докъде е готов Борис Джонсън да оспорва установените конституционни практики, които обикновено очакваме да виждаме\", каза тя. \"Това е просто една огромна, огромна неизвестна.\" /БТА/", "date": "2019.08.07", "title": "Задава се битка за спиране на Брекзит без сделка в момент на хлад между ЕС и Великобритания"}
{"url": "https://www.24chasa.bg/novini/article/7595118", "text": "В незаконна ферма в Добрич започна принудително умъртвяване на прасета, предаде  . Собственикът на незаконната ферма категорично отказваше да предаде прасетата си за умъртвяване и настояваше за хиляда лева обезщетение на животно или доказателство, че те са болни от африканска чума по свинете. Той заплаши, че ще съди областната дирекция по безопасност на храните в Добрич за неправомерно предприети мерки. Органите на полицията премахнаха барикадата към обекта, за да осигурят достъп на ветеринарните лекари до фермата. Полицията осигури периметъра, а лекарите вече започнаха с умъртвяването по хуманен начин на животните. До сблъсък между органите на реда и собственика на животните не се стигна. Умъртвените прасета ще бъдат загробени в горски терен близо до квартал \"Рилски\" в Добрич. В следващите дни от областната дирекция по безопасност на храните ще продължат проверките и всички открити прасета в стопанства от типа \"заден двор\" ще бъдат умъртвени и загробени, а стопаните им глобени. От днес в област Добрич започва принудителното умъртвяване на прасета в стопанства от тип „заден двор“. Мярката е в изпълнение на заповедта на областния управител всички домашни прасета да бъдат усвоени до 5 август. До този момент в област Добрич не е регистриран случай на заболяло домашно прасе, въпреки това преди десет дни беше обявено бедствено положение, което ще продължи до 2 септември. Два екипа с представители от Областната дирекция по безопасност на храните, здравната служба и полицаи започват обход по адресите, в които през последните дни са били издадени предписания за изпълнение на заповедта на областния управител Красимир Кирилов. Ако стопаните все още не са я изпълнили, животните им ще бъдат принудително умъртвявани и загробвани. Ще бъдат налагани и глоби между 150 и 1000 лв. според Закона за ветеринарната дейност. Екипите ще се съсредоточат в 20-километрови зони около големите свинекомплекси в областта, които са 8 на брой, а в тях се отглеждат над 90 000 животни. Вчера след среща на земеделския министър Десислава Танева с еврокомисаря по здравеопазване Витянис Андрюкайтис в Брюксел стана ясно, че България ще получи 2,9 милиона евро от Европейския съюз като финансова помощ за борба с африканската чума по свинете. Тези пари са за дезинфекция и диагностика на животните. Освен това до 30 дни Брюксел ще отпусне още 11 млн. евро, които са за компенсация за унищожените прасета в индустриалните свинеферми. Събирачи на трюфели и пчелари се събират на протест днес в Добрич. Недоволството им е продиктувано от удължаването на срока на бедственото положение в Добрич и забраната, издадена от областния управител за събиране на трюфели, билки и горски плодове.", "date": "2019.08.07", "title": "Започна принудително умъртвяване на прасета в незаконна ферма в Добрич"}
{"url": "https://www.24chasa.bg/novini/article/7595100", "text": "Българската петролна и газова асоциация (БПГА) алармира с писмо от 07.08.2019 г. европейския комисар за конкуренцията Маргрете Вестагер за притесненията си относно текстове от наредба Н-18 на министъра на финансите. Според тях от 1 октомври тази година на касовите бележки, издавани от бензиностанциите в страната, трябва да се появи нов реквизит: „покупна стойност”. БПГА се обърна към комисар Вестагер, тъй като според асоциацията подобна информация представлява търговска тайна, която е защитена от европейското законодателство. Членовете на БПГА се опасяват, че изискванията на наредбата биха нарушили член 101 от Договора за функциониране на Европейския съюз (ДФЕС), както и влизат в противоречие със защитата на търговската информация. Според БПГА новите текстове в подзаконовия нормативен акт на Министъра на финансите създават условия за нарушаване на конкуренцията и са заплаха за европейския общностен пазар. От друга страна, неспазването на изискванията, предвидени в наредбата, ще предизвика налагането на санкции – запечатване на бензиностанции за срок от 30 дни и налагане на имуществени санкции. В този смисъл пред икономическите оператори стои невъзможният избор да нарушат разпоредбите или на националното, или на европейското законодателство. „БПГА очаква да вземете всички предвидени в правомощията Ви мерки по описания случай”, се казва в писмото до комисар Вестагер. Припомняме, че Българската петролна и газова асоциация е сезирала многократно Европейската комисия за проблемите на пазара на горива в България. Една от темите, с които асоциацията детайлно запозна Комисията, е големият размер на сивия сектор в бранша и избягването на данъчно облагане. Това е и една от причините в ежегодните препоръки за подобряване на икономическото управление на страните-членки, ЕК да отбележи като проблемна събираемостта на данъци в сектора на търговията с горива и да акцентира върху предприемането на целенасочени мерки в тази посока.", "date": "2019.08.07", "title": "Петролната асоциация против разбивките на касовите бележките, алармира еврокомисар"}
{"url": "https://www.24chasa.bg/novini/article/7595536", "text": "Полицията в Русе разследва посегателства над два банкомата, съобщиха от областната дирекция на МВР в крайдунавския град. Сигналът е получен вчера. Устройствата са на една банка. При огледа на място са установени щети по корпусите. Ревизия е показала, че не липсват пари. Обектите са били със СОТ, но охранителната фирма не е регистрирала нарушения. По случаите са образувани досъдебни производства. Предприети са действия за установяване на извършителите, допълват от полицията.", "date": "2019.08.07", "title": "Полицията в Русе разследва посегателства над два банкомата"}
{"url": "https://www.24chasa.bg/novini/article/7595512", "text": "Много хора мечтаят да се преместят в друга страна, за да потърсят  ново начало, по-добри възможности за работа или свежа среда, за да подобрят физическото и психическото си благосъстояние - но нямат идея къде да търсят. Ето защо една от най-големите банки в света - HSBC, поиска 18 059 емигранти от 163 региона да изберат любимите си места по света въз основа на жизнения стандарт, възможностите за кариера и способността да отглеждат потомство. Проучването, проведено от YouGov през февруари и март 2019 г., беше отворено за всички възрастни над 18 години, които в момента живеят далеч от родните си страни, пише  . Посетителите и експатите (работещите чужди граждани) казват, че е лесно да се интегрират във Виетнам и че местните жители им помагат да се чувстват сигурни и добре дошли. Страната е класирана на 14-о място в света по перспективи за кариера, удовлетвореност от работата и баланс между професионалния и личния живот в проучване за 2018 г. от InterNations. Експатите във Виетнам обаче казват на InterNations, че вариантите за транспорт са лоши и се оплакват от липса на свободни дейности през свободното време в цялата страна. ОАЕ са известни с това, че нямат федерален данък върху дохода и имат 0% ДДС за много стоки и услуги. Това е \"отлична дестинация за финансово мотивираните\", казва HSBC и добавя, че много експати отчитата увеличение на нетните си доходи след преместването им там. Много от чужденците казват, че качеството на живот и политическата стабилност в Германия са по-добри от останалите страни. Родителите също казват, че училищата в Германия като цяло са по-добри. Работещите тук специалисти от други държави споделят, че хората са отворени и приветливи, и казват пред HSBC, че се наслаждават на предлаганата културна сцена. Повечето чужденци казват, че се чувстват физически по-здрави след преместване и че околната среда е по-добра в Австралия, отколкото в родната им страна. Мнозина също са похвалили баланса между професионалния и личния живот. Въпреки това, разходите за живот тук могат да бъдат високи, съобщиха InterNations миналата година. Нова Зеландия е популярна страна за емигранти, особено за тези от англоговорящите страни като Великобритания, Южна Африка и САЩ, съобщи InterNations миналата година. Много хора, които са се преместили в Нова Зеландия, заявяват, че качеството им на живот се е подобрило. Според HSBC хората, които са се преместили тук, са по-склонни да останат повече от 20 години, отколкото във всяка друга държава. \"Спокойният средиземноморски начин на живот\" в Испания позволява на емигрантите да се радват на добро качество на живота и да подобрят психичното си благосъстояние, твърди докладът на HSBC. 67% от анкетираните също казват, че има подобрение в баланса между професионалния и личния им живот след преместването тук. Канада е една от най-приветстващите страни в света за чуждестранни посетители, заяви HSBC, отбелязвайки, че много експати се преместват тук в дългосрочен план. Сингапур е най-доброто място в света за семействата на емигранти, като много родители казват на HSBC, че системата за обучение е по-добра, отколкото в техните страни. InterNations също класира Сингапур на 5-о място в света за семейства с деца, като родителите възхваляват перспективите за работа и личната безопасност. Въпреки това, разходите за живот могат да бъдат доста високи в страната, казват участници в проучването. Голяма част от емигрантите, които са се преместили в Швейцария, казват за HSBC, че наблюдават подобрение в качеството си на живот и че обкръжението им е по-чисто и безопасно, отколкото в тяхната родна страна. Средните им заплати също са около 111 587 долара - далеч по-високи от средните в света от 75 966 долара за чуждестранни специалисти. Това обаче може да се компенсира от разходите за живот в някои швейцарски градове. Economist Intelligence Unit класира Цюрих и Женева като 4-и и 5-и най-скъп град за живеене в света тази година.", "date": "2019.08.07", "title": "Държавите в Топ 10 за живот и работа за чужденци"}
{"url": "https://www.24chasa.bg/novini/article/7595568", "text": "31-годишен получи наказание от 5 месеца лишаване от свобода за кражба и ползване на чужда дебитна карта, след като Окръжният съд в Добрич одобри сключеното между мъжа и прокуратурата споразумение. Подсъдимият се признава за виновен в това, че на 13 януари т.г. от частен дом в добричкото село Стефаново е откраднал портмонето на жителка на селото, в което имало 70 лв. и дебитна карта. На следващия ден той използвал два пъти картата на банкомат в Добрич, като изтеглил общо 600 лева. Причинените имуществени вреди вече са възстановени. Мъжът е извършил деянията в изпитателния срок на предходно негово условно осъждане на 5 месеца лишаване от свобода за шофиране след употреба на наркотици. По тази причина съдът приведе в изпълнение и това наказание, което мъжът ще изтърпи отделно при първоначален общ режим.", "date": "2019.08.07", "title": "5 месеца арест за „ползвател” на дебитна карта"}
{"url": "https://www.24chasa.bg/novini/article/7594189", "text": "Колко мандата са необходими, за да може един кмет да свърши всичко, което е обещал на съгражданите си и което е планирал с екипа си? Някои анализатори казват, че трябва да има лимит, за да не се превръщат управниците в местни феодали, други одобряват създадените модели на управление. Сред българските кметове има рекордьори - такива, които тръгват наесен за одобрението на хората вече за трети или четвърти път, но има и такива, които изпълват шестия си управленски цикъл - като Златко Живков, кмет на Монтана, и Владимир Москов - кмет на Гоце Делчев. “Да можеш показва твърдост и същевременно гъвкавост”, казва доц. Борислав Великов, чиято партия “Българска нова демокрация” е една от 4-те, които ще подкрепят   наесен.   “Няма по-добър кмет, който да е управлявал областен център”, казва и Илия Лазаров от СДС, от чиято листа Живков е кмет от 1999-а насам. Кандидатурата му ще подкрепят и “Движение България на гражданите” и ВМРО. С най-дълъг стаж сред кметовете е и  , който управлява Гоце Делчев от 1995 г. и наесен ще се бори за 7-и мандат.   59-годишният кмет е зам.-председател на БСП и никога не е изневерявал на партията. На всички 6 кметски избора досега печели убедително още на първи тур с внушителна преднина. През годините успя да преобрази Гоце Делчев, като екипът му спечели редица европейски проекти. Под негово ръководство бе изградена нова социална инфраструктура с домове за деца и възрастни. Местните казват, че Москов печели убедително изборите, защото е диалогичен, не дели хората по цветове, кабинетът му е отворен за всеки, който има проблем, и около името му никога не са се вихрили скандали. Кметът на Кърджали  , който е в местната власт вече 4 мандата, би се кандидатирал за поста отново. Това призна той в средата на миналия месец. Азис обаче уточни, че ще се съобрази изцяло с решението на централното ръководство на ДПС.   Същата е позицията и на другия многогодишен кмет -  , от Черноочене. Той е на поста от 5 мандата от ДПС и винаги е получавал над 80% от гласовете. Най-дълго задържалият се на власт кмет в Кърджалийско е  . Той е начело на община Джебел вече 6 мандата и досега е избиран като кандидат на ДПС. Почти сигурно е, че Бахри Юмер ще се кандидатира за нов мандат, но вече от ДОСТ. За 5-и мандат ще се бори и кметът на Симитли  , наричан от всички в общината Поли. 59-годишният икономист се е занимавал с частен бизнес. Беше един от най-атрактивните футболни съдии. На предишните избори се е явявал с подкрепата на различни партии. През 2015 г. бе единственият кандидат,   и др. В последните години се наложи категорично като човек на ГЕРБ, а активният политически живот на останалите пратии в общината позамря. Изкаралият 4 успешни мандата като кмет на община Мездра   отново влиза в предизборната битка. Официално кандидатурата му беше обявена във Враца от лидера на АБВ Румен Петков. През първия си мандат е избран с листата на БСП, впоследствие се явява като независим или издиган от инициативни комитети, подкрепян неизменно от социалистите. От 2014 до 2016 г. е зам.-министър на регионалното развитие. , кмет на село Търън, пък е най-дългогодишният избираем кмет в Смолянска област. Той управлява едно от най-големите селища с близо 1000 жители. Всъщност на местната власт, когато мандатите са били кратки и броят им е общо 13. Бил е издиган от различни политически сили - БКП, СДС, БСП. Последните два мандата е от ГЕРБ. През 1974 г. започнал като секретар на кметството Търън. В периода 1979-1981 г. бил кмет на село Селище, 4 г. след това - началник на орготдела в Смолян. От 1985 г. е неизменно кмет на Търън като на тази длъжност е с над 40 г. трудов стаж. През годините на избори се е явявал с двама до петима конкуренти, но винаги е печелил на първи тур с над 70-80%. През годините покрай кметските задължения Говедаров е бил какво ли не - пощальон, нотариус, сключвал бракове и други дейности. Оженил е над 200 двойки, включително и от други краища на България. Има вече случаи да бракосъчетава второ поколение. 71-годишният Говедаров, известен с голямото си чувство за хумор, е и шеф на местната ловна дружинка, която е най-многочислената в района. В Смолянска област има и друг куриоз - в Неделино никой кмет от началото на демокрацията не може да повтори мандат. С най-много управленски опит е  , който завършва третия си мандат в Златоград. В област Плевен рекордьор е кметът на община Искър  . Управлява четвърти мандат, предложен е за пети. Първият е от 1998 до 2003 г. След 4 г. прекъсване отново го избират през 2007 и 2011 г. През 2015 г. печели вота с 57,21%, подкрепен от местна коалиция, в която водеща е БСП. Йорданов е номиниран, но кандидатурите още не са издигнати официално, казаха от централата на БСП в Плевен.  В община Червен бряг кметовете на 2 села завършват 4-и мандат и искат 5-и. Това са управниците на с. Девинци   и на с. Горник  , избрани като независими. ГЕРБ-Червен бряг номинира за 4-и мандат кмета на Койнаре  , който завършва трети - управлява града от 2007 г. ГЕРБ предложи за 4-и път и кметицата на с. Телиш  . Следвайки личния си девиз “Това, което казвам, се случва”   приключва 5-и мандат като кмет на Летница и е кандидат за 6-и. Ветеринарен лекар по образование, той доказа, че няма значение коя партия го издига или подкрепя - хората на Летница все го харесват и припознават като своя човек. За първи път се кандидатира, когато е на 33 г., на изборите през 1999 г., от СДС, на следващите се явява като независим, третия си мандат получава като човек на БСП, изкарва още 4 г. като независим, подкрепен от ГЕРБ, а сега приключва мандат, издигнат пак от БСП.   За 20 г. амбициозният управленец направи известна малката община, за която преди неговото време никой не бе чувал. А през тази година тя стана шампион по скок на заетостта. Забележителността Крушунските водопади доби популярност, след като Джонев облагороди този природен рай и го превърна в туристическа дестинация. С привлечените чрез оперативните програми средства от еврофондове бюджетът на общината за инвестиции се удвои, дори утрои насред отминалата икономическа криза. Има и още една причина в Летница да харесват кмета си - това, че практикува и лекарската си професия. Никога не отказва, когато го повикат да лекува болно животно. С готовност сваля костюма и отива да помага. Кметът на община Батак   пък е единственият в Пазарджишка област, който е на поста 4 поредни мандата. В първите 3 управлява от листата на БСП. За четвъртия през 2015 г. се кандидатира и спечели изборите като независим, подкрепен от БСП. Година по-късно той напусна социалистическата партия по собствено желание. До момента Петър Паунов не е обявил ще се кандидатира ли за пети мандат. Кметът на асеновградското село Нови извор   от ДПС кара 5-и мандат и ще се кандидатира за следващ. “Никога не съм бил на балотаж. Избирали са ме от раз. Даже на последния вот нямаше други кандидати”, обяснява 53-годишният Нешадов. Той управлява населено място с 352-ма жители, повечето са възрастни. Признава, че често го занимават с дребни битови проблеми, но никога не отказвал помощ. В последно време главоболие му създавали местни цигани калайджии, които непрекъснато се карали помежду си и звънели на кмета да потушава скандалите. Селото е известно в целия регион с големия си масив от мавруд - 500 дка. Другият кмет рекордьор в Пловдивско е на Ново село   (от БСП) е с 8 мандата зад гърба си, или над 30 години като управник. Той обаче вече е на 70 г. и е взел категорично решение, че повече няма да се кандидатира.", "date": "2019.08.07", "title": "Кметове посягат към 7-и мандат през октомври"}
{"url": "https://www.24chasa.bg/novini/article/7595565", "text": "тарото депо за битови и строителни отпадъци на община Стрелча е запечатано и пломбирано след проверки на Регионалната инспекция по околната среда и водите /РИОСВ/ в Пазарджик. Това е принудителна административна мярка, за да се прекрати нерегламентираното изхвърляне на отпадъци, съобщават от екоинспекцията. Съставени са и два акта на кмета на общината, посочват от ведомството. След налагането на мярката за затваряне на депото не са установени нови нарушения. През юли екоекспертите са инспектирали повече от 40 обекта с цел контрол на управлението на битовите, строителните и производствените отпадъци. Проверени са и сигнали за нерегламентирани сметища. Проверките са констатирали, че след предписания на РИОСВ са почистени битови и строителни отпадъци в горски терени край с. Света Петка. Премахнати са нерегламентирано съхранявани отпадъци от излязло от употреба електрическо и електронно оборудване от частен имот в Пазарджик. Почистени са замърсявания в района на с. Ковачево, община Септември. Млекопреработвателно предприятие в с. Равногор е отстранило пропуски при неправилно управление на отпадъците на производствената площадка. Лечебно заведение в Панагюрище е поставило съдове за разделно събиране на отпадъците, генерирани от дейността му. За складиране на балирани отпадъци от хартия в частен имот в с. Варвара без необходимото разрешение ще бъде съставен акт на дружеството наемател. Издадено е предписание за почистване на терена и съхраняване на отпадъците на площадка, за която има издадено разрешение за тази дейност.", "date": "2019.08.07", "title": "РИОСВ запечата старото сметище на община Стрелча"}
{"url": "https://www.24chasa.bg/novini/article/7594821", "text": "„Интелигентни трафик системи“ АД е първата компания, която реално изпълни изискванията на българските държавни институции по отношение на продажбата на електронни пътни такси. Бяхме вписани в регистъра на националните доставчици на услуги, след което подписахме договор с АПИ, и той влезе в сила едва след като постигнахме успешна оперативна съвместимост със системата на АПИ. Съобразихме се изцяло със спецификациите и изискванията на държавата. Това е пътят, който изминахме, за да функционираме първи като партньор на АПИ и национален доставчик на услуги за продажба на електронни винетки. В момента работим по подготовката от наша страна във връзка с доказването на оперативна съвместимост в частта таксуване на база изминато разстояние – тол. Представянето на сложните технологични процеси, касаещи тол таксуването, като нещо елементарно създава погрешни представи в българската общественост. Всъщност това са иновативни софтуерни решения, които изискват значителни инвестиции, подготвен и висококвалифициран екип, време и работа за създаването и интеграцията им. Много са сложни, първо защото ние държим на качеството, удобството за клиентите и на напоследък горещата тема за сигурността им. Сложността им е на нивото на банковия софтуер и ние преди пускането им правим стрес тестове с най-висока степен на защита на данните. Резултатите от тези пенeтрейшън тестове гарантират, че нашите системи осигуряват защита на данните и непрекъсваемост на услугата. По темата за сигурността – имаше и твърдения, изпратени до медиите, че ние разполагаме с данните от банковите карти на гражданите, че плащанията минават през ИТС, че това е заплаха за банковата информация на нашите клиенти и дори за националната сигурност, като се правеха спекулативни аналогии с изтеклите данни от НАП и др. подобни неверни манипулативни вариации по темата. Истината е, че банковите плащания минават през Борика и банковите детайли като сметки и номера се съхраняват от Борика, а не от ИТС. Дадох този пример, защото той е показателен за тази опасна тенденция да се говори опростено, невярно и умишлено да се създава недоверие, паника и напрежение в обществото по отношение на тол системата. На второ място, сложността на нашите системи е свързана с факта, че България изгражда тол система от най-съвременен тип, която е иновативна и за европейските държави. Тя е базирана на GNSS технология и е напълно автоматична, от т.нар.free flow тип, при който няма тол-станции, бариери или каса за плащане, а автомобилите не е необходимо да спират, за да заплатят таксите. „Интелигентни трафик системи” АД като национален доставчик на услуги за електронно таксуване на пътни такси разработва иновативна автоматична система за отчитане на тол-такси за камиони и автобуси над 3,5 тона. TollPass.bg e втората фаза на нашия проект, след пускането в продажба на електронните винетки през януари 2019 г. Проектът е огромен и в неговата разработка участват над 100 висококвалифицирани специалисти от България, Австрия, Германия, Франция, Полша и Великобритания и още над 10 различни, софтуерни доставчика с техните вътрешни специалисти. В това число не влизат специалистите на партньорите на ИТС, големите търговски вериги, които също интегрират и имплементират системата в своите собствени платформи - всеки със собствените си специалисти и специфични системи. Съвместно с тях предлагаме на потребителите над 7000 точки за продажба на електронни винетки. Създаването на партньорска мрежа с такъв мащаб е един дълъг и отговорен процес сам по себе си. Добре звучат изказвания като това, че всяка бензиностанция може да продава винетки и тол такси, но на практика далеч не е толкова лесно това да се случи. „Интелигентни трафик системи” АД има договори за партньорство с 15 компании за продажбата на електронни винетки и тол такси. Наши партньори станаха утвърдени компании с доказан капацитет и висок стандарт на обслужване на клиентите. Тези екипи и стотици хора от различни компании трябва да работят в синхрон, за да постигнат общата цел. Всеки един от доставчиците има свои договори, условия, особености и ИТС управлява и координира всички дейности. Работим седем дни в седмицата вече цяла година, за да постигнем добър резултат. Това не е работа, започнала вчера, а едногодишен труд. Нашите продукти изискват значителни по размер финансови инвестиции не само за разработването и интегрирането, но и за поддръжката им. Като илюстрация ще спомена, че само софтуерната платформа за продажба на винетки използва близо 40 сървъра, а цялостната система за тол такси ще използва над 150 сървъра. Необходимата процесорна мощ е над 720 vCPU, с общо над 2100 GB RAM и дисково пространство над 26600 GB. Споменавам тези технически детайли, защото специалистите ще разберат наистина какво означава това и каква инвестиция се изисква в поддръжката на този работещ 24/7 ресурс. Минали сме на денонощен режим на работа. Ако трябва да опростя тематиката – интегрираме много и сложни системи. За да бъдем по-конкретни, системата интегрира множество различни софтуери от различен тип. Ще дам пример: • Система за пътно таксуване; • Система за маршрутизация и картово позиционираме, тъй нареченият mapmatcher; • ERP система, управляваща логистиката, финансите и отчетността, както и осигуряваща оперативните справки; • BI система, използвана за бизнес анализи и общ мониторинг на системите и тяхната непрекъсната работоспособност; • Уеб платформа за продажба на електронни винетки (Vinetki.bg); •   (TollPass.bg); • Интеграционна платформа за връзка с партньори чрез уеб услуги; • Система за управление на задачи (т.нар. тикетинг система); • Софтуер за управление на кол центъра и интеграция със системата за управление на задачи. Това са над 200 бизнес процеса, които трябва да работят в синхрон. Много малка част от нашата дейност е видима за потребителите, при използването на сайтовете ни   и  . Но те са резултатът и видимата част от една много по-сложна дейност. Уеб платформите ни са лесни за използване от потребителите. Усъвършенстваме ги непрекъснато, така например уеб платформата ни   – освен на български, също така и на английски, турски, гръцки, румънски, сръбски, руски и немски език. В момента работим усилено и в тази насока – обслужването на високо ниво на потребителите. Физическите ни точки за продажба ще възлизат на над 7000, в допълнение разработваме и портал за самообслужване. Чрез него всеки ще може да закупува еднократни маршрутни карти, да заяви и получи бордово устройство или тракер за автоматичен толинг (при това сме предвидили това да става удобно и абсолютно електронно, дори без нужда от разпечатване на хартия), да добавя, премахва и управлява своите превозни средства, да преглежда своите сметки и изтегля съответните фактури, да заплаща своите тол такси по всички възможни съвременни начини (по банков път, чрез директен дебит, с всички кредитни и дебитни карти, на каса в брой, с карти за гориво). Изграждаме и кол център, който ще работи 24 часа в денонощието, всеки ден. На големите потребители и професионални превозвачи ще предлагаме обслужване на място чрез персонални мениджъри. Безспорно най-голямото предизвикателство е въвеждането на тол системата, за което работим в изпълнение на договора си с АПИ. Но не по-малко значение за ИТС има и разбирането, доверието и подкрепата от обществото не само конкретно към нашата компания, а по-скоро към въвеждането на българската тол система като едно модерно технологично решение в полза на обществото.", "date": "2019.08.07", "title": "С. Арнаудова: TollPass.bg ще ползва над 150 сървъра за обработка на данни за тол такси"}
{"url": "https://www.24chasa.bg/novini/article/7595645", "text": "Учени са открили останки от папагал с внушителни размери, достигал на височина до един метър и обитавал Нова Зеландия преди около 19 милиона години, предаде ДПА, цитирана от БТА. \"Нова Зеландия е прочута с огромните си птици - моа, гъски, орли. Досега обаче никой никъде не е откривал изчезнал гигантски папагал\", казва Тревър Уърти от университета \"Флиндърс\" в Сидни, Австралия. Палеонтолозите са нарекли древното пернато Heracles inexpectatus в чест на митологичния персонаж Херкулес, известен с осанката и силата си, и на неочакваната природа на находката. Останките от гигантския папагал са намерени в близост до бившия миньорски град Сейнт Батанс в централната част на Отаго, Нова Зеландия. Папагалът, кръстен на Херкулес, е достигал на височина до един метър. Теглото му е било около седем килограма. Създанието е имало масивна човка, с която е похапвало не само \"обичайни папагалски храни\", но вероятно и други папагали. Пернатият Херкулес е бил двойно по-едър от критично застрашения Какапо - най-едрия известен папагал.", "date": "2019.08.07", "title": "Учени откриха останки от огромен папагал"}
{"url": "https://www.24chasa.bg/novini/article/7595673", "text": "Евакуираха един от столичните молове за кратко. Парадоксално не е ясно какви са причините, предизвикали тревогата,предаде  . Малко след 14:00 ч. се задействат аварийните датчици в мола и хилядите посетители са принудени да напуснат сградата за около 10 минути. От търговския център обясняват, че предполагат две причини: при ремонт на някой от обектите силно запрашаване е активирало пожарните датчици или някой от посетителите без да иска е натиснал авариен бутон.", "date": "2019.08.07", "title": "Евакуираха столичен мол"}
{"url": "https://www.24chasa.bg/novini/article/7595660", "text": "Планинските спасители от Сандански откриха , съобщи началникът на ПСС Емил Нешев. Снощи в 22 часа бе подаден сигнал, че двама възрастни планинари са се изгубили и досега екипи на ПСС ги издирваха. Намереният е в добро здравословно състояние и сега ще води спасителите до мястото, където е останал вторият. Подадено е искане да се локализира местоположението на мобилния телефон на издирвания мъж.", "date": "2019.08.07", "title": "Спасители намериха единия загубен турист, ще ги води при другия"}
{"url": "https://www.24chasa.bg/novini/article/7595671", "text": "Осемнайсет мигранти бяха ранени при опит да преминат нелегално босненско-хърватската граница, съобщиха босненски официални представители, цитирани от Ройтерс, цитирана от БТА. Мигрантите, всички мъже от Пакистан и Ирак, бяха откарани тази нощ от полицията в местната болница. Лекари съобщиха, че шестима от тях изглежда имат сериозни наранявания. Над 40 000 мигранти и бежанци са влезли в Босна от миналата година с надеждата да преминат през северозападните градове Бихач и Велика Кладуша в Хърватия и оттам в Западна Европа. Мнозина обвиниха хърватската полиция, че ги е била преди да ги върне обратно в Босна, твърдения, които хърватската полиция нееднократно отрича. Говорител на хърватската полиция заяви, че се работи да се установи предприела ли е хърватската полиция действия по границата. Босненската гранична полиция съобщи, че случаят е предаден на прокурор, който да установи всички обстоятелства по случая.", "date": "2019.08.07", "title": "18 мигранти са ранени при опит да преминат нелегално босненско-хърватската граница"}
{"url": "https://www.24chasa.bg/novini/article/7595157", "text": "Медицински център потвърди, че 22-ма мъже от Австралия са родили през изминалата година. Данните са на правителството и са за период от една година. Данните за транссексуалните татковци ще бъдат представени в документален филм на Би Би Си по време на международен филмов фестивал в Мелбърн. Той разказва за 30-годишния транссексуален Фреди и подготовката му да роди син. През последното десетилетие общо 228 самоопределили се като мъже са били бременни. До 2009 година няма данни мъж да е раждал, като само един случай е класифициран като \"неизвестен\" за този период. Уайли е роден като жена, започнал да се променя и постепенно да приема ролята на мъж, когато бил на 21. Д-р Лорън Роузърн, преподавателка в Университета в Мелбърн, отхвърли твърдението, че да си бременен предизвиква мъжественост. „Мъжествеността означава различни неща за различните хора“, каза тя. \"Сигурна съм, че мъжествеността ви е по-различна от тази на другите мъже в офиса ви\". \"В този случай полът е нещо, което трансджендърите са обмислили задълбочено, но вероятно мислят за него малко по-двойствено, отколкото повечето от нас\", казва още д-р Роузърн. Според нея родените биологични жени, могат да бъдат мъже, без да са претърпели операции за смяна на пола. \"Не е задължително да сте се подложили на хирургична операция, за да се идентифицирате като мъж\", смята докторката. \"Трансджендърите се приемат за мъже, те се идентифицират като такива и искат да се представят като мъже в обществото. Трябва да мислим повече за това в културно отношение. Хората трябва да се научат да приемат тези неща\", смята още Роузърн. В морския свят мъжките морски кончета носят яйцата на женската в торбичката си и след това раждат.", "date": "2019.08.07", "title": "Как 22-ма австралийци родиха бебета през последната година"}
{"url": "https://www.24chasa.bg/novini/article/7594928", "text": "Вчера в тренировъчната база в Синдзян-уйгурския автономен район започнаха съвместните учения за борба с тероризма между Китай и Киргизстан, информира  Тяхна цел е да задълбочат сътрудничеството в сферата на сигурността между двете държави, да повишат уменията за борба с тероризма на въоръжените сили и не са насочени към трета страна. В ученията участват около 150 военни от Китайската народно освободителна армия и Националната гвардия на Киргизстан. Те включват съвместно командване, основно техническо обучение, съвместна тактическа подготовка и интегрирано обучение за противодействие. Това е първото съвместно учение между сходни сили от двете държави.", "date": "2019.08.07", "title": "Китай и Киргизстан започнаха съвместни учения за борба с тероризма"}
{"url": "https://www.24chasa.bg/novini/article/7595983", "text": "Служители от Регионалната инспекция по околната среда и водите в Монтана са открили замърсяване на река Огоста в ръкава й, който преминава през квартал \"Мала Кутловица\" в областния град, съобщиха от инспекцията. След сигнал на хора от квартала, че от реката се носи зловонна миризма, е направена проверка и е установено, че наистина става въпрос за замърсяване с оборска тор. Източник на замърсяването се оказала частна кравеферма в близкото село Благово, където реката преминава преди да стигне до Монтана. Инспекторите открили две тръби, през които торта от фермата се отвеждала в реката. На собственика на фермата е наложена глоба и е издадена заповед да спре изхвърлянето на отпадъка в реката. Направена е следваща проверка, при която е установено, че тръбите са запушени и торта не отива в реката, уточниха от екоинспекцията в Монтана.", "date": "2019.08.07", "title": "Глобиха кравеферма, замърсявала река Огоста в Монтана"}
{"url": "https://www.24chasa.bg/novini/article/7595979", "text": "Площта на горските пожари в Сибир надхвърля 1,5 милиона хектара по данни от тази сутрин. Това заяви говорителят на регионалния клон в Новосибирската област на руското министерство на извънредните ситуации, предаде ТАСС, цитирана от БТА. По думите на говорителя Павел Винаков на територията на Сибир има 248 огнища на горски пожари. В Красноярския край огнищата са 111 с обща площ над 800 хил. хектара, в Иркутска област - 136 пожара с площ над 600 хил. хектара. Има още три пожара в Омска област, два в Томска област и един в Алтайския край. За погасяването на пожарите са мобилизирани силите на шест административни единици в Сибирския федерален окръг. На земя работят 505 човека и 29 единици техника, а от въздуха действат четири самолета Бе-200, три хеликоптера Ми-8, един хеликоптер Ми-26 и един самолет Ил-76, посочи ТАСС. Икономическите щети, нанесени от огнената стихия в Красноярския край, може да възлязат на не по-малко от 1,5-2 милиарда рубли (20 650 - 27 533 млн. евро). Това съобщи в Новосибирск министърът на горското стопанство на Красноярския край Дмитрий Маслодудов. Той уточни, че съществуващата методика оценява само икономическата стойност на дървесината, без да отчита щетите върху екосистемата и добави, че сега се разработва комплексна методика за оценка на щетите.", "date": "2019.08.07", "title": "Площта на горските пожари в Сибир надхвърля 1,5 милиона хектара (Снимки)"}
{"url": "https://www.24chasa.bg/novini/article/7596068", "text": "Хонконг се сблъсква с \"най-тежката си кризисна ситуация\" след връщането му от Великобритания на Китай през 1997 г., а централното правителство обмисля какви мерки да предприеме по-нататък. Това заяви днес в град Шънчжън ръководителят на бюрото към Държавния съвет на Китай по въпросите на Хонконг и Макао Чжан Сяомин, цитиран от Асошиейтед прес и БТА. В събитието, на което говори Чжан, преминало при закрит режим за пресата и продължило два часа, участваха 500 представители на политическия и бизнес елит на Хонконг, предаде ТАСС, като се позова на вестник \"Саут Чайна морнинг пост\". \"Тези протести стават все по-насилствени и имат \"все по-широко въздействие върху обществото\", каза Чжан. \"Може да се каже, че Хонконг се намира в най-тежката ситуация, откакто беше върнат\", добави той. След като китайските представители споменаха за член на хонконгското законодателство, позволяващ по искане на правителството на Хонконг базираните в Шънчжън войски да се включат в подпомагането на \"поддръжката на обществения ред\", се увеличиха спекулациите, че може да бъде разположена армията, отбелязва Асошиейтед прес. Хонконгските власти заявиха, че не очакват да възникне нужда от вкарване на войски или полиция от Китай с цел подпомагане на въдворяването на реда. Според наблюдатели Пекин вероятно ще заеме изчаквателна позиция спрямо протестиращите, хранейки надежда, че увеличаващото се насилие да настрои общественото мнение срещу тях. Вчера друг китайски представител каза, че е \"въпрос само на време\", преди тези, които стоят зад протестите, да бъдат наказани, с което загатна, че Пекин ще възприеме твърда линия срещу демонстрантите и няма намерение да преговаря по исканията им за политически реформи, отбелязва Асошиейтед прес.", "date": "2019.08.07", "title": "Китай: Хонконг се сблъсква с най-голямата криза след връщането му от британците"}
{"url": "https://www.24chasa.bg/novini/article/7596081", "text": "Лидерът на „Атака“ Волен Сидеров и партията му са осъдени да платят солидарно 15 000 лева на телевизионния продуцент Магърдич Халваджиян за обидни и клеветнически твърдения. Това е решил преди дни Софийският апелативен съд (САС), като изцяло е потвърдил решението на градския съд от началото на миналата година, съобщава правният сайт  Халваджиян заведе делото за непозволено увреждане срещу Сидеров и „Атака“ преди 4 години, след като в две издания на предаването „Неделник с Волен Сидеров“ по телевизия „Алфа“, партийният лидер го опозорил. В тях Сидеров казал за Халваджиян, че е контрабандист, че ограбвал българите, че манипулира и мами зрителите, че е парвеню, лъжец, а предаванията му са турлюгювечи, както и че получава пари за мръсни поръчки – за окарикатуряване на личности. В хода на делото от партийната телевизия „Алфа“ са отказали да представят в съда записи от двете предавания, като обяснили, че има техническа повреда в архива им за април 2015 г., когато са излъчени. Записи от предаването обаче е представил Халваджиян и назначената експертиза е показала, че няма манипулации и цитираните изказвания съвпадат с тези от записите. Заради непредадените записи, двете инстанции са приели, че Сидеров и „Атака“ са създали пречка за събирането на доказателства. Съгласно чл. 161 от ГПК, в такива случаи съдът може да приеме за доказани фактите, за които някоя от страните пречи да се съберат данни. Съдилищата са отхвърли възраженията на Сидеров и „Атака“ в тази насока, тъй като те така и не са представили доказателства за технически проблеми с архива на телевизията. „От събраните по делото доказателства може да бъде направен категоричен извод, че процесните изявления на ответника Волен Сидеров, излъчени по телевизия „Алфа“, представляват публично изразяване на обидни и опозоряващи твърдения, годни да накърнят доброто име и репутация и приписващи закононарушения“, се казва в решението на САС. В него апелативните съдии пишат още, че изявленията засягат честта и достойнството на Халваджиян като злепоставят и разрушават неговата обществена репутация и добро име. „Употребените думи и изрази са унизителни за честта и достойнството на ищеца, като същите са засегнали широк и неограничен кръг зрители, доколкото изявленията са направени в телевизионни предавания, след което са направени трайно и продължително достъпни за неограничена аудитория и чрез интернет страницата на телевизия „Алфа“, посочват още апелативните съдии. Първоначално Халваджиян е завел иск срещу Сидеров и „Атака“ за 50 000 лева, а пред втората инстанция е искал 30 000 лева. САС обаче е приел за справедлив размера на обезщетението, който градският съд е определил – 15 000 лева. По този повод и двете инстанции отбелязват обаче, че Халваджиян веднъж вече е осъдил Сидеров да му плати 17 000 лева за клевета, пак изречена в телевизионен ефир. „…следва да се отчете, че процесните две предавания са реакция на предходното осъждане на ответника за други негови изказвания по повод на ищеца, което сочи на отказ на ответника да се съобрази с нормите на поведение, установени в държавата и чието нарушаване вече е установено по съдебен ред по предходното дело между страните“, пише в първоинстанционното решение на съдия Десислава Зисова. Апелативният съд пък допълва, че „ ответникът не е преустановил своите обидни изявления, напротив същите ескалират в процесните предавания“. Решението на САС не е окончателно и може да бъде обжалвано пред Върховния касационен съд.", "date": "2019.08.07", "title": "Волен Сидеров и \"Атака\" са осъдени да платят 15 хил. лв. на Маги Халваджиян"}
{"url": "https://www.24chasa.bg/novini/article/7596097", "text": "Президентът на Украйна Володимир Зеленски каза, че е разговарял по телефона с френския си колега днес и че Еманюел Макрон е подкрепил неговата инициатива за нов кръг от четиристранни преговори за постигане на мир в Донбас, предаде Ройтерс. Украйна иска нови разговори в така наречения Нормандски формат, в която участват тя, Франция, Германия и Русия. Зеленски по-рано настоя пред руския президент Владимир Путин за подновяване на преговорите за мир, след като четирима украински военни бяха убити при обстрел в Донбас вчера, предава БТА. Същевременно ръководителят на самопровъзгласилата се Луганска народна република Леонид Пасечник покани Зеленски да посети Луганск за директни преговори за начините за постигане на мир в Донбас, предаде ТАСС. Пасечник съобщи това по време на пряка линия с жителите на Украйна, на чиито въпроси той отговаряше. Въпроси бяха зададени от 2357 души от 35 града и села на Украйна. По време на пряката линия Пасечник каза, че ще бъде гарантирана сигурността на Зеленски, ако той приеме да посети Луганск.", "date": "2019.08.07", "title": "Макрон подкрепя идеята на Зеленски за нови преговори за мир в Донбас"}
{"url": "https://www.24chasa.bg/novini/article/7596111", "text": "Новата българска посланичка в Израел Румяна Бъчварова връчи акредитивните си писма на президента Руевен Ривлин, облечена в стилна делова рокля със златен оттенък. След като връчи акредитивните си писма, тя публикува и снимки от церемонията на фейсбук страницата на посолството. От сряда Бъчварова, която доскоро бе началник на кабинета на премиера Бойко Борисов, вече е действащ посланик на България в Тел Авив. Днес връчих акредитивните си писма на президента на Държавата Израел г-н Реувен Ривлин. За мен е изключителна чест да представлявам Република България в Израел, където българите се чувстваме сред приятели.  По време на срещата с държавния глава г-н Реувен Ривлин успяхме да обсъдим редица теми за сътрудничеството между Република България и Държавата Израел, както и бъдещата съвместна работа между двете страни. Изключително съм признателна за това, че Президентът посочи заслугата на България за спасяването на българските евреи и изтъкна основните постижения в двустранните отношения. Той подчерта потенциала на партньорството и акцентира, че то може да бъде засилено още за развитие на двустранното икономическо сътрудничество, особено в сферата на иновациите, науката и енергетиката. В рамките на разговора аз засвидетелствах още веднъж ангажимента и решимостта на българската страна да работи приоритетно за постигането на конкретни практически резултати по вече съществуващите споразумения, както и да бъде положено началото на нови.", "date": "2019.08.07", "title": "Румяна Бъчварова връчи акредитивните си писма на президента на Израел (Снимки)"}
{"url": "https://www.24chasa.bg/novini/article/7596073", "text": "Свлачище премина през италиански град и наложи евакуация на 200 жители, предаде Асошиейтед прес, цитирана от БТА. Кадри, разпространени в италианските медии, показват хаос, който е обхванал планинското градче Казарго над езерото Комо в северната италианска област Ломбардия. Калните маси, залели града, са преобърнали коли по пътя си. Свлачището е било предизвикано от проливните дъждове, които се изляха в района вчера вечерта. Няма жертви и ранени. Започнало е разчистване на улиците на града. Пастири и фермери, оглеждащи кози и крави над Казарго, сега са откъснати от света, тъй като няколко пътища са прекъснати от свлеклите се кални маси.", "date": "2019.08.07", "title": "Кални маси, причинени от проливни дъждове, заляха Северна Италия (Видео)"}
{"url": "https://www.24chasa.bg/novini/article/7596114", "text": "Италианският Касационен съд потвърди снощи, че се конфискуват 49 милиона евро от бюджета на управляващата крайнодясна партия \"Лига\" заради финансова измама на нейни бивши представители. Това ще принуди партията на вицепремиера и вътрешен министър Матео Салвини да възстанови тези средства на държавата, предаде Франс прес, цитирана от БТА. След петчасови разисквания съдът потвърди конфискацията на сумата, която бе постановена на 26 ноември от Апелативния съд в Генуа, но отмени обвиненията срещу двама бивши партийни ръководители поради давност, тъй като нарушенията им са извършени преди десетина години. В периода 2008-2010 г. основателят на партията, която по онова време се казваше \"Северна Лига\", Умберто Боси беше обвинен в използване за лични цели 49 милиона евро, които са били възстановени от държавата предизборни разходи на партията. Бившият му шофьор и ковчежник Франческо Белсито пък беше обвинен, че е фалшифицирал партийното счетоводство. Според цитирани в медиите през 2012 г. телефонни подслушвания и свидетелства, Умберто Боси, синовете му Ренцо и Рикардо, съпругата му и други роднини са бъркали в партийната каса, за да финансират лични разходи: ремонти на къщи, ръководено от съпругата частно училище, наем на луксозни коли и дори зъболекарски услуги. Ренцо Боси, комуто бяха нужни три години да вземе матура в Италия, е заподозрян и в купуване на университетска диплома в Албания, където \"завършва\" за една година следване, което обикновено продължава три. Оттогава парите са изчезнали и друго разследване се опитва да открие милионите евро, които са се намирали в партийната каса. От конфискуваните от съда 49 милиона евро в сметките на \"Лига\" е имало само 3 милиона. Партията се ангажира да възстанови останалите 46 милиона, но с разсрочено плащане върху няколко десетилетия.", "date": "2019.08.07", "title": "Италиански съд потвърди конфискуването на 49 млн. евро от \"Лига\" заради корупция"}
