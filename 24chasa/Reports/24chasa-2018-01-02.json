{"url": "https://www.24chasa.bg/novini/article/6642067", "text": "Насилието ескалира в поредната нощ на протести в Иран, след като 9 души бяха убити само за часове. От избухването на протестите в четвъртък броят на загиналите надхвърли 20 души по данни на държавната телевизия в Техеран. Би Би Си посочва, че убитите са 22-ма. Шестима протестиращи са били убити при нападение срещу полицейски участък в град Кадариджан. Сблъсъците избухнали, след като разбунтувалите се опитали да откраднат оръжия от участъка. Единайсетгодишно момче и 20-годишен мъж са загинали в град Хомейншахр, а член на Корпуса на гвардейците на ислямската революция бил застрелян в град Наджафабад. И тримата били ликвидирани с ловни пушки. Общо 450 са арестуваните само в провинция Техеран, съобщи Би Би Си. Според шефа на революционния съд някои от тях са заплашени от смъртна присъда. Протестите са хвърлили в паника властите, твърди АП, позовавайки се на изтекли стенограми, от които става ясно, че върховният лидер на Иран аятолах Хаменей е обсъждал с политическите лидери и силите за сигурност как да бъдат овладени бунтовете. “През последните дни враговете на Иран използват различни инструменти, включително пари, оръжия, политики и разузнаване, за да създават проблеми на ислямската република”, каза във вторник аятолах Хаменей. Той добави, че ще направи обръщение към нацията за тези събития, “когато дойде правилният момент”. Ден по-рано президентът Хасан Рохани заяви, че би било грешка да се гледа на протестите, разтърсващи страната, просто като на чужда конспирация, предаде ДПА. “Проблемите на хората са не просто икономически, те искат също повече свободи”, заяви Рохани на извънредна среща по сигурността, косвено критикувайки твърдолинейните представители на режима. Според него протестите трябва да бъдат разглеждани повече като възможност за провеждането на някои реформи, отколкото като опасност. В друго изявление обаче Рохани обвини заклетите врагове на Иран - САЩ, Израел и Саудитска Арабия, че внасят смут, защото не могат да понесат успехите на Иран на геополитическата сцена. Американският президент Доналд Тръмп смята, че е дошло “време за промяна” в Иран след насилието от последните дни по време на най-големите протести срещу властта в Техеран след 2009 г. “Иран се проваля на всяко равнище въпреки ужасната сделка, сключена с тях от правителството на Обама. Великият ирански народ е репресиран от много години. Те са гладни за храна и свобода. Богатството на Иран е заграбвано наред с човешките права. Време за промяна!”, написа Тръмп в туитър. Той определи иранското правителство като “жестоко и корумпирано”. “Вместо да си губи времето, като изпраща безполезни туитове и да обижда други народи, Тръмп по-добре да се погрижи за милионите бездомни и гладни хора в САЩ”, отговори веднага говорителят на външното министерство в Техеран Бахрам Гасеми. Израелският премиер Бенямин Нетаняху определи обвинения на иранските власти в подстрекателство като “не просто неверни, а смехотворни”. “Смелите иранци излизат масово на улиците. Те искат свобода. Искат справедливост. Искат основни свободи, каквито са им отказвани от десетилетия. Злият режим на Иран пилее милиарди долари за разпространяване на омраза”, заяви той.", "date": "2018.01.02", "title": "Бунтове в Иран с над 20 убити, властта в паника (Обзор)"}
{"url": "https://www.24chasa.bg/novini/article/6642121", "text": "Всички петима души, намерени мъртви в къща в Нови Искър, са застреляни с по един куршум, съобщи главният прокурор Сотир Цацаров. Той каза, че убитите са баща, неговият син, дъщерята от предишен брак на втората му съпруга, нейното гадже и бабата на момичето. Застреляно е било и домашното куче - немска овчарка. Убитият син се казва Георги. Убита е нейната дъщеря Нанси, гаджето на Нанси - Боби, и майката на Кети. Все още няма основна версия. Огледът продължава и към момента. Оръжието на убийството още не е открито. Касае се за семейство, което очевидно живее тук около година, година и половина. Преместили са от София. Тепърва ще се извършва оглед, на този етап  да се говори за убийство и самоубийство е много рано, коментира главният прокурор. До утре основната версия ще изкристализира. Утре ще има брифинг по случая. Друга информация не можем да изнесем, защото тя не би почивала на никакви факти от експерти, допълни Цацаров.   Директорът на националното следствие Борислав Сарафов определи престъплението като хладнокръвно. А Младен Маринов допълни, че разследващите търсят свидетели, които да кажат кого от живите са виждали последно.", "date": "2018.01.02", "title": "Цацаров: Всичките петима в Нови Искър са застреляни. Кучето - също"}
{"url": "https://www.24chasa.bg/novini/article/6642104", "text": "Полша няма да променя позицията си и да приема мигранти от мюсюлмански страни, заяви премиерът Матеуш Моравецки. Европейската комисия заведе дело срещу Полша, Унгария и Чехия в европейския съд заради отказа им да приемат бежанци от мюсюлмански страни в рамките на програмата на ЕС за преместването им. Полският министър-председател отсече, че страната му няма да подслонява мигранти от Близкия изток и Северна Африка. В същото време той допълни, че Полша е приела много бежанци от Украйна и така работи за облекчаване на напрежението по източния фланг на Европейския съюз. Според Матеуш Моравецки броят на украинците, живеещи на територията на Полша, може да достигне 1,5 милиона души. Още стотици хиляди бежанци се чакали да дойдат от Украйна. ", "date": "2018.01.02", "title": "Полша отказва да  взема мюсюлмански бежанци"}
{"url": "https://www.24chasa.bg/novini/article/6642076", "text": "Вандали подпалиха 1031 автомобила в новогодишната нощ във Франция, съобщи френското министерство на вътрешните работи. На миналата Нова година бяха повредени или унищожени 931 коли. Според министерството 510 хулигани са били арестувани заради безчинствата. От години паленето на кола за ЧНГ е традиция във Франция, която властите не успяват да изкоренят. В град Шампини група от десетки младежи нападнала полицейски патрул. Трима от нападателите са задържани, останалите се издирват. Обстоятелствата около нападението все още се изясняват, но видео в социалните мрежи показва паднала на земята млада полицайка, ритана безпощадно от младежите. Насилието в тези кадри, заснети от някой от нападателите и пуснати в мрежата, възмути обществеността и стигна до най-високите етажи в държавата. Президентът Еманюел Макрон написа в туитър, че “виновните за подлото и престъпно линчуване на изпълняващите дълга си полицаи ще бъдат открити и наказани”. Младата жена страда от многобройни контузии. Полицаят, който я е придружавал, е със счупен нос и хематоми. Притеклите се на помощ сили на реда се оказали принудени да използват димни гранати, за да отърват колегите си.", "date": "2018.01.02", "title": "1031 подпалени коли във Франция, бият полицаи (Обзор, видео)"}
{"url": "https://www.24chasa.bg/novini/article/6642162", "text": "Според закона от 2018 г. училищата могат да поддържат само електронни дневници, а не паралелно с хартиените, както досега, съобщава  . Дигиталните варианти се въвеждат постепенно във все повече училища в България. Електронният дневник събира оценките, отсъствията, забележките на учениците и ги изпраща на родителите. Те от своя страна също могат да комуникират и с училищното настоятелство.", "date": "2018.01.02", "title": "Премахват хартиените дневници в училище"}
{"url": "https://www.24chasa.bg/novini/article/6642093", "text": "Нов закон, който прави незаконно мъжете да получават по-високи заплати от жените, влезе в сила в Исландия от 1 януари 2018 г. Така островът в Северния Атлантически океан се превръща в първата страна в света, която узаконява равенството в заплащането между двата пола, съобщи “Ал Джазира”. Според новите правила компаниите и правителствените агенции, които имат най-малко 25 служители, трябва да получат правителствен сертификат, че спазват политиката на равно заплащане. Тези, които не могат да докажат равенството в заплащането, ще бъдат глобявани. “Това е механизъм, който ще гарантира равно заплащане на жените и мъжете. От десетилетия се борим за това”, казва Дагни Оск Арадотир Пинд, член на Исландската асоциация за правата на жените. Новият закон в Исландия беше подкрепен и от управляващото дясноцентристко правителство, и от опозицията в парламента, където почти 50% от депутатите са жени. Страната е с население от 323 000 души и има силна икономика, основана на туризма и риболова. Правителството в Рейкявик планира до 2020 г. напълно да изравни заплащането при мъжете и жените. Според Световния икономически форум за последните 9 години Исландия е държавата с най-голямо равенство на половете в света. Критериите са икономически възможности, политическа власт, здраве и оцеляване. Другите страни в света, в които има най-голямо равенство между половете, са Норвегия, Финландия, Швеция и Руанда. В дъното на класацията от 144 страни е Йемен. Единствената европейска страна, която е под общото средно равнище, е Унгария заради слабото участие на жени в политиката. ", "date": "2018.01.02", "title": "Исландия: Мъжете не може да вземат повече от жените"}
{"url": "https://www.24chasa.bg/novini/article/6641989", "text": "Стотици хора се наредиха на дълга опашка от рано сутринта на 2 януари пред Българската народна банка, видя “24 часа”. Преди празниците централната банка пусна в обращение две монети - сребърна възпоменателна монета с частично позлатяване, която е с номинална стойност 10 лева в тираж от 3000 броя. Тя е причина за опашките. Възпоменателната монета се продава срещу 66 лв. на касите на централната банка в София, Бургас, Варна, Плевен и Пловдив, уточниха от БНБ. Освен нея в обращение от 1 януари е и монета с номинална стойност от 2 лева, която ще е в тираж от 500 000 броя. Хартиените двулевки постепенно излизат от оборот, тъй като се повреждат. Те няма да бъдат изземвани, но могат да бъдат обменени на касите на БНБ. ", "date": "2018.01.02", "title": "Опашка пред БНБ за монети (Обзор)"}
{"url": "https://www.24chasa.bg/novini/article/6642106", "text": "Още в първия ден на българското председателство на Съвета на ЕС България се оказа подложена на хибридна атака от Русия. На 1 януари руската агенция ТАСС разпространи новина, в която се твърдеше, че според министърката на българското председателство Лиляна Павлова страната ни си е поставила като приоритет преразглеждане на европейските санкции срещу Русия. “Министър-председателят Бойко Борисов и българското правителство смятат за необходимо включването в дневния ред на предстоящите дебати на въпроса за санкциите като един от приоритетните. Този въпрос ще се обсъжда в различни формати, за да се намери най-доброто решение и да се разреши проблемът”, цитира ТАСС думи на Павлова. на евросанкциите срещу Русия по време на председателството си на ЕС, коментира обаче българската министърка във вторник в интервю за БНТ. Оказа се, че ТАСС е ползвала стара новина за атаката, като думите, приписвани на Павлова, са били опровергани още първия път. Агенцията всъщност се позовава на разговор на министър Павлова с кореспондентите на чуждестранни медии от началото на октомври. Тогава журналистът от ТАСС ѝ задал въпрос дали санкциите срещу Русия ще бъдат обсъждани по време на българското председателство. Отговорът на Павлова бил, че това ще става в различни работни формати на съвета, ще бъдат направени анализи какви са последиците от мерките на Брюксел. Вместо това обаче още тогава ТАСС пуснала информация, че България ще иска преразглеждане на санкциите срещу Москва. Във вторник Лиляна Павлова повтори, че е учудена от руската интерпретация на думите ѝ. Решение дали да бъдат продължени санкциите срещу Русия трябва а преди това различните варианти ще се обсъждат от работната група, която отговаря за евросанкциите. Нашето председателство приключва на 1 юли. Българската позиция винаги е била, че санкциите вредят на икономиката, но ЕС може да ги отмени, ако Русия изпълнява Минските споразумения за ненамеса в Украйна в помощ на сепаратистите от Донецк и Луганск, припомниха от българското правителство. Налагането на ограничителни мерки на ЕС срещу Русия и поддържането на сепаратистите от Донецк и Луганск. В отговор Русия забрани вноса на редица стоки от ЕС, включително сирена, мляко, зеленчуци. Голяма част от мерките са насочени срещу физически лица и конкретни компании. В момента списъкът включва 150 лица и е с валидност до 15 март 2018 г. До 23 юни 2018 г. пък е срокът на икономически мерки срещу Крим. За последно санкциите срещу Русия бяха удължени на 21 декември 2017 г. Тежките дебати по време на българското европредседателство ще са по мерките за прием на мигранти и укрепване на външните граници, за енергийния пакет и втория етап от преговорите по Брекзит, обясни още Павлова вчера.", "date": "2018.01.02", "title": "Хибридна атака от Русия заради санкциите"}
{"url": "https://www.24chasa.bg/novini/article/6642084", "text": "Ново земетресение разлюля Гърция тази вечер. То е усетено и в България и Македония, съобщи  Земният трус с магнитуд 4 по скалата на Рихтер е регистриран в 19.36 ч. българско време. Епицентърът му бил на 10 км североизточно от границата на Гърция с Македония при Стар Дойран, на 8 км северно от село Патарос и на 144 км югоизточно от македонската столица Скопие. Земетресението е усетено силно по високите етажи на жилищните сгради в Благоевград. Епицентърът бе на около 160 км южно от София, на територията на Гърция, в района на Дойранското езеро.", "date": "2018.01.02", "title": "Нов трус в Гърция. Усетиха го силно по високите етажи в Благоевград"}
{"url": "https://www.24chasa.bg/novini/article/6642086", "text": "Във връзка с тежко криминално престъпление, извършено на територията на град София, полицията издирва Кети Николова Кюхова, на 44 години, съобщава СДВР. Хората, които разполагат с информация за търсената жена, ще помогнат за издирването й като позвънят на тел. 112 или в най-близкото поделение на МВР. Могат да изпратят съобщение и тук   Анонимността е гарантирана! Така завършва съобщението. За Кети, която живее в къщата с петте трупа в Нови Искър, говореха съседи, подозираха даже, че тя е сред убитите. Така че вероятно издирваната е тя.", "date": "2018.01.02", "title": "Полицията издирва Кети Николова Кюхова, вероятно във връзка с убийството в Нови Искър"}
{"url": "https://www.24chasa.bg/novini/article/6642023", "text": "Метростанцията при НДК няма да бъде затваряна по време на българското председателство на Съвета на ЕС. Спирките на градския транспорт ще функционират нормално, съобщи зам.-кметът по транспорта Евгени Крусев. Промени, но само в определено време, ще има за спирката на автобусите 72 и 604 под Моста на влюбените в посока “Пирогов”. При нужда тя ще се измества преди кръстовището. “Няма да има затваряне на булеварди. Движението ще се спира само за няколко минути, докато преминат делегациите. Подобни временни ограничения ще има при летището, булевардите “Брюксел”, “Цариградско шосе” и “Витоша”, района около НДК, резиденция “Бояна” и хотелите, в които ще бъдат настанявани делегациите”, уточни Крусев. Първите ограничения на движението в София заради еврофорумите ще са на 10 януари около Народния театър. Там на 11-и ще се проведе церемонията за старта на председателството. До 12 януари ще е забранено паркирането по улиците “Бенковски”, “Иван Вазов” и “Славянска”. Промени за следващите 6 месеца обаче ще има в маршрутите на автобусните линии към летището - № 384, която тръгва от “Дружба 2”, и 184, която се разделя. Автобусите по линия № 184 ще се движат от ул. “Ген. Гурко” по маршрута на линия № 84 до кръстовище бул. “Хр. Колумб” и ул. “Мими Балканска”, бул. “Брюксел” до терминал 1, обратно по бул. “Брюксел”, ул. “Мими Балканска”, ул. “Продан Таракчиев”,до терминал 2. Линия № 84 ще се движи по действащия маршрут.", "date": "2018.01.02", "title": "Няма да затварят метрото при НДК заради председателството"}
{"url": "https://www.24chasa.bg/novini/article/6642112", "text": "Шестима души загинаха в тежка катастрофа в Северна Италия, съобщи Асошиейтед прес, цитирайки агенция АНСА. Движението по магистрала А21 вече било много забавено поради пътно произшествие, когато камион, натоварен с пясък, се ударил в колата пред него, а тя се блъснала в цистерна, превозваща запалима течност, която избухнала в пламъци. Петима от загиналите, включително две деца, са пътували в леката кола, шестата жертва е шофьорът на камиона. Катастрофата станала в участъка между град Бреша и градчето Манербио, предаде БТА. ", "date": "2018.01.02", "title": "Шестима загинали след катастрофа в Северна Италия, запалила се е цистерна"}
{"url": "https://www.24chasa.bg/novini/article/6642120", "text": "„Безспорно е възможно да се върнат нежеланите подаръци, ако са купени по интернет, а при покупки от търговската мрежа това е въпрос на добра практика от страна на търговеца. Много често става дума за битова електроника, която има гаранционна карта, а от нея става ясно от кой обект е купена”, обясни председателят на Комисията за защита на потребителите (КЗП) Димитър Маргаритов в предаването „Лице в лице” по  . Връщането на нежелани подаръци понякога може да е проблем – тъй като подаръците не се подаряват с касова бележка, а пък и получилият подаръка вероятно няма да иска да стане ясно, че не го е харесал и иска да го върне. Сред най-фрапантните нарушения напоследък Маргаритов посочи, че е имало търговци, които преди „Черния петък” са вдигнали рязко цената на определена стока, и после – дори след намалението, тя се е продавала на по-висока цена, отколкото обикновено.", "date": "2018.01.02", "title": "Маргаритов: Понякога нежелан подарък може да бъде върнат и без касова бележка"}
{"url": "https://www.24chasa.bg/novini/article/6642073", "text": "31-годишна румънка е със счупена челюст и травми по тялото след  В спешното отделение на търновската болница са още 54-годишен турчин и  4-годишното им момиченце.  Съпругът и детето са в добро общо състояние. На жената предстоят още изследвания, казаха от МОБАЛ \"Д-р Стефан Черкезов\". Семейството пътувало в лек автомобил с румънска регистрация, който се сблъскал челно с български пътнически бус на мокрото трасе. Според първоначалната информация на полицията в жестокото меле са пострадали общо 5-тима, сред които водачът на буса и двама от пътниците в него. Пътният инцидент затвори временно пътя Русе - Велико Търново. Причините за произшествието са в процес на изясняване. ", "date": "2018.01.02", "title": "Румънка със счупена челюст и травми\nот тежкия сблъсък край Полски Тръмбеш"}
{"url": "https://www.24chasa.bg/novini/article/6642016", "text": "\"ИЗДИРВА СЕ НАШЕ БЪЛГАРСКО МОМИЧЕ, БЕЗСЛЕДНО ИЗЧЕЗНАЛА, ПОМОГНЕТЕ ДА Я НАМЕРИМ!!!\" Така гласят множество постове от юни месец м. г. в социалните мрежи от притеснени роднини и български граждани. Те алармират за изчезналата Лилия Ботушева от Сливен. От години живеела в германския град Ерфурт, където учела. Била е в неизвестност от 8 юни 2017 г. Баща й и брат й създават група във фейсбук, профил в гугъл и споделяли ежедневно информация и данни за нея. Били намерени лаптопа и телефоните й. Обявена е за общоевропейско издирване. Днес 2017-08-08 е разговаряно с Лили ПО ТЕЛЕФОН, регистриран на нейно име, гласи информация на разследващия офицер от немската полиция. Местонахождението ѝ е неизвестно, но по негова преценка тя е добре. Сама е решила да прекъсне връзката с досегашния си живот. За полицията въпросът формално е приключен, се казва още в съобщението.  Според последна информация за намерените  трупове в Кефалония германският гражданин, който е също е намерен мъртъв, е на 30 години. Двамата са пристигнали от Германия с автомобил, който е бил нает под наем, но не са върнали. В последствие са сменили номерата на колата с фалшиви и с тях са пристигнали в Гърция на 26 декември. Отседнали са в къща, наета под наем през интернет.", "date": "2018.01.02", "title": "Загиналата в Кефалония Лилия Ботушева е била издирвана от юни, 2017-та"}
{"url": "https://www.24chasa.bg/novini/article/6641976", "text": "Биячите на журналиста от Поморие Стоян Тончев, нападнат на 14 януари, 2016 г., застават пред съда, съобщиха от Бургаската апелативна прокуратура. Предстои да бъде насрочена дата за делото срещу 27-годишния Веселин К.  и Мартин Д. на 31 г. Според държавното обвинение Веселин К. и още едно лице, неустановено до момента, нападнали и пребили собственика на информационен сайт Стоян Тончев с метална телескопична палка. Биячите нанасяли удари по лицето и главата на младия мъж, причинявайки фрактура на лицеви кости,  довела до трайно затруднение на речта. Срещу Веселин К. е повдигнато обвинение за нанасяне на телесната повреда с особена жестокост – престъпление по чл.131, ал.1 от НК. Срещу помагача  Мартин Д. е повдигнато обвинение по чл.129, ал.2 от НК.  Стоян Тонев е бил нападнат до сградата на общината, докато се прибирал пеша към дома си. Изведнъж видял маскиран мъж пред себе си, който се затичал към него, държейки в едната си ръка палка, а в другата нож. Нападателят ударил силно Стоян по лицето с палката. От удара пострадалият паднал назад и ударил главата си в земята. След това видял и втори маскиран мъж. Двамата нанесли множество удари по лицето и главата на журналиста с палката и с метален бокс. Тончев успял да стане и побягнал по улицата, викайки за помощ, но бил застигнат от единия нападател, който отново започнал да го удря с палката по главата и лицето. Опитвайки да избяга от маскираните мъже, Тончев забелязал трето лице, което стояло встрани.", "date": "2018.01.02", "title": "Изправят на съд двама за побой над журналист от Поморие"}
{"url": "https://www.24chasa.bg/novini/article/6641926", "text": "16 души са ранени след пожар в нюйоркския квартал Бронкс, само няколко дни след като други пожар отне живота на 12 души в същия район, съобщава AFP. Огънят е избухнал около 5:30 часа сутринта (местно време), като пожарната се е отзовала на сигнала изключително бързо. „Нашите екипи пристигнаха и се сблъскаха с огромен пожар“, съобщи представител на пожарникарите. Девет от ранените са деца но всички пострадали се намират в незастрашаващо живота състояние. Към момента огънят все още не е овладян, като на мястото се намират над 200 пожарникари, но няма данни за други пострадали или загинали. В четвъртък в същия квартал на града 12 души загинаха при пожар, разпален от дете, което си е играло с печка. Кметът на Ню Йорк Бил де Блазио нарече произшествието \"най-лошия инцидент в последните 25 години\".", "date": "2018.01.02", "title": "16 души са ранени след пожар в Ню Йорк"}
{"url": "https://www.24chasa.bg/novini/article/6641411", "text": "Унгарски етнолози, изпратени от ЮНЕСКО, ще наблюдават мъжкото хоро на Богоявление в Калофер, съобщи кметът Румен Стоянов. Причината е, че ритуалът кандидатства за включване в списъка със световното културно наследство. Специалистите ще отразяват всяка подробност от обичая, който от незапомнени времена се изпълнява единствено в града на Ботев. Освен пратениците на ЮНЕСКО там ще пристигнат и други чужденци - украинци и норвежци, които са поискали разрешение от местната власт да участват в леденото хоро. За него научили от интернет. Калофер очаква и гости от цялата страна. \"Ще ги помолим да се включат, след като калоферци влязат в реката и изпеят своите песни. По традиция първата ще е \"Залюбила е Василка\"\", обясни кметът. Той е категоричен, че пияни и хора в неприлично облекло няма да се допускат, за да не опорочават ритуала. Както всяка година, калоферци ще се облекат в народни носии и ще отидат най-напред в църквата, където поп Димитър ще ги поръси със светена вода за здраве. Точно в 8 часа мъжете ще нагазят в Тунджа. Близо 200 души, сред тях и деца, ще се състезават да хванат кръста, хвърлен от свещеника. Кметът, който играе на хорото повече от 10 г., ще носи трикольора. По думите му досега не имало разболели се хора, въпреки че при предишни години на празника лед е сковавал Тунджа и се е налагало да го разбиват. Местните се шегуват, че тайната е, че участниците в мъжкото хоро правят предварителна подготовка. В навечерието на Богоявление мъжете обикалят из домовете в Калофер и се подгряват с червено вино.", "date": "2018.01.02", "title": "Пратеници на ЮНЕСКО гледат мъжкото хоро в Калофер"}
{"url": "https://www.24chasa.bg/novini/article/6641947", "text": "Дете е намерило петте трупа в Нови Искър, съобщиха за \"24 часа\" негови роднини. Малчуганът е отишъл да търси 12-годишното момченце, което е сред убитите. След като се натъкнало на гледката, детето подало сигнал. Пристигналите на мястото полицаи открили труповете на 12-годишното момче, две млади жени на 18 и 20, мъж и жена на около 50-60 години.   На място има много полиция. Продължават огледи. ", "date": "2018.01.02", "title": "Дете намерило петте трупа в Нови Искър"}
{"url": "https://www.24chasa.bg/novini/article/6641944", "text": "12 находища на минерални води из цялата страна се предоставят за стопанисване и управление на съответните общини за срок от 25 години. Това гласи заповед на министъра на околната среда и водите Нено Димов, публикувана вчера, заедно със списък на находищата. Тези находища не се предоставят безвъзмездно от държавата на общините, но таксите за ползването им са изключително ниски, тъй като за повечето от тях няма разработени документи за експлоатационния им ресурс. Кметовете, които ги искат, трябва да подадат документи в министерството до 31 януари и след като се споразумеят с държавата, да възложат на външни лица разработването на находищата. Подобни списъци се правят вече шеста поредна година. В тазгодишния попадат Ресен, Шипково, Търговища-Боаза, Брацигово, Варвара, Харманли, Чирпан, няколко сондажа в Нареченски минерални бани, два сондажа в Невестино и в пернишкото село Рударци. Около една трета от находищата в тазгодишния списък фигурират и в този за 2017 г., което означава, че тогава съответната община не е пожелала да ги експлоатира. Има и “вечни” находища като Чирпан и Рударци, които вече шеста година никой не е пожелавал.", "date": "2018.01.02", "title": "Дават на общините  12 минерални извора"}
{"url": "https://www.24chasa.bg/novini/article/6641965", "text": "23-годишната Лилия Ботушева е българката, намерена мъртва на остров Кефалония. Според последна информация германският гражданин, който е също е намерен мъртъв е на 30 години. Двамата са пристигнали от Германия с автомобил, който е бил нает под наем, но не са върнали. В последствие са сменили номерата на колата с фалшиви и с тях са пристигнали в Гърция на 26 декември. Отседнали са в къща, наета под наем през интернет. Двамата са открити на 31 декември мъртви от собственика на имота, който е сигнализирал полицията. Според личната й информация във фейсбук профила тя живее понастоящем в град Ерфурт, Германия, а е родена в град Сливен. Съдебният лекар твърди, че всичко сочи към двойно самоубийство с нож. Няма никакви следи от борба и насилие. Смъртта е настъпила 36 часа преди откриването на труповете, според патолога. Телата отиват в Патра за токсилогичен анализ, за да се разбере повече за странния случай. ", "date": "2018.01.02", "title": "23-годишната Лилия Ботушева е българката, намерена мъртва на остров Кефалония"}
{"url": "https://www.24chasa.bg/novini/article/6641986", "text": "Бившата възпитаничка на християнско училище, 23-годишната Бейли Гибсън от щата Уисконсин, продава в интернет своята девственост, съобщава в. \"Сън\", цитиран от БТА. Интернет наддаването ще се проведе в публичния дом \"Мунлайт Бъни ранч\" в град Рино, щата Невада. Бейли израснала в строго християнско семейство. На младини я записали в девически пансион, където момичетата не можели и да си помислят да зърнат свой връстник от мъжки пол. Бейли твърдо била решила да запази непорочността си до сватбата. Но тя преосмислила обета си след тежка раздяла. След предателството на своя избраник, тя се решила на необичайната стъпка да се предложи на търг. Това не й било лесно, тъй като била възпитана твърде пуритански в закрития пансион. На Бейли не й давали да гледа телевизия, да слуша друга музика освен религиозна, да се среща с момчета и да посещава партита. Нейните приемни родители били много набожни и много строги. След като завършила интерната, Бейли се преместила да живее при биологичната си баба в щата Уисконсин. Тук тя за пръв път се влюбила в момче, но то я рязочаровало, защото не спазило обета си да останат девствени до венчавката, а преспал с друго момиче. Така Бейли решила да се предложи на онзи, който даде най-висока цена за нея.", "date": "2018.01.02", "title": "Възпитаничка на католическо училище продава девствеността си в интернет"}
{"url": "https://www.24chasa.bg/novini/article/6641985", "text": "Бащата от мъртвото семейство в Нови Искър е удушил другите и после се е застрелял, научи \"24 часа\". Той е единственият от мъртвите с огнестрелна рана и тя е в главата. Мъртви са децата му Нанси и Георги и приятелят на Нанси Боби Иванов, по прякор Схемата. Удушена е и 60-годишната жена, която вероятно е съпругата му. Очаквайте подробности.                                                                                                                                                                                                                                                                                                                        ", "date": "2018.01.02", "title": "Бащата в Нови Искър удушил семейството и се застрелял"}
{"url": "https://www.24chasa.bg/novini/article/6642021", "text": "Турският президент Реджеп Тайип Ердоган ще посети Франция на 5 януари по покана на френския си колега Еманюел Макрон, посочва в.\"Миллиет\", като се позовава на съобщение на президентския говорител Ибрахим Калън. По време на визитата ще се състои среща между Ердоган и Макрон, както и преговори между делегации на двете страни. В центъра на разговорите ще бъдат регионални въпроси, сред които темите за Ерусалим, Сирия, Ирак и борбата срещу тероризма, както и отношенията Турция-ЕС, уточни президентският говорител. Отговорен представител от френското президентство е посочил от своя страна, че темата за Сирия ще бъде на преден план в дневния ред на разговорите между Макрон и Ердоган. Той е добавил, че двамата президенти ще обсъдят също проблема за Близкия изток след решението на американския президент Доналд Тръмп САЩ да признаят Ерусалим за столица на Израел", "date": "2018.01.02", "title": "Ердоган отива на  официално посещение във Франция в петък"}
{"url": "https://www.24chasa.bg/novini/article/6642038", "text": "Главният прокурор Сотир Цацаров пристигна в Нови Искър в Според известното дотук най-вероятно бащата е избил семейството си и после се е застрелял.  Според СДВР полицаи отишли на адреса след получен сигнал, че няма връзка със семейството. Главният секретар на МВР Младен Маринов е на мястото на инцидента и се очаква да даде изявление с повече подробности. Пред журналисти вътрешният министър Валентин Радев съобщи, че полицията работи по всички версии. Премиерът Бойко Борисов също е уведомен за тежкия случай. Очаквайте подробности.                                                                                                                                                                                                                                                                                                                       ", "date": "2018.01.02", "title": "Цацаров пристигна на мястото на убийството в Нови Искър (Снимки)"}
{"url": "https://www.24chasa.bg/novini/article/6642026", "text": "60-годишният шофьор на  е издъхнал в УМБАЛ Бургас, съобщиха от болницата. Мъжът бе приет в тежко състояние, с диагноза политравматизъм и въпреки усилията на лекарите от отделението по реанимация е починал няколко часа след катастрофата. Възрастният бургазлия бил зад волана на камион с полуремарке, който превозвал железни профили - кнюпели. Малко преди разклона за село Черни връх , на 4-5 км. от бургаския квартал Меден рудник, тежката машина изхвърчала от пътя  и паднала в канавка. Все още не са ясни причините за инцидента, но най-вероятно става дума за техническа неизправност, смятат разследващи. Не е изключено обаче и здравословен проблем да е причинил произшествието. ", "date": "2018.01.02", "title": "Издъхна шофьорът на тира, паднал в канавка по пътя за Средец"}
{"url": "https://www.24chasa.bg/novini/article/6642057", "text": "Зимната буря Кармен остави без ток близо 65 хиляди домакинства в Западна Франция и се придвижва на юг, съобщи Ройтерс. Мъж на 60 години в департамента Пирине-Атлантик е бил убит от паднало дърво. Националната метеорологична служба обяви код “оранжев” за опасно време в 40 департамента на Франция - почти в половината страна. По атлантическите ѝ брегове бушуват ветрове със скорост до 140 км/ч. На Корсика ветровете дори надминаха 180 км/ч. Във вторник бурята се премести към Централна Европа. Студ и сняг блокираха летища в Канада. Редица полети бяха отменени или закъсняха, тъй като персоналът се оказа недостатъчен за размразяване на самолетите и почистване на пистите. “Еър Канада” обяви, че има промени в графика на полетите от летищата в Торонто, Монреал, Калгари и Отава. Само в Торонто са отменени 500 полета. В канадското градче Чарлзхолм, провинция Албърта, са регистрирани рекордните минус 41,8 градуса. Арктическият студ продължава да държи в плен и САЩ, където 2018 година започна с нов рекорд за ниски температури и два смъртни случая. Опасно ниски градуси бяха отчетени в осем щата в Средния запад, включително части от Канзас, Мисури, Илинойс, Небраска и почти целите Айова, Минесота, Южна и Северна Дакота. Термометрите в град Омаха, Небраска, са показали минус 26 градуса по Целзий в неделя. В понеделник в Аризона също е било изключително студено - минус 29 градуса. Синоптиците прогнозират нова ледена вълна в САЩ в края на седмицата.", "date": "2018.01.02", "title": "Бурята Кармен помете Франция"}
{"url": "https://www.24chasa.bg/novini/article/6642078", "text": "Безразборна стрелба беляза новогодишната вечер в столицата, а млада двойка откри куршум в семейния си автомобил, съобщи  Веселбата за едни, страх за други. Семейство Шопови от столичния квартал „Люлин”, намират боен патрон, забит в багажника на колата си. „Съпругът ми излезе да разходи кучето и ми каза, че имаме патрон в багажника”, разказа Румяна Шопова. От полицията са иззели уликите. По следите на патрона може да се стигне до притежателя на оръжието, но само, ако то е регистрирано.", "date": "2018.01.02", "title": "Кола в София беше пронизана от куршум в новогодишната нощ (Видео)"}
{"url": "https://www.24chasa.bg/novini/article/6641932", "text": "Професорът по математика в римския университет \"Ла Сапиенца\" Руджеро Фреди се оказал популярен герой от гей порно филми, който бил разконспириран от неговите студенти, пише в. \"Дейли мейл\", цитиран от БТА. В продукциите с ниско художествено съдържание Фреди фигурирал под артистични псевдоним Карлос Мази. Всичко започнало с невинно селфи, което Руджеро сам пуснал в мрежата. С него той се представил гол до кръста като напомпан с мускули мачо. Но някой от неговите студенти, който не бил безразличен към гей порното, след известно време се сетил, че го е гледал в съвсем друго амплоа. Новината бързо се разпространила сред студентите и те започнали да търсят неговите стари XXX филми. Преди да стане професор, Фреди с охота се снимал в порно продукции с мъже. За да спечели повече пари от участията си, той заминал за САЩ. В Сан Франциско Руджеро се снимал в два порно филма, в които играл главната роля. Когато се завърнал отново в Италия през 2013 година, той получил магистърска степен по математика. Преподавателят не се срамувал от своето минало. От порно участията си той спечелил доста пари, а и снимачния процес намирал за много увлекателен. Сега се гордеел и с двете си професии,тъй като \"те отразявали същността на неговата личност\".", "date": "2018.01.02", "title": "Университетски професор по математика \nсе оказал гей порно актьор"}
{"url": "https://www.24chasa.bg/novini/article/6641843", "text": "Информация за състоянието на републиканските пътища към 17:30 ч. за 02.01.2018 г. І. МЕТЕОРОЛОГИЧНА ОБСТАНОВКА: Температурите са в интервала от – 1° до + 16°. Времето над страната е предимно ясно. Слаб вятър духа в областите Бургас, Варна, Добрич, Враца, Пазарджик, Перник Разград, Русе, Смолян, Търговище, Шумен и Ямбол. Дъжд вали в районите на Попово и Антоново Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма ограничения. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” – отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Троянски” - забранен за МПС над 12 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок целогодишно. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. 3 Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.01.02", "title": "Вижте актуалната пътна обстановка към 17,30 часа"}
{"url": "https://www.24chasa.bg/novini/article/6641878", "text": "Пътуването в космоса в бъдеще може да бъде затруднено, заради натрупването на космически боклук на земната орбита, съобщи в. \"Дейли мирър\", цитиран от БТА. Към настоящето има около 600 хиляди парчета космически боклук, които кръжат около Земята. Повечето от тях са с широчина от 1 сантиметър до 10 сантиметра и се превърнаха в нарастващ проблем. Учените са изчислили, че най-малко един спътник всяка година е разрушен от съприкосновение с космически боклук. Според 3D-изображение, направено от Ричи Кармайкъл, държавите, които са отговорни в най-голяма степен за натрупването на отпадъците, са САЩ, Русия и Китай. НАСА определя космическия боклук като \"всеки предмет, продукт на човешката дейност, в орбитата на Земята, който вече не изпълнява полезни функции\". Най-големият космически боклук, който обикаля планетата ни на 225 километра разстояние от повърхността й, е спътникът за наблюдение \"Енвисат\" с размерите на двуетажен автобус, който беше изстрелян от Европейската космическа агенция през 2002 г.", "date": "2018.01.02", "title": "Боклук, кръжащ около Земята, може да попречи на полетите в космоса"}
{"url": "https://www.24chasa.bg/novini/article/6641889", "text": "са семейство. Те са били убити, съобщи за \"24 часа\" източник от разследващите. Сигнала в полицията подал към 16:20 днес братът на една от жертвите. Той казал, че брат му не си вдига телефона от 29 декември миналата година. Към адреса в Нови Искър са изпратени патрули от Второ РУ-СДВР. В къщата са открити общо пет тела – по първоначални данни - двама мъже, две жени и момче. На място се извършва оглед. Предстои изясняване на причините, довели до смъртта на обитателите на имота, съобщиха по-рано от СДВР. На адреса на ул. \"Лозянски дол\" са открити общо пет тела, две от които на горния етаж. Загиналите са мъж и жена на около 60 години, две млади момичета на 18 и 20 години, както и 12-годишно момче. Живеели са под наем от година и половина.  По телата им има видими следи от насилие Екип на \"24 часа\" пътува към мястото.", "date": "2018.01.02", "title": "Убитите в Нови Искър са семейство, няма връзка с тях от 29 декември"}
{"url": "https://www.24chasa.bg/novini/article/6641134", "text": "Окръжната прокуратура във Варна е предала на съд 24-годишната Ренета К. от Несебър и 27-годишния Космас К. от Дългопол, които ще отговарят за грабеж на таксиметров шофьор от Варна, придружен с убийството му. Престъплението е извършено в съучастие от двамата и се наказва с лишаване от свобода от 15 до 20 години, доживотен затвор или доживотен затвор без замяна. С присъдата съдът може да постанови и конфискация на цялото или на част от имуществото, ако те бъдат признати за виновни.  Целта на грабежа на таксиметровия шофьор била набавянето на средства за живот, тъй като и Ренета, и Космас, които живеели на семейни начала, не работели. Единственият доход, с който двойката разполагала, била социалната пенсия на 27-годишния младеж, който страдал от детска церебрална парализа. Престъплението било добре планирано. Ренета трябвало да се качи на предната седалка до шофьора, а Космас – зад него. Двамата се въоръжили предварително с кухненски ножове. Около 23,37 ч. на 9 април м.г. Космас спрял такси на фирма „Транстриумф“ на автобусната спирка на автогарата във Варна. Колата била управлявана от 69-годишния В.А., а маршрутът - до местността Пчелина. На разклона за село Каменар, на отбивката за военно поделение, 27-годишният мъж спрял колата с искане да отиде до тоалетна. Ренета изпуснала нарочно портмонето си в краката на таксиметровия шофьор. Там била и личната карта на Космас. Помолила шофьора да й подаде изтървания портфейл под предлог че е бременна. Нароченият за жертва таксиметров шофьор отказал. Тогава с ножа младата жена нанесла удар в дясната ръка на водача. Той се опитал да го отнеме, но през отворения преден прозорец на таксито Космас нанесъл удар с друг нож в гърба на шофьора. След разкриване на престъплението съдебните медици в експертизата си описали над 61 порезни и прободно-порезни наранявания по цялото тяло на жертвата. Двамата го удряли и с дръжка на четка, която намерили в багажника на таксито. Въпреки молбите на 69-годишния таксиметров шофьор, Ренета и Космас нанасяли удари с ножовете до момента, в който спрял да дава признаци на живот. От автомобила двамата взели 20 лева и мобилния телефон на шофьора. Космас разбил в асфалта старата нокиа, след като преценил, че телефонът няма почти никаква стойност. След дръзкото престъпление двамата се опитали да инсценират нападение над тях пред постовите на военното поделение, които повикали бърза помощ и полицейски екип. След задържането на Ренета и Космас химическа експертиза установила наличие на амфетамини в кръвта и урината им. 24-годишната Ренета е с висше образование. И тя, и Космас са с чисто съдебно минало, което е единственото смекчаващо вината обстоятелство за двамата. Като отегчаващо обстоятелство в обвинителния акт на Окръжната прокуратура във Варна се сочи особената жестокост на престъплението и особено мъчителния начин за смъртта на жертвата, както и употребата на наркотици. И двамата са с мярка за неотклонение „Задържане под стража“ от момента на установяването им като извършители. Ренета К. е приведена вече в затвора в Сливен, а Космас К. е във варненския затвор. Предстои делото срещу двамата да бъде насрочено за разглеждане във Варненския окръжен съд.", "date": "2018.01.02", "title": "Съдят мъж и жена за убийството на таксиметров шофьор във Варна"}
{"url": "https://www.24chasa.bg/novini/article/6641149", "text": "Наръчник за оцеляване на еврочиновници, които идват да работят в България заради европредседателството ни,  . Авторът Кристиан Оливър комбинира сатира, туристически съвети и политически коментари. Той е категоричен, че, макар и в „Дивия Изток на Европа”, тъй наречените еврократи могат да си прекарат добре – даже и да не свършат особено много работа. Той обръща внимание на факта, че у нас кимаме наопаки на останалия свят и предупреждава брюкселските чиновници, че одобрителното всъщност въртене на главите на „дебеловратите български апаратчици” след представянето на поредната презентация може първоначално да предизвика известен културен шок. Напълно в стила на всички останали текстове, посветени на пътуването у нас, Оливър обръща внимание, че още на летището дебнат фалшиви таксита с надути тарифи. Той отбелязва, че таксиджиите може да приличат на охранители от нощни клубове, но повечето всъщност са „срамежливи хипохондрици, които звънят на майките си поне два пъти дневно”, а някои от тях могат да предложат и експертиза в области като фалита на КТБ или хидроизолацията. Авторът нарича българската кухня \"най-добрата в Европа\" и препоръчва заведения и ястия. \"Kогато се храните с любимите си ескарго в Париж, те вероятно са превъзходни славянски охлюви, внесени от България\", добавя Оливър и прилага линк към статия за охлюви, които са внесени във Франция от Севлиево. Той подчертава и изненадващият за него факт, че в България много от храните са био. Оливър обръща внимание и на българската култура, като препоръчва разходки до Историческия музей и Боянската църква, но нарича катедралата \"Александър Невски\" \"претрупана торта\", която не е необходимо да бъде посетена. Той препоръчва и ходене на опера, която е най-евтина в Европа с цени от 5 и 10 евро. : Досадник, който говори постоянно от гледната точка на човек, който има превъзходство. Често срещано в България.  Буквално това е хляб със сирене. Също е и обида за слабоумен човек или иначе казано - глупак.  : Име, произхождащо от повест на Алеко Константинов от 19 век. Нарицателно за най-лошия тип българин, който иска всичко без да прави нищо за него. Безсрамен опортюнист, който ще търси някаква облага за себе си във всяко предложение. Среща се трагично често. : Дебеловрат мафиот. Неговият лош вкус е надминат само от женските представители на този вид - мутресите.  : Човек, който за нищо не става. Лековерен човек в днешния бюрократичен свят. Използва се универсално. Ако някой наистина ви ядоса и откачите, използвайте тези думи. Последната точка от наръчника на Кристиан Оливър е озаглавена \"Връщане обратно в Брюксел\", а единственото написано в нея е \"Сигурни ли сте, че наистина искате да се върнете?\"", "date": "2018.01.02", "title": "\"Политико\" в наръчник за еврократа в София: Българите имат най-добрата кухня в Европа"}
{"url": "https://www.24chasa.bg/novini/article/6641169", "text": "Прокуратурата започна разследване за  . Засега делото е срещу неизвестен извършител, съобщиха от обвинението. Прокуратурата припомня, че снощи около 21 часа е била запалена сграда със значителна стойност. До момента са извършени всички необходими действия по разследването, назначена е и пожаро-техническа експертиза.", "date": "2018.01.02", "title": "Започна разследване на пожара в дома за сираци на отец Иван в Нови хан"}
{"url": "https://www.24chasa.bg/novini/article/6641212", "text": "Винетки се продават в над 3000 разпространителски пункта в цялата страна, съобщиха от Агенцията \"Пътна инфраструктура\". От тях 372 са с денонощен режим на работа. Това са големите бензиностанции, офисите на \"Български пощи\", областните пътни управления и граничните контролно-пропускателни пунктове. В дистрибуторската мрежа в момента има над 2 млн. винетки, от които 900 хил. са годишни за леки автомобили. До края на януари по пунктовете ще има 5 млн. броя. Пълен списък на пунктовете за продажба е достъпен на интернет страницата на агенцията.  На 31 януари 2018 г. изтича валидността на годишните винетки за 2017 г. До края на ноември м.г. са продадени 6 985 024 винетки. Начислените приходи са 338 619 953 лв. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. - на камионите над 3,5 тона.", "date": "2018.01.02", "title": "Винетки се продават в над 3000 разпространителски пункта"}
{"url": "https://www.24chasa.bg/novini/article/6641182", "text": "Германска депутатка от антиислямската партия \"Алтернатива за Германия\" (АзГ) бе блокирана вчера в \"Туитър\", защото разкритикува новогодишната честитка на кьолнската полиция в социалната мрежа, написана на арабски, предаде ДПА. \"Какво по дяволите се случва в тази страна? Защо официална полицейска страница туитва на арабски\", написа Беатрикс фон Щорх, водещ член на дясната антиимигрантска формация. Тя намекна, че полицията опитва да \"умиротвори\" хора, които нарече \"варварски мюсюлмански орди мъже, групови изнасилвачи\", предава БТА.  В отговор \"Туитър\" блокира за 12 часа профила й заради расистко съдържание. Полицията в западния германски град Кьолн, където бяха извършени масови сексуални посегателства в новогодишната нощ преди две години, предимно от мъже от северноафрикански и арабски произход, е внесла жалба в прокуратурата срещу депутатката за \"разпалване на омраза\", съобщи Асошиейтед прес.", "date": "2018.01.02", "title": "Германска депутатка към полицията: Умиротворявате групови изнасилвачи"}
{"url": "https://www.24chasa.bg/novini/article/6641227", "text": "Едно от най-популярните новогодишни решения, които хората взимат, е да се преборят с излишните килограми. Най-добрите начини за отслабване често са спорни, но специалистите са единодушни, че отличен помощник в борбата с наднорменото тегло е добавянето на повече фибри в менюто, пише в. \"Дейли експрес\", позовавайки се на международни проучвания. Редица изследвания са установили, че повишеният прием на фибри е пряко свързан с отслабването. Проучване например показва, че при мишки, подложени на бедна на влакна диета, се наблюдават натрупване на тегло, повишаване на кръвната захар и инсулиновата резистентност, и развитие на нездравословни чревни бактерии. При гризачи, чието хранене изобилства от фибри, не се наблюдава никой от тези неблагоприятни ефекти, предаде БТА.  Специалистите напомнят, че колкото по-груби и трудносмилаеми са фибрите, толкова са по-ефективни в засищането и ограничаването на броя на калориите, които човек приема всекидневно. Сред най-богатите на фибри храни са леща, черен боб, броколи, пълнозърнести продукти, грах, брюкселско зеле. Експертите напомнят, че отказът от нездравословни храни и продукти също е от важно значение за борбата с излишното тегло. Тридесет изследвания от миналата година например са установили, че напитките с добавена захар допринасят съществено за увеличаване на теглото както при възрастните, така и при децата.", "date": "2018.01.02", "title": "Фибрите са пръв помощник в борбата \nс излишните килограми"}
{"url": "https://www.24chasa.bg/novini/article/6641113", "text": "25-годишният циганин Любчо, който изнасили възрастна жена от Сунгурларе по Коледа, остава в ареста, научи 24 часа. На 28 декември съдът в Карнобат му е наложил мярка за неотклонение \"постоянен арест\", уточниха от Апелативната прокуратура в Бургас. Както 24 часа по-рано писа, гаврата станала в дома на 70-годишна жена, която живеела сама. След като я насилил, циганинът счупил телефона на бабата, за да не може да потърси помощ и задигнал 100 лв. Извършителят на гнусното престъпление е задържан ден по-късно. От полицията в Бургас отказват информация по случая заради характера на престъплението.", "date": "2018.01.02", "title": "Мъжът, изнасилил баба в Сунгурларе, остава в ареста (Обновена)"}
{"url": "https://www.24chasa.bg/novini/article/6641340", "text": "През последния ден на 2017 г. в контейнер за боклук в Сараево бе намерено живо бебе, родено само преди няколко дни, съобщи радио Сараево, като се позова на МВР на кантона Сараево. Бебето бе намерено от полицай в контейнер в централната част на босненската столица. То е откарано в Педиатричната клиника към Клиничния център на университета в Сараево, предава БТА.  По случая е сезиран Центърът за социални грижи.", "date": "2018.01.02", "title": "Полицай откри живо бебе в контейнер в Сараево"}
{"url": "https://www.24chasa.bg/novini/article/6641347", "text": "Американският президент Доналд Тръмп трябва \"да се погрижи за милионите бездомни и гладни хора\" в САЩ, а не да обижда Иран, заяви днес говорител на иранското външно министерство, цитиран от Франс прес и БТА.  \"Вместо да си губи времето, като изпраща безполезни туитове и да обижда други народи, (Тръмп) по-добре да се погрижи за милионите бездомни и гладни хора\" в САЩ\", каза Бахрам Гасеми. \"Всички пари, които  Обама така лекомислено им даде, отидоха за тероризъм и в собствените им джобове. Народът няма достатъчно храна, има висока инфлация и няма човешки права\", написа в \"Туитър\" американският президент.", "date": "2018.01.02", "title": "Иран: Тръмп да се погрижи за гладните и бездомни хора в САЩ, а не да ни обижда"}
{"url": "https://www.24chasa.bg/novini/article/6641350", "text": "Над 200 души се събраха на протест пред сградата на градското управление на Киевската полиция днес, искайки оставка на неговото ръководство и бързо разследване на убийството на адвокатката Ирина Ноздровска, предадоха Асошиейтед прес и ТАСС. Юристката изчезна в петък, а тялото й бе открито в река край Киев вчера. Тя бе започнала кампания с настояване мъжът, осъден за убийството на нейната сестра, да не бъде пуснат от затвора, предава БТА.  Убиецът, който прегазил сестрата на Ноздровска с колата си в състояние на наркотично опиянение през септември 2015 г. и излежава 7-годишна присъда, е роднина на известен съдия в Киев. Миналата седмица съдът отхвърли искането му да бъде освободен. Юристката изчезна два дни след като съдът отказа да освободи шофьора убиец. Според украинския депутат Мустафа Найем мъжът е заплашвал открито Ноздровска в съда. В днешната протестна акция участваха представители на правозащитни организации, юристи и роднини на убитата. В момента полицията разследва убийството на юристката.", "date": "2018.01.02", "title": "Украинци протестират срещу убийството на юристка"}
{"url": "https://www.24chasa.bg/novini/article/6641384", "text": "Гръцките власти са открили мъртви 30-годишен германец и 23-годишна жена от български произход в къща на остров Кефалония, предаде Асошиейтед прес, цитирана от БТА. Първоначалните данни насочват към версията за двойно самоубийство. Двойката била наела къща на западния остров Кефалония на 26 декември. Собственикът на къщата открил телата на туристите вечерта на Нова година. Полицията съобщи, че разследването продължава, като телата са откарани в град Патра за аутопсия.", "date": "2018.01.02", "title": "Българка и германец намерени мъртви навръх Нова година на остров Кефалония"}
{"url": "https://www.24chasa.bg/novini/article/6641380", "text": "Районната прокуратура в Асеновград е внесла протест срещу наказанията на 11-имата роми, участвали в побоя над деца и техни треньори на язовир \"40-те извора\", съобщиха от държавното обвинение. Прокуратурата настоява за по-строги присъди. На първа инстанция в Асеновград петима от нападателите получиха от 8 месеца до 1 г. и 10 месеца лишаване от свобода ефективно, а останалите се отърваха условно. За един от биячите бе постановено да плати 8000 лева обезщетение за счупената ръка на тийнейджъра Тодор Тодоров. Присъдите бяха посрещнати с възмущение от родителите на пострадалите деца. Очаква се окръжният съд в Пловдив да насрочи заседание по протеста на прокуратурата.", "date": "2018.01.02", "title": "Прокуратурата поиска по-строги наказания за биячите на деца от Асеновград"}
{"url": "https://www.24chasa.bg/novini/article/6641400", "text": "Затворник, който избяга от берлинския затвор Пльотцензее, се предаде пет дни след като избягал заедно с трима други затворници, съобщи в Туитър берлинският сенатор юрист от партията на Зелените Дирк Беренд, цитиран от ДПА и БТА. Предалият се затворник е бил прехвърлен в по-строго охраняван затвор. През последните дни от затвора Пльотцензее избягаха общо седем души, петима от които още не са заловени. Четиримата избягали в четвъртък са на възраст между 27 и 38 години. Те успели да се измъкнат през стена с помощта на подръчни инструменти. На следващия ден бе съобщено, че още един затворник не се е върнал след еднодневен домашен отпуск. Още двама затворници не се върнаха след такъв отпуск в понеделник, но един от тях се завърна със закъснение по-късно същия ден вечерта.", "date": "2018.01.02", "title": "Затворник, избягал от килията си в Берлин, се върна сам в нея"}
{"url": "https://www.24chasa.bg/novini/article/6641521", "text": "Стокообменът между България и Япония е на стойност 151 млн. щ.д., което е най-високото постигано ниво на взаимната търговия от 2008 г. насам. Това е станало известно по време на среща между заместник-министъра на икономиката Александър Манолев и посланика на Япония Масато Ватанабе, съобщиха от министерството. Има възможности за навлизане на редица български продукти на японския пазар като вина, млечни продукти, розово масло, рибни продукти. \"Желанието ни е да поощрим българо-японския търговско-икономически обмен с повече срещи на правителствено ниво и контакти между бизнеса от двете страни\", е казал зам.-министър Манолев. През последните години има позитивен тренд на нарастване на японските инвестиции в България и трябва да използваме този факт, за да поканим и други японски компании да дойдат в България, е посочил посланик Ватанабе. Двамата са постигнали съгласие да се предприемат координирани действия за насърчаване на контактите между български и японски компании и малки и средни предприятия. Зам.-министър Манолев е подчертал и важността на приключилите преговори за Споразумението за свободна търговия между Япония и ЕС, което се очаква да се отрази и на търговските отношения на страните-членски с азиатската държава.", "date": "2018.01.02", "title": "Българо-японският стокообмен е с рекорд за последните 10 години"}
{"url": "https://www.24chasa.bg/novini/article/6641561", "text": "Санкциите и натиска срещу Северна Корея имат „огромно въздействие“ върху изолирания режим, това е заявил американският президент Доналд Тръмп, предава Франс прес, цитирана от БТА. Коментарът на държавния глава е направен по повод новогодишното изявление на севернокорейския лидер Ким Чен-ун, в което бе отправено предложение към Сеул за започване на преговори и намаляване на напрежението на полуострова. „Може би това е добра новина, може би не е, ще видим“, написа още Тръмп от профила си в една от социалните мрежи.", "date": "2018.01.02", "title": "Тръмп: Санкциите срещу Северна Корея имат огромно въздействие"}
{"url": "https://www.24chasa.bg/novini/article/6641569", "text": "От управата на берлинската зоологическа градина \"Тирпарк\" съобщиха, че полярното мече, което се роди миналия месец, се е споминало, предадоха Асошиейтед прес и ДПА. Това стана по-малко от година след като неговата майка изгуби предишно свое малко. Починалото меченце, което още нямаше име, изглеждало в добро здраве в понеделник. Но пазачите, преглеждайки във вторник записи от видеокамерите, които го следят денонощно, открили, че е мъртво. Провежда се аутопсия на полярното мече, което беше на 26 дни. Първата рожба на мечката Тоня, Фриц, почина поради неизяснени причини на 4-месечна възраст. Берлинчани още си спомнят i за обичания от всички бял мечок Кнут, който почина на 4-годишна възраст през 2011 г. Смъртността при бебетата от този вид е около 50 на сто, като достига и по-високи стойности през първите 10 дни след раждането, припомнят агенциите, цитирани от БТА. ", "date": "2018.01.02", "title": "Трето полярно мече умира в берлинския зоопарк"}
{"url": "https://www.24chasa.bg/novini/article/6640782", "text": "Министърът на околната среда и водите Нено Димов одобри списък на находищата на минерални води, които могат да се предоставят за управление от съответните общини, за срок 25 години. Това съобщиха от пресцентъра на Министерството на околната среда и водите.  В списъка тази година са предложени за включване 12 находища на минерална вода изключителна държавна собственост: „Брацигово”, община Брацигово, „Варвара”, община Септември, „Китен”, община Приморско, „Нареченски минерални бани”, община Асеновград, „Невестино-Барището”, община Невестино, „Невестино-Топилата”, община Невестино, „Ресен”, община Велико Търново, „Рударци”, община Перник, „Търговище-Боаза”, община Търговище, „Харманли”, община Харманли, „Чирпан”, община Чирпан и „Шипково”, община Троян. Те са включени в списъка по §133, ал.2 на Преходните и заключителни разпоредби на Закона за водите. Съгласно разпоредба на ЗИД на Закона за водите, този списък се публикува всяка година на интернет страницата на МОСВ. Той може да бъде видян в раздел „Води“, тема „Минерални води“, подтема „Списъци по §133 на ПЗР на ЗИД на ЗВ и решения“: ", "date": "2018.01.02", "title": "12 находища на мин. вода предоставя министър Димов за управление от общините"}
{"url": "https://www.24chasa.bg/novini/article/6640795", "text": "Президентът Румен Радев върна за ново обсъждане в Народното събрание Закона за противодействие на корупцията и за отнемане на незаконно придобитото имущество, като го оспорва по принцип и в неговата цялост. Това съобщиха от Прессекретариата на президента. Корупцията е негативно явление с многостранни измерения и чрез нея се овладяват основни лостове на държавното управление от частни икономически интереси, които оказват въздействие върху процесите на вземане на решения в своя полза чрез незаконни и често скрити форми на натиск или влияние. Корупцията ограничава основните права и свободи на гражданите, ерозира доверието в държавата, затруднява икономическото развитие и инвестициите и краде от благосъстоянието на нацията. Според държавния глава противодействието на корупцията не може да се ограничи само до мерките, предвидени в приетия закон. Тези мерки, макар и необходими, не са достатъчни за ефективното противодействие на корупцията, каквито са очакванията на обществото. В мотивите за връщане се посочва същественото несъответствие на закона с поставената в него цел – ефективно противодействие на корупцията, както и отклонения от основни начала на Конституцията и международни договори, по които Република България е страна. *** МОТИВИ за връщане за ново обсъждане в Народното събрание на Закона за противодействие на корупцията и за отнемане на незаконно придобитото имущество, приет от 44-то Народно събрание на 20 декември 2017 г. Уважаеми народни представители, Корупцията е негативно явление с многостранни измерения. Чрез нейните проявни форми се овладяват основни лостове на държавното управление в законодателната, изпълнителната и съдебната власт от частни икономически интереси, които оказват сериозно влияние върху процесите на вземане на решения в своя полза чрез незаконни и често скрити форми на натиск или влияние. Корупцията ограничава основните права и свободи на гражданите, ерозира доверието в държавата, затруднява икономическото развитие и инвестициите и краде от благосъстоянието на нацията. Поради тази сложност на корупцията като социално явление с различни проявни форми в преамбюла на Конвенцията на Организацията на обединените нации срещу корупцията изрично се подчертава, че, за да бъде ефективно предотвратяването и борбата с корупцията, е необходимо прилагането на всеобхватен и мултидисциплинарен подход. Затова многократно съм призовавал за предприемането на широкомащабни законодателни мерки, в които акцентът да е върху разкриването, пресичането и разследването на корупционните схеми. С всеки един закон народните представители дават нормативен отговор на съществуващите в обществото проблеми. Това се отнася и за приетия на 20 декември 2017 г. Закон за противодействие на корупцията и за отнемане на незаконно придобитото имущество (ЗПКОНПИ), от който се очаква да е подходящо правно средство за по-ефективно противодействие на корупцията. Положително оценявам, че при подготовката на този закон бяха изпълнени процедурите за обществено обсъждане съгласно Закона за нормативните актове. Въпреки това считам, че приетият закон не само не създава адекватна нормативна основа за справяне с корупцията, но дори ще затруднява борбата с нея. Мотивите ми за това са следните: Амбицията на закона да бъде кодифициращ акт в материята за противодействието на корупцията, посочвайки изчерпателно в чл. 1, т. 1 „мерките за противодействие на корупцията“, не е реализирана чрез неговите разпоредби. Видно от чл. 3, ал. 2 противодействието на корупцията е сведено само до мерките, посочени в този закон и осъществявани единствено от Комисията за противодействие на корупцията и за отнемане на незаконно придобитото имущество (Комисията). Извън обхвата на закона остават редица органи и звена с функции в областта на противодействието на корупцията. Такива са например: инспекторатите по Закона за администрацията, които по силата на § 1, т. 6 от Допълнителните разпоредби на същия закон осъществяват административен контрол с цел предотвратяване на корупцията, Инспекторатът към Висшия съдебен съвет, който е ангажиран с проверките за почтеност и конфликт на интереси (чл. 132а, ал. 6 от Конституцията), Агенцията по обществени поръчки, Агенцията за държавна финансова инспекция. Същият подход за ограничаване на предметния обхват и на ангажираните органи и звена е приложен и по отношение на превенцията (чл. 30-33). По този начин законът създава още по-голямо фрагментиране и неяснота за цялостната институционална рамка и прави непостижима прогласената в чл. 2, т. 1 цел – ефективно противодействие на корупцията. Намирам за уместно обединяването на функциите на Комисията за предотвратяване и установяване на конфликт на интереси, на Центъра за превенция и противодействие на корупцията и организираната престъпност към Министерския съвет (БОРКОР) и на звеното в Сметната палата, ангажирано с отменения Закон за публичност на имуществото на лица, заемащи висши държавни и други длъжности. Обединяването само на тези институции в нов единен независим антикорупционен орган е заложено в Националната стратегия за превенция и противодействие на корупцията в Република България 2015-2020 г. Що се отнася до законовото решение за приобщаване и на функциите по отнемане на незаконно придобитото имущество, то е спорно, тъй като обществените отношения по установяване на конфликт на интереси и по гражданската конфискация са разнородни по характер. Тази разнородност намира израз в различното приложно поле спрямо лицата – глави пета, осма и девета се прилагат за заемащите висши публични длъжности, докато разпоредбите за отнемане на незаконно придобитото имущество са приложими за много широк кръг лица, включително за привлечени като обвиняеми за престъпления по чл. 108, ал. 1. Производствата, свързани с конфликта на интереси и с отнемането на незаконно придобитото имущество, имат много малко общо като предмет, основания за образуване, доказателствени средства, срокове, съдържание на крайните административни актове и последици от влизането им в сила. Принципно различният им характер е виден и от съдопроизводствените правила - за съдебните производства относно конфликта на интереси се прилага Административнопроцесуалният кодекс, а за тези относно отнемането на незаконно придобито имущество – Гражданският процесуален кодекс. Аргументът, че обединяването на двете материи е оправдано, тъй като се поставя акцент върху отнемането на незаконно придобито имущество, чийто произход е свързан с корупция, не намира подкрепа в чл. 108, ал. 1. Там преобладават престъпления, свързани с организирана престъпна дейност, убийства, отвличания, трафик на хора, проституция, разпространение на наркотици и само малка част са корупционни престъпления. Това означава, че за други корупционни престъпления, непосочени в чл. 108, ал. 1, производството по отнемане на имущество няма да се прилага. Например няма да бъде отнемано имущество по този закон за същински корупционни престъпления – издаване на сведения от значение за стопанството с цел получаване на дар или имотна облага (чл. 224 от Наказателния кодекс), получаване на неследваща се имотна облага (чл. 225б от НК), както и за такива с вероятен корупционен мотив – разпореждане с бюджетни средства не по предназначение (чл. 254а от НК), осуетяване на наказателно преследване (чл. 288 от НК), непривеждане в изпълнение на присъда (чл. 295 от НК). Необяснимо е защо сред изброените в чл. 108, ал. 1 престъпления не са включени укривателството на вещи, поставени под специален режим (чл. 215, ал. 2, т. 2 от НК), квалифицираната кражба от длъжностно лице, което се е възползвало от служебното си положение (чл. 195, ал. 1, т. 6 от НК) и най-вече кражбата в големи размери по чл. 195, ал. 2 от Наказателния кодекс. Налага се изводът, че при изброяването на съставите по чл. 108, ал. 1 от ЗПКОНПИ са еклектично приложени множество критерии, които не са съобразени с целите на приетия закон и с връзката между особеностите на отделните престъпни състави и предмета на регулиране на този нормативен акт. Всичко това показва, че механичното обединяване на разнородни по своя характер материи, освен че е правно неиздържано и необосновано, може да доведе до неефективност в борбата с корупцията. Законът е изграден върху постановката, че проблемът за неефективното противодействие на корупцията може да се реши с институционални мерки чрез създаване на „единен антикорупционен орган“. Това е задача поначало неизпълнима предвид правомощията на Инспектората към Висшия съдебен съвет по чл. 132а, ал. 6 от Конституцията, но и с оглед на множеството органи с правомощия по установяване на конфликт на интереси, които се създават с § 2, ал. 8 от приетия закон. По никакъв начин не поставям под съмнение конституционно обусловеното правомощие на Народното събрание да създава държавни органи със закон. Смятам, обаче, че законодателното решение органът да е един, не е взето въз основа на правната логика – съобразно предмета на регулиране. Освен това натрупването на толкова много и разнопосочни функции, необходимостта от време за организационно преструктуриране и за приемане на подзаконовите актове, създават риск да бъдат влошени постигнатите досега резултати от дейността на „окрупняваните“ органи и структури. Положително следва да се оцени подходът на законодателя да създаде публична процедура по определяне на председателя, заместник-председателя и членовете на Комисията. Въпреки това намирам за спорни някои положения в Глава втора от ЗПКОНПИ. В чл. 8, ал. 3 и 4 не се съдържат достатъчно гаранции за професионална компетентност на заместник-председателя и членовете на Комисията. Изискуемият 5- годишен професионален стаж е по-малък от стажа, изискван за главния секретар и директорите на дирекции в администрацията на досегашната Комисия за отнемане на незаконно придобито имущество. Освен това за членовете на Комисията в чл. 8, ал. 4 не е предвидено професионалното направление на магистърската им степен, което би позволило избирането на лица без познания в сферите на компетентност на Комисията. Това поражда основателно съмнение, че изборът ще бъде повече политически, отколкото въз основа на критерия „високи професионални качества“. Прецизната уредба е от изключително значение предвид разнородния характер на материите, по които ще се произнася Комисията, и обстоятелството, че предвид чл. 13, ал. 2 мнозинството при вземане на решения ще се формира именно от тези членове. Озадачаващо е, че законът не предвижда за членовете на Комисията проверка за почтеност, каквато има за служителите в администрацията й, нито посочва нейното неуспешно преминаване като основание за освобождаване на член на Комисията. По този начин изискуемите по чл. 8, ал. 2 - 4 високи нравствени качества остават само с декларативен характер, защото липсва механизъм за установяването им. Считам за неподходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство. Освен това отсъствието на конкретика в чл. 17, ал. 2 от приетия закон – каква точно информация може да се иска от членовете на Комисията при явяването им в Народното събрание, създава опасност от намеса на народните представители в текущи проверки на Комисията. Така се увеличава възможността от политическо влияние в дейността на Комисията, която законът по никакъв начин не прегражда. С чл. 13, ал. 5 се изключват от обжалване някои от решенията на Комисията. Считам, че липсата на съдебен контрол не е оправдана за решенията, с които Комисията отказва да образува производство за отнемане на незаконно придобито имущество. Ако такива решения са незаконосъобразни, тяхната необжалваемост препятства изпълнението на правомощието на прокуратурата по чл. 127, т. 5 от Конституцията да следи за спазване на законността, като предприема действия за отмяна на незаконосъобразни актове. В този смисъл уредбата не предоставя необходимите гаранции за спазване на законността в дейността на Комисията и за обществения интерес, чиято защита несъмнено е легитимна цел. Поради спецификата на производството по отнемане на незаконно придобитото имущество е резонно да се очаква засегнатите лица да сезират Европейския съд по правата на човека. Това поставя с изключителна острота въпроса за регресната отговорност, когато Република България е осъдена да заплати вредите, причинени от незаконосъобразни актове, действия или бездействия на органи и на длъжностни лица. С чл. 20 от приетия закон отговорността на членовете на Комисията и органите по чл. 16, ал. 1 и 2 е намалена и обхваща само вредите, настъпили в резултат на престъпление от общ характер. За сравнение отговорността им по чл. 9, ал. 2 от Закона за отговорността на държавата и общините за вреди, която остава непроменена, е в пълен размер за действия или бездействия, признати за престъпление по съдебен ред. Стремежът към намаляване на отговорността на Комисията за мен е недопустим. Не може нарушенията, извършени при упражняване правомощията на органите по ЗПКОНПИ, да бъдат заплащани от българските данъкоплатци, а не от виновните длъжностни лица. Поради всичко това намирам, че уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. Една такава гаранция досега беше балансът между няколко конституционно предвидени органа при определяне на персоналния й състав. Не може да има успешно противодействие на корупцията без участието на гражданското общество, което включва и подаването на сигнали. Уредбата в Глава шеста от приетия закон предвижда, че сигнали за корупция или за конфликт на интереси на лице, заемащо висша публична длъжност, се подават до Комисията. Същевременно не е променена разпоредбата на чл. 46а, ал. 2, т. 5 от Закона за администрацията, която посочва, че Главният инспекторат на Министерския съвет разглежда постъпили сигнали за корупция на органи на изпълнителната власт. Те несъмнено са лица, заемащи висши публични длъжности по чл. 6, ал. 1 от ЗПКОНПИ, и затова е налице неяснота кой всъщност е компетентен да разглежда сигналите за корупция и конфликт на интереси. Подаването на сигнал винаги крие риск от обратна репресивна реакция и затова защитата на лицата, които подават сигнали, е от особена важност. Приетият закон не прегражда възможността за предприемане на неблагоприятни действия спрямо подалия сигнала. В чл. 51 се предвижда правото на подалия сигнал да претендира обезщетение за претърпените вреди, след като е бил уволнен, преследван или подложен на психически или физически тормоз заради това, че е подал сигнал. По този начин България се отдалечава от поетите ангажименти като страна по Гражданската конвенция за корупцията (Съвет на Европа). По силата на чл. 9 от тази конвенция държавите са длъжни да предвидят във вътрешното си законодателство „подходяща защита срещу всякакви неоправдани санкции спрямо служители, които имат достатъчно основания да подозират извършването на акт на корупция и добросъвестно уведомяват за това компетентните лица или власти“. В материята за конфликта на интереси стъпка в правилната посока е направеното в чл. 74, ал. 2 от приетия закон обединяване на процедурата по установяване и по санкциониране. Независимо от това обаче съществен недостатък на уредбата е въвеждането на децентрализирано установяване на конфликт на интереси. Вместо на един орган - Комисията, § 2, ал. 8 от Допълнителните разпоредби на приетия закон възлага това на многобройна група органи. Като следствие органи, формирани изцяло на политически принцип, каквито са общинските съвети и министрите, ще установяват конфликт на интереси за лицата по § 2, ал. 1, което създава условия за политически натиск върху тях или за тяхното покровителстване. Децентрализираният модел за установяване на конфликт на интереси не гарантира политически неутралитет и безпристрастност на установяващите конфликт на интереси и е в явно противоречие с принципите по чл. 4, ал. 1, т. 1 и 9 от ЗПКОНПИ. Необходимостта от специални обучения, за да могат служителите по § 2, ал. 5 да изпълняват функции по установяване на конфликт на интереси, неминуемо ще доведе до продължителен „нулев“ период в прилагането на този изключително важен способ за противодействие на корупцията. Заслужава да се припомни, че децентрализираното установяване на конфликт на интереси вече беше „изпробвано“ и само за две години - от 1 януари 2009 г. до 1 януари 2011 г., показа своята неефективност, което наложи създаването на Комисията за предотвратяване и установяване на конфликт на интереси като централизиран орган. Причините за неефективността на този отречен законодателен подход са обвързаностите между лицата, които установяват конфликт на интереси и лицата, които са в ситуация на конфликт на интереси, невъзможността във всички администрации да се осигури компетентно и законосъобразно прилагане на производствата, различната практика по идентични казуси както в административната, така и в съдебната фаза на производството. Всичко това ще се повтори и сега при прилагането на разпоредбите за конфликта на интереси, включени в ЗПКОНПИ. Подходът с § 2, ал. 1 уредбата за декларирането, конфликта на интереси и за административнонаказателната отговорност да се „прилага съответно“ и за лицата, които не заемат висши публични длъжности, поражда сериозни проблеми. Преди всичко дефиницията за конфликт на интереси по чл. 52 от ЗПКОНПИ оставя впечатление, че ако едно лице не заема висша публична длъжност, но има частен интерес, който може да повлияе върху безпристрастното и обективното изпълнение на задълженията му по служба, това не е конфликт на интереси. Смятам, че предвид широко разпространените практики на конфликт на интереси, предвиденото в чл. 67 от ЗПКОНПИ ограничение лица, за които е установен конфликт на интереси, да не могат да заемат висша публична длъжност в продължение само на една година, няма да постигне възпиращ ефект. Това се отнася и за едногодишния срок по чл. 38, ал. 1, т. 4 относно подаване на декларация за имущество и интереси след освобождаване от висша публична длъжност. Предвид всичко това считам, че уредбата няма да подобри, а ще затрудни дейността по установяване на конфликт на интереси. Глава девета „Противодействие на корупцията чрез разкриване на прояви на лица, заемащи висши публични длъжности“ е един от примерите за концептуалния дефицит на приетия закон. Несъответно на наименованието й повечето от разпоредбите в тази глава са посветени не на осъществяваната дейност по същество, а на статута на служителите. Въпреки че според чл. 15, ал. 3 техният статут се определя в този закон, уредбата на съществени негови елементи е на подзаконово ниво - и то не в един, а в два подзаконови акта на Комисията – правилника по чл. 23 и наредбата по чл. 85, ал. 2. Проблем съществува и с начина, по който органите по чл. 16, ал. 2 са определени като служба за сигурност по смисъла на § 1, т. 1 от Допълнителните разпоредби на Закона за защита на класифицираната информация. Като такива са обявени директорът и инспекторите в дирекцията, а не самата дирекция като структура. Това означава, че адресат на правомощието по чл. 11, ал. 1, т. 1 от Закона за защита на класифицираната информация са директорът и инспекторите, т.е. те ще бъдат проучващ орган сами за себе си. Тази непрецизност е пренесена и по отношение на уредбата за дейността по Глава девета. Разпоредбите изобилстват от понятия с неясно съдържание – „прояви на корупция“ (чл. 82, ал. 1), „нарушения и престъпления, свързани с прояви на корупция“ (чл. 102, ал. 1, т. 1), „действия или бездействия, които разкриват прояви на корупция“ (чл. 102, ал.1, т. 2),“заплаха за корупция“ (чл. 103, т. 2). Без съмнение прогласеният в чл. 4, ал. 1 от Конституцията принцип на правовата държава включва изискването правните понятия да са съдържателно добре определени, за да има законоустановеност на правомощията на компетентните органи. Липсата на яснота за съдържанието на използваните в Глава девета понятия дава възможности за различни тълкувания и предприемане на репресивни мерки, като създава риск от използването им за оказване на натиск върху широк кръг лица, включително и на ключови длъжности в държавното управление. Предвидената възможност в чл. 104, ал. 3 за използване на специални разузнавателни средства, без да се конкретизира в какви случаи те ще се прилагат, поставя въпроса за съразмерността при тяхната употреба. Не е изключена изрично възможността специални разузнавателни средства да се експлоатират и за нарушения, които не са тежки престъпления. Необходимо е да се отчита, че при използването на специалните разузнавателни средства временно се ограничават неприкосновеността на личния живот и жилището, както и тайната на кореспонденцията и на другите съобщения. Това са основни права, гарантирани с чл. 32, 33 и 34 от Конституцията на Република България и с чл. 8 от Конвенцията за защита на правата на човека и основните свободи. За да бъде намесата в тези права пропорционална, в съответствие с чл. 8, пар. 2 от Конвенцията конкретните ограничения следва да бъдат гарантирани от съгласувано и предвидимо законодателство. С оглед правната сигурност и защитата на правата на лицата, които нито са подсъдими, нито дори привлечени като обвиняеми, е притеснителен фактът, че съществени въпроси относно методите, средствата и способите за осъществяване на оперативно-издирвателната дейност не са предмет на уредба на законово ниво, а на подзаконово – с наредба и инструкция, приети от Комисията (чл. 102, ал. 2 и чл. 104, ал. 2). Не поставям под съмнение определената в чл. 2, т. 3 от приетия закон цел да се защитят интересите на обществото чрез предотвратяване на възможностите за незаконно придобиване на имущество, защото това явление е особено вредно за демократичните общества, националните икономики и правовия ред. Същевременно в някои от разпоредбите на ЗПКОНПИ не се съдържат достатъчно гаранции за обективното и безпристрастното им прилагане, което в производството по отнемане на незаконно придобито имущество е особено важно с оглед сериозното засягане на конституционно защитено право, каквото е правото на собственост. Една от двете предпоставки за започване на съдебните производства по налагане на обезпечителни мерки и отнемане на незаконно придобито имущество е установяването на значително несъответствие в имуществото. Като се има предвид, че имуществото включва разнородни компоненти (§ 1, т. 4) и че от правилното определяне на неговата стойност зависи прилагането или не на производството по отнемане, на законово ниво трябва да има яснота за използваните методи за определяне на пазарната стойност на имуществото, каквито примери има в законодателството. Това ще бъде достатъчна гаранция, че във всички случаи Комисията ще прилага едни и същи методи за определяне стойността на имуществото, като се ползва съществуващият в други закони подход. Форма на възстановяване на нарушената социална справедливост е отнетото незаконно придобито имущество да се използва в обществен интерес или за социални цели. Това изисква имуществото да бъде управлявано адекватно, за да не се губи от икономическата му стойност. В приетия закон няма съществени промени в сравнение със съществуващия сега модел на управление на отнетото имущество. Управлението на отнетото имущество е в правомощията на междуведомствен съвет, който като колегиален орган трудно би бил в състояние да постигне бързина и оперативност в дейността си. Съществен пропуск е липсата на уредба как се управлява отнето имущество в някои специфични хипотези, например при търговско предприятие, чиято стойност може да бъде съществено намалена при лошо управление, както и при отнемане на ценни книжа. Необходимо е да се отбележи, че правилото най-малко 30 на сто от стойността на отнетото имущество да се използва за социални цели, съществуваше от 2016 г. и в досегашната уредба, преди да бъде отменено с последните промени в Закона за публичните финанси (ДВ, бр. 91 от 2017 г.). Сега в чл. 168, ал. 5 е включено аналогично правило, което показва неустойчивия законодателен подход към тази материя. Противодействието на корупцията не може да се ограничи само до дейности по деклариране на имущество и интереси, проверка на имущественото състояние, установяване на конфликт на интереси и отнемане на имущество. Тези мерки са важни и са се прилагали досега, но не са достатъчни. Още повече че преобладаващата част от новата уредба на тези институти възпроизвежда съществуващите правила, а § 7, ал. 4 и 5 дава възможност в новата Комисия да бъдат включени лица, които са били в съставите на Комисията за отнемане на незаконно придобито имущество и на Комисията за предотвратяване и установяване на конфликт на интереси. Очакванията на българското общество са за бързи и ефективни резултати в борбата с корупцията. Най-силното доказателство за успеха на усилията в борбата с корупцията ще се изразява в това престъпленията да бъдат разкривани своевременно и по отношение на извършителите да се осъществява ефективно наказателно преследване. Уважаеми народни представители, Като се ръководя от гореизложените мотиви за съществено несъответствие с поставената от закона цел – ефективно противодействие на корупцията, с основни начала на Конституцията и на международни договори, по които Република България е страна, на основание чл. 101, ал. 1 от Конституцията на Република България връщам за ново обсъждане в Народното събрание Закона за противодействие на корупцията и за отнемане на незаконно придобитото имущество, приет от 44-то Народно събрание на 20 декември 2017 г., като го оспорвам по принцип и в неговата цялост. Румен Радев ПРЕЗИДЕНТ НА РЕПУБЛИКА БЪЛГАРИЯ", "date": "2018.01.02", "title": "Президентът наложи вето на закона за борба с корупцията"}
{"url": "https://www.24chasa.bg/novini/article/6640821", "text": "54-годишен е бил намерен мъртъв на 1 януари в дома си в село Черноземен, съобщиха от пловдивската полиция. В новогодишната нощ Стоян Ненчев се прибрал почерпен, а съпругата му Димитринка му вдигнала луд скандал. Вбесената жена го ударила с чиния по главата. Ненчев получил рана на слепоочието, но линейка така и не била повикана. На следващия ден мъжът бил открит вкочанен. Съпругата му е задържана в районното управление в Хисаря. От районната прокуратура съобщиха, че по първоначални данни няма причинно следствена връзка между смъртта на мъжа и удара. Образувано е досъдебно производство по случая. Тялото е откарано в съдебна медицина за аутопсия. Допълнителна информация по случая се очаква от Районната прокуратура.", "date": "2018.01.02", "title": "Жена разби чиния в главата на пиян съпруг, той умря (Обновена)"}
{"url": "https://www.24chasa.bg/novini/article/6640836", "text": "Тревога цари сред жителите на северногръцкия град Килкис, а сеизмолозите са резервирани по отношение на регистрираните призори два труса със сила 4 и 4,7 по Рихтер и не могат да кажат дали най-силният от тях е бил основен, съобщава Нюз.ин. Пред гръцката агенция АНА-МПА кметът на град Килкис Димитрис Сисманидис казал, че всички общински власти са нащрек и са установили взаимодействие с полицията, пожарната, армията и други структури от района. Трусът сутринта бе силен, но засега няма основания за безпокойство, казал градоначалникът, като опровергал появили се в медиите слухове, че жителите на едно от селищата в района са изпаднали в паника и са излезли на улиците с одеяла. Пред телевизия Скай един от водещите сеизмолози Евтимиос Лекас казал, че е имало \"вълна\" от трусове, които са били усетени по цялата територия на административната област Централна Македония. До момента няма данни за пострадали и нанесени материални щети.", "date": "2018.01.02", "title": "Властите в Гърция нащрек след сутрешните земетресения"}
{"url": "https://www.24chasa.bg/novini/article/6640888", "text": "Огромна опашка от хора се изви пред БНБ заради пуснатите от днес в обращение две монети.  Едната монета е с номинална стойност от 2 лева и е посветена на българското председателство на Съвета на ЕС. Moнeтaтa вeчe ce пpoдaвa нa кacитe нa Бългapcкaтa нapoднa бaнкa в Coфия, Бypгac, Bapнa, Плeвeн и Плoвдив нa цeнa oт 66 лeвa. Другата монета е възпоменателна и е сребърна с частично позлатяване.           ", "date": "2018.01.02", "title": "Огромна опашка пред БНБ за монетата, посветена на председателството (Снимки)"}
{"url": "https://www.24chasa.bg/novini/article/6640916", "text": "5 % ще е отстъпката за данък автомобил от днес до 30 април 2018 г. Това съобщиха от пресцентъра на Столична община. От днес софиянци могат да плащат годишния си данък за моторни превозни средства в някой от 22-та районни отдели на дирекция \"Общински приходи\". За удобство на гражданите, всички каси на данъчните служби разполагат с ПОС терминали. Онлайн плащания на данък МПС през електронната страница на Столична община могат да се правят още от 1 януари. Задълженията могат да бъдат внесени и през банка или друга финансова институция. Срокът за ползване на 5 % отстъпка от данъка е 30 април 2018 г., ако собствениците на МПС платят дължимата сума наведнъж. Ако изберат плащане на вноски, сроковете са: 30 юни 2018 – първа вноска и 31. 10. 2018 – втора вноска. През интернет страницата на Столична община могат да се правят и справки https://sonet09.sofia.bg/OnlineReportWSClient/obligations . Кампанията по плащане на местния данък недвижими имоти и такса смет ще започне в първите дни на февруари.", "date": "2018.01.02", "title": "5 % ще е отстъпката за данък автомобил от днес до 30 април 2018 г."}
{"url": "https://www.24chasa.bg/novini/article/6640915", "text": "Близнаци се появиха на бял свят при любопитни обстоятелства в Калифорния. Макар и с разлика само от 20 минути, жена роди момче и момиче, чиито рождени дати са напълно различни – в две различни години и два различни месеца, съобщава  . Хоакин и Аитанаде Хесус Отиверос е трябвало да проплачат на 27.12.2017 г., но раждането се забавило. Майката е постъпила в болницата Delano Regional Medical Center в навечерието на самата Нова година. В 23:58 местно време на 31 декември тя ражда момченцето Хоакин. Сестра му се появява само 20 минути по-късно, но вече през януари на новата 2018 г. Представител на болницата, където се случило любопитното раждане, каза, че майката и децата й са добре и скоро ще бъдат у дома. Семейството живее в Ърлимат, Калифорния и има още три дъщери.", "date": "2018.01.02", "title": "Близнаци се родиха в два различни месеца и две различни години в Калифорния"}
{"url": "https://www.24chasa.bg/novini/article/6640924", "text": "55-годишна жена от София вдигна на крак полицията и жандармерията в Пещера, след като приятелите й съобщават, че е тръгнала да се разхожда в курорта Св. Константин над града и е изчезнала. Случката се е разиграла в първия ден на новата година, съобщи за \"24 часа\" говорителят на полицията Мирослав Стоянов. Около 10 ч. на 1 януари софиянката излязла от вилата на приятеля си в курорта Св. Константин, където посрещали 2018 г. в голяма компания, като заявила че отива да се поразходи. Документите и мобилния си телефон оставила във вилата. След като не се прибрала в продължение на няколко часа, приятелите й се разтревожили и тръгнали да я търсят, но безуспешно. Около 18 ч. подали сигнал в полицията за изчезнала жена. Незабавно били сформирани екипи от полицаи и жандармеристи, представители на местната ловна дружинка и доброволци, които въпреки падналия мрак тръгнали да търсят изчезналата в планинските масиви на курорта. Едва около 22ч. бил получен сигнал, че издирваната всъщност се е прибрала в дома си в София и търсенето било прекратено. Все още не е ясно как столичанката се е придвижила до София и защо, след като тръгнала да се разхожда, изненадващо се е прибрала в дома си, без да предупреди когото и да било. От полицията не крият възмущението си от безотговорността на жената, като се има предвид, че за издирването й е била организирана мащабна акция и е бил използван голям човешки ресурс.", "date": "2018.01.02", "title": "Полиция и жандармерия издирват изчезнала жена в курорт над Пещера, тя се прибрала в София"}
{"url": "https://www.24chasa.bg/novini/article/6640939", "text": "54-годишният Стоян Ненчев от пловдивското село Черноземен е починал най-вероятно от инфаркт, а не вследствие на удара с чиния по главата, нанесен от съпругата му. Мъжът е имал сърдечно заболяване и атрофирал от алкохол черен дроб, съобщиха съдебни медици от Пловдив.  На Нова година отново бил почерпен и съпругата му Димитринка му вдигнала скандал. В разгара на кавгата 44-годишната  . Той си легнал, а на 1 януари бил открит мъртъв. От районната прокуратура в Пловдив потвърдиха, че няма причинно-следствена връзка между раната на главата и кончината на Ненчев. По случая е образувано досъдебно производство.", "date": "2018.01.02", "title": "Удареният от жена си с чиния умрял от инфаркт"}
{"url": "https://www.24chasa.bg/novini/article/6640969", "text": "Иранският върховен лидер аятолах Али Хаменей обвини днес враговете на Ислямската република в предизвикване на безредици в страната, където продължават започналите миналата седмица антиправителствени протести, предаде Ройтерс. През последните дни враговете на Иран използват различни инструменти, включително пари, оръжия, политики и разузнаване, за да създават проблеми на Ислямската република\", каза аятолах Али Хаменей, цитиран на официалния си уебсайт. Хаменей добави, че ще направи обръщение към нацията за тези събития, \"когато дойде правилният момент\", предава БТА. Вчера иранският президент Хасан Рохани бе цитиран от държавни медии да прави изявление, в което очевидно обвинява заклетите врагове на Иран - САЩ и Израел - че внасят смут, защото не могат да понесат успехите му на геополитическата сцена. \"Не очаквате ли от тях да потърсят отмъщение? Не мислите ли, че ще провокират някои хора\", каза Рохани на среща с депутати.", "date": "2018.01.02", "title": "Аятолах Хаменей: Враговете на Иран предизвикват безредици в страната"}
{"url": "https://www.24chasa.bg/novini/article/6640980", "text": "32-годишен мъж от кубратското село Сеслав е загинал при пътно-транспортно произшествие. Това съобщиха от ОДМВР-Разград. Тежката катастрофа е станала около 02.05 часа на 30 декември по пътя Кубрат – Беловец. Неправоспособният Т.С. е шофирал силистренско БМВ. На мокър участък е изгубил контрол над автомобила и се е блъснал в крайпътно дърво, намиращо се срещу входа на ДЗС-Кубрат. Водачът е загинал на място. Образувано е досъдебно производство.", "date": "2018.01.02", "title": "32-годишен шофьор загина на място при удар в дърво в Разградско"}
{"url": "https://www.24chasa.bg/novini/article/6641311", "text": "Огромен пожар горя в дома за сираци “Св. Николай” на отец Иван в Нови хан в новогодишната нощ. Няма пострадали – децата и живеещите там са били евакуирани навреме, но е унищожена част от покрива, обгорели са и стаи. “Голяма част от сградата е изпепелена”, написаха в социалната мрежа. Децата са били настанени на различни места при близки на отец Иван в София, Елин Пелин, с. Доганово. Причините все още се изясняват, но се предполага, че пожарът е тръгнал от комина на камината, която била запалена към 19 часа.", "date": "2018.01.02", "title": "Пожар в дома за сираци на отец Иван"}
{"url": "https://www.24chasa.bg/novini/article/6641012", "text": "На 31 декември дежурен автопатрул при РУ-Вършец спира за проверка „Опел Кадет” с монтанска регистрация. Зад волана бил 47- годишният С.В. от курорта, с когото пътувал съгражданинът му И.И. На 28 години. В багажника на автомобила са намерени инструменти - електрически трион , храсторез , ръчен циркуляр , бормашини, зеге и ъглошлайф „Einhell”, лентов виброшлайф, настолен шмиргел , ъглошлайф . За инкриминираните вещи И.И е признал, че на 30 декември около 9 ч. заедно с 16-годишен от Вършец са разбили къща в града и са откраднали инструментите. На С.В. е съставен протокол за разпит на свидетел. По случая в РУ Вършец е образувано досъдебно производство по чл. 194, ал. 1 от Наказателния кодекс.", "date": "2018.01.02", "title": "Заловиха крадци с плячката край Вършец"}
{"url": "https://www.24chasa.bg/novini/article/6641019", "text": "„Изпратихме 2017 г. под знака на тежките оценки, дадени на България от авторитетни европейски издания“. Това написа във Фейсбук лидерът на БСП Корнелия Нинова. По думите й британският вестник\"Гардиън\" и немският \"Ди цайт\" ни определят като най-корумпираната страна в Европейския съюз, която застава начело на председателството. Тя подчерта, че сме започнали 2018 г. с негативния анализ на френския \"Журнал дю Диманш\", който пише: “Корупцията в България е ендемична. Корупцията е навсякъде.\" „Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС -Германия, Франция, Великобритания. Защо мълчите, г-н Борисов. Вие имате огромно влияние в европейските столици. Отговорете на тези обвинения към страната ни. Сигурно няма да го направите и причината е описана в \"Ди Цайт\": \"корумпирани, но послушни\", пише председателят на левицата. Според нея това струва 10 млрд. лева годишно, които се крадат от българската икономика, българските семейства и домакинства. По думите й корупцията е в основата на крещящата бедност и несправедливост. Нинова обяснява, че по-важно дори от външните мнения е това на българския народ, който поставя корупцията на челно място в класациите на най-тежките проблеми за живота му. „Вместо правителството на Борисов да прогледне реално за този проблем, имитира действия“, коментира тя. По думите й приетият по Коледа антикорупционен закон е определен от авторитетно френско издание така: \"направо може да ви разсмее.\" Лидерът на БСП пише още, че за европейската общественост корупцията в България все още стряска Брюксел и класира България сред трите най-корумпирани страни в Европа. „Така започва българското председателство, за съжаление. Но още не е късно да се вземат мерки. Президентът Радев дава златен шанс на правителството и мнозинството в НС с ветото върху антикорупционния закон. Здравият разум и истинското желание за борба с корупцията да надделее“, заявява Нинова. Според нея подкрепата за ветото би било само една стъпка в правилната посока, а втората би била да се чуят аргументите на БСП при вота на недоверие за корупцията на правителството на Борисов. „Не се ли справим с корупцията, не можем да решим нито един от другите проблеми - бедност, здравеопазване, образование, демография. Или всички осъзнаваме това и променяме нещата, или правителството на Борисов ще ни тегли все по-надолу“, заключва Корнелия Нинова.", "date": "2018.01.02", "title": "Нинова: С ветото си президентът дава златен шанс да надделее здравият разум"}
{"url": "https://www.24chasa.bg/novini/article/6641027", "text": "Споразумение за размяна на територия между Белгия и Холандия влезе в сила, предоставяйки на северната държава Холандия територии с площ в размер на 23 футболни игрища, предава Deutsche Welle, цитиран от \"Фокус\". Необичайната гранична ситуация се отнася до граничната област между източната белгийска община Виза и югозападната холандска Ейсден, които са разделени от река Мойзе. С годините коритото на реката се е изместило, което е довело до това два необитаеми полуострова, принадлежащи на Белгия да застанат от холандската страна на границата, докато част от холандската територия остава от белгийската страна на реката. Според новото споразумение, границата между двете страни се установява по средата на Мойзе. Холандия получава 16,3 хектара нови територии, докато Белгия 3,09 хектара. То слага край на правна безизходица, защото необитаемите полуострови получават мрачната репутация за средища на незаконни партита, наркосделки и проституция, поради въпросите около принадлежността им. Споразумението бе сключено миналия ноември, повече от 170 години след установяването на първоначалните граници между двете държави.", "date": "2018.01.02", "title": "Белгия и Холандия си размениха територии"}
{"url": "https://www.24chasa.bg/novini/article/6641011", "text": "Германец на 87 години падна, докато пресичаше железопътна линия, идващият влак не успя да спре навреме, но той е жив и здрав, почти без наранявания и разказва бодро за инцидента си, съобщи ДПА. Възрастният мъж пресичал железопътна линия в Южна Германия с проходилка, но паднал. Той не можел да стане сам и безпомощно гледал приближаващия влак, предава БТА. Машинистът видял човека на линията, опитал се да спре, но когато това станало, дядото бил под влака. Когато го извадили обаче, полицията и бързата помощ установили, че е само с ожулвания по ръцете и дланите.", "date": "2018.01.02", "title": "87-годишен германец оцеля, след като падна на релсите и го блъсна влак"}
{"url": "https://www.24chasa.bg/novini/article/6640517", "text": "Санкциите срещу Русия са една от темите, по които ще работи българското европредседателство. Това каза министърът на Българското председателство на Съвета на ЕС 2018 г. Лиляна Павлова в \"Денят започва\" по БНТ. \"Има създадена работна група и за нас е важно работата по нея да продължи\", коментира министърът. Тя посочи, че работната група трябва да анализира позицията на останалите държави в ЕС по отношение на санкциите срещу Русия. Павлова припомни, че през декември 2017 г. санкциите са удължени до 31 юли 2018 г. \"Така че тази тема остава затворена, но ще продължи работата на екипа между държавите. Европейският съвет и европейските лидери са тези, които ще трябва оттук нататък да вземат решението\", допълни Лиляна Павлова. \"Поехме от Естония 120 досиета. Това е един законодателен пакет във всички сектори, различни досиета, законодателни инициативи и документи. Минимум 18 месеца са необходими за едно досие да намери своя завършек, когато има консенсус по него\", каза Павлова. \"Доста са темите, по които ще работим. Най-тежката тема, по която няма консенсус и разбирателство, това е темата за сигурността и миграцията\", допълни тя.", "date": "2018.01.02", "title": "Павлова: Най-тежката тема на председателството е миграцията"}
{"url": "https://www.24chasa.bg/novini/article/6640515", "text": "Испанският министър на икономиката Луис де Гиндос заяви, че кризата в Каталуня е струвала на страната му един милиард евро и че последвалите събития забавят икономическото развитие на региона, както и на държавата като цяло, пише The Local в испанската си редакция. „Каталуня отбелязваше ръст, по-висок от средния за Испания. Тя бе един от двигателите на испанската икономика“, заяви министърът. „Въпреки това, през последното тримесечие на 2017 г. тя стана тежест“, допълни той. Де Гиндос изчисли, че кризата е струвала на Испания един милиард евро, предаде \"Фокус\". Повече от 3100 компании са преместили централите си от Каталуня след опита за отделяне на областта. Министърът обвини „огромната несигурност, загриженост и загуба на доверие, генерирани от предишното каталунско правителство“.", "date": "2018.01.02", "title": "Испански министър: Кризата в Каталуня струва на страната ни 1 млрд. евро"}
{"url": "https://www.24chasa.bg/novini/article/6640526", "text": "Според командващия международната коалиция, бореща се срещу „Ислямска държава“ , генерал-лейтенант Пол Функ от САЩ, въпреки че по-голямата част от територията, окупирана от ислямистите, вече да е освободена, нейната идеология на омразата остава глобална заплаха, пише The Hill. Генералът заяви, че силите на коалицията са освободили близо 170 хил. кв. км територия от терористите. Но той предупреди, че все още има работа за вършене в борбата срещу идеологията на „Ислямска държава“, особено в интернет пространството, информира \"Фокус\". „Тяхната потисническа идеология продължава да живее. Все още присъстват условията за завръщането на „Ислямска държава“ и единствено чрез усилията на коалицията и на международната общност нейното поражение може да стане постоянно“, заяви ген. Функ. „Ние започваме 2018 г. уверени, че засилената сигурност ще позволи на международната коалиция и занапред да помага на иракския и сирийския народ“, допълни той.", "date": "2018.01.02", "title": "Генерал от армията на САЩ: Потисническата идеология на ИДИЛ остава въпреки загубата на територии"}
{"url": "https://www.24chasa.bg/novini/article/6640525", "text": "Един човек е загинал, а 12 души са ранени при 9 катастрофи в страната през изминалото денонощие. Това съобщиха от пресцентъра на МВР. В столицата са станали 27 леки пътнотранспортни произшествия и едно тежко, като вследствие на инцидента е пострадал един човек.                                                                                                                                                                                                                                                                                                                       ", "date": "2018.01.02", "title": "1 загинал и 12 ранени при катастрофи в страната за денонощие"}
{"url": "https://www.24chasa.bg/novini/article/6640518", "text": "Не мисля, че в момента има основание да кажем, че има голям проблем с проекта за лифт на ниво Европейска комисия, смята евродепутатът Андрей Новаков. Според него решението за лифта е в резултат на години обсъждания.  За мен ще бъде много интересно как ще се изкаже ЕС ако бъде сезирана за въпроса с лифта. Вместо да решим този проблем, ние отиваме на арбитраж пред ЕС по време на председателството, заяви Петър Курумбашев. Според него това ще е знак, че държавата не може да се справи.  Коментарът на евродепутатите пред БТВ бе по повод твърденията, че ЕК ще търси решение вместо нас по въпроса за втори лифт в Банско.  \"Хубаво е да използваме това внимание, насочено към България за повдигане на важни въпроси като влизането ни в Шенген или Еврозоната\", смята Курумбашев.  Според него има други държави с по-големи проблеми като Полша и Унгария. Така вече не сме черната овца в Европейския съюз. ", "date": "2018.01.02", "title": "Евродепутати: Трябва сами да намерим решение за лифта в Банско"}
{"url": "https://www.24chasa.bg/novini/article/6640541", "text": "Компютрите на американските имиграционни власти на различни летища на територията на САЩ излязоха извън строя за около два часа, съобщи американската Агенция за граничен и митнически контрол. Това предизвика забавяния в обслужването на пътниците на междунаордни полети, предаде Ройтерс, цитирана от БТА. Сривът започна тази нощ някъде около 2 ч българско време и продължи до около 4.30 ч. Към момента няма никакви данни, сочещи сривът в услугите да е от зловредно естество, заяви агенцията. Проблемът е довел до закъснения на полети на редица летища, предаде ТАСС, също позовавайки се на нейното съобщение.", "date": "2018.01.02", "title": "Срив в системата на някои летища в САЩ предизвика забавяне на полети"}
{"url": "https://www.24chasa.bg/novini/article/6640544", "text": "Побой над полицаи възмути Франция. Младежи заснели как няколко от тях ритат паднала на земята полицайка. Колегата й също е бит. След това тълпата преобърнала патрулния автомобил и го подпалила, предаде  .  Двамата служители на реда са със сътресение на мозъка и други, по-леки наранявания. Състоянието им не е тежко. Нападението е станало в новогодишната нощ, в предградие на Париж. Около 300 души започнали да се бунтуват, след като не били допуснати на частно парти. Нападението привлече вниманието на президента Еманюел Макрон. В гневно обръщение той нарече нападението срещу полицайката „линч” и се закани извършителите да бъдат заловени и наказани. Подобни изявления направиха лидерите на всички големи партии в рядък момент на единство между политиците.", "date": "2018.01.02", "title": "Тълпа преби полицайка и подпали патрулка във Франция (Видео)"}
{"url": "https://www.24chasa.bg/novini/article/6640549", "text": "Няма данни за нанесени щети или пострадали хора в Благоевградска област от земетресението тази сутрин, съобщи областният управител Бисер Михайлов. Трусът бе в 6 ч и 24 мин, с епицентър край Дойранското езеро, а силата му бе около 5,2 степен по Рихтер. Само един сигнал е постъпил за напукана стена на гараж в Сандански, но след като специалисти са направили оглед на място, се установило, че причината за напуканата стена не е земният трус. В селата от Петричко хората са се изплашили, защото там е най-близо до епицентъра. \"Чухме силен тътен, някакво бучене. Навън обаче валеше и в първия момент си помислихме, че е гръмотевица. После обаче ни разлюля силно\", разказа читател на сайта ни от село Коларово.", "date": "2018.01.02", "title": "Няма щети и пострадали от земетресението, в Петричко чули бучене"}
{"url": "https://www.24chasa.bg/novini/article/6640557", "text": "Южна Корея днес предложи на северната си съседка преговори на високо равнище на 9 януари, за да подобрят отношенията си, съобщиха световните агенции. Предложението бе отправено ден след като севернокорейският лидер Ким Чен-ун заяви в новогодишното си обръщение, че е готов за диалог със Сеул и може да изпрати севернокорейска делегация на предстоящите Зимни олимпийски игри в Пьончан, Южна Корея, като част от усилията за намаляване на военното напрежение на Корейския полуостров, информира БТА. Южнокорейският министър на националното обединение Чхо Мьон-кьон заяви на пресконференция в Сеул, че страната му предлага представители на двете Кореи да се срещнат на 9 януари в граничното селище Панминчжон, за да обсъдят участието на Севера в Олимпийските игри, както и други въпроси от взаимен интерес за подобряване на двустранните отношения.", "date": "2018.01.02", "title": "Южна Корея иска преговори на високо ниво с КНДР"}
{"url": "https://www.24chasa.bg/novini/article/6640572", "text": "Жители на Пазарджик са усетили земетресението от тази сутрин по високите етажи на сградите, предаде „Фокус“. Слабото разлюляване е било към 06.30 часа, което е продължило около 20 секунди. Земетресението не е предизвикало паника, не са регистрирани и материални щети. Припомняме ви, че земетресение с магнитуд 5,0 по скалата на Рихтер е регистрирано в Северна Гърция, което е усетено и на територията на Македония и на Югозападна България. Трусът е станал в 06.24 часа българско време на 7 км от разположения край Дойранското езеро гръцки град Патарос (Дросатон), на 10 км източно от Нов Дойран в Македония и на 145 км югоизточно от Скопие. Трусът е на дълбочина от 10 км. Няма данни за жертви и разрушения.", "date": "2018.01.02", "title": "Земетресението от тази сутрин е било усетено и в Пазарджик"}
{"url": "https://www.24chasa.bg/novini/article/6640571", "text": "Две земетресения с интензивност 4 и 4.7 по Рихтер са били регистрирани в района на Килкис (Кукуш), предава македонското електронното издание \"Локално\", като се позовава на информация на Атинския геофизически институт. Първото земетресение със сила от 4 по Рихтер е регистрирано 13 минути след полунощ с епицентър 28 км северозападно от Кукуш. Второто земетресение, със сила 4,7 по Рихтер, е регистрирано рано тази сутрин в 6.24 часа с епицентър 27 км северозападно от Кукуш. През нощта с били регистрирани още десетина по-слаби земетресения, предава \"Фокус\".  Същото издание допълва, че по информация на Сеизмологичната обсерватория при Природо-математичния факултет в Скопие земетресение със сила 4,8 по Рихер е усетено в Дойран. Земетресенивто е усетено в Гевгели, Валандово, Струмица, Кавадарици, Радовиш и Берово. Според първоначална информация се съобщава за незначителни щети на сгради в непосредствена близост до епицентъра.", "date": "2018.01.02", "title": "Две земетресения разлюляха района на Кукуш в Македония"}
{"url": "https://www.24chasa.bg/novini/article/6639939", "text": "              Бившият кмет на Пазарджик и Стрелча Иван Евстатиев не се радва, че Пловдивският окръжен съд преди дни е намалил наказанието му от 6 на 4 г. затвор. Евстаниев бе осъден за изнасилването на 16-годишната ученичка Ирена Белухова преди 2 г. Той ще обжалва решението във ВКС в законовия 15-дневен срок, защото е невинен и иска да бъде оправдан. Това заяви пред “24 часа” адвокатката му Ташкена Колчева. Ако намалената присъда обаче влезе в сила, Евстатиев може да поиска предсрочно освобождаване, каза още тя  “След като научи, че присъдата му е изменена, Евстатиев не показа чувства. След дългия престой в ареста е смазан физически и психически и няма нормални човешки реакции”, добави защитничката. Адвокат Колчева узнала за решението на 28 декември, но не е получила все още официално мотивите. Делото в окръжния съд в Пловдив, образувано по жалба на Евстатиев, се е провело на 25 ноември при закрити врата. Трима магистрати са участвали в състава. Те са променили присъдата от първата инстанция единствено в частта ѝ за наказанието, намалявайки го с 2 г. Обезщетението, което трябва да плати на ученичката, остава 12 000 лв. “Ние не обжалвахме първоначалната присъда на Евстатиев, тъй като никога не сме настоявали тя да е висока и жестока, а чрез нея да се покаже, че половият акт е бил против волята на момичето”, посочи адвокат Иван Грошев. Той представляваше жертвата и на двете инстанции в Пловдив, на които не бяха допуснати медии, за да не стават публично достояние подробности от интимния живот на непълнолетната жертва. По думите му в окръжния съд бившият кмет не поискал да бъде оправдан, а да му намалят присъдата. Извинил се на Ирена и родителите ѝ “Така реално призна вината си. Не съм запознат с мотивите за по-ниското наказание, но вероятно разкаянието му е изиграло роля. Това е първата стъпка към поправяне”, коментира адвокат Грошев. Според него и присъда от 4 г. лишаване от свобода доказва, че Евстатиев е виновен. На същото мнение било и семейството на жертвата. “Родителите искат по-бързо всичко да приключи, за да може дъщеря им да забрави. Досега при всяко съдебно заседание Ирена трепереше, а ръцете ѝ се потяха”, обяснява защитникът. Момичето било на 16 г., когато е изнасилено от Евстатиев. На 15 януари 2016 г. по обед деветокласничката се връщала от училище, когато се видяла с бившия градоначалник пред хотел в Стрелча, където той живеел. Евстатиев я поканил в стаята си да говорят за намерението ѝ да кандидатства в юридическия факултет в Пловдив. Самият той е доктор по право. Ученичката му имала пълно доверие, тъй като двамата се познавали добре. Ирена помагала в щаба му за местните избори през 2015-а. Майка ѝ Христина пък била секретарка в община Стрелча, когато Евстатиев кметувал. В хотелската стая бившият управник започнал да черпи гостенката си с водка. Изпили една бутилка и наченали втора. Момичето погълнало около 250 г и изпаднало в неадекватно състояние, а Евстатиев се възползвал и я насилил. През това време полуделите от тревога родители на Ирена я търсели навсякъде, подали сигнал и в полицията. Около 18 ч същия ден Евстатиев я качил на джипа си и я оставил пред вратата на дома ѝ. Заръчал ѝ на никого да не казва, че е била с него. Родителите на Ирена били шокирани, когато я видели - била разчорлена, с раздърпани дрехи, по които имало повръщано. Под техен натиск дъщеря им признала за случилото се и освидетелствана от съдебен лекар, а Евстатиев бил арестуван. Още по време на досъдебното производство той твърдял, че сексът с ученичката бил доброволен от нейна страна. Срещу него бяха повдигнати две обвинения - за изнасилване и опиване на непълнолетна. Сексуалното посегателство над момичето взриви Стрелча и стана повод за протести на местните. Процесът не стартира в Панагюрище, тъй като там съдиите са участвали при разглеждане на мерките му за неотклонение. В Пазарджик пък магистратите си дадоха отвод с аргумента, че всички се познават с бившия градоначалник. По тази причина делото бе прехвърлено в пловдивския районен съд, който на 2 май 2017 г. постанови 6 г. затвор за Евстатиев. “Доволен съм от присъдата. Тя е справедлива. Срамът ни обаче остава. Преживяхме кошмарни месеци”, заяви тогава Георги Белухов, бащата на Ирена. Дълго време дъщеря му е посещавала психолог, за да се съвземе от травмата. Мотивите за решението на районния съд се забавиха с три месеца, което даде повод на адвокат Ташкена Колчева да обяви, че ще заведе иск срещу държавата в Европейския съд в Страсбург за нарушаване на човешките права на клиента ѝ. Според нея има и друго основание - Евстатиев престоял в ареста година и шест месеца без присъда. През това време се разболял психически, отслабнал близо 40 кг. “Ако влезе в сила наказанието от 4 г. лишаване от свобода, на 17 януари 2018 г. той ще е излежал вече половината от него и ще има право да поиска условно предсрочно освобождаване”, посочи адвокат Колчева. Колегата ѝ Иван Грошев обаче е категоричен, че не може да има подобно механично приспадане. По думите му, за да бъде предсрочно пуснат на свобода осъден, с него трябва да е извършвана превъзпитателна работа. Такава не е провеждана с Евстатиев, тъй като той няма влязла в сила присъда. Все още не е ясно дали окръжната прокуратура в Пловдив ще протестира намаленото наказание на бившия кмет. “Ако държавното обвинение не го направи, дори и частното да обжалва, ефектът ще е пренебрежимо малък”, смята защитникът на Ирена Белухова.", "date": "2018.01.02", "title": "Бившият кмет на Стрелча, осъден за изнасилване на 16-годишна, може да излезе предсрочно още този месец"}
{"url": "https://www.24chasa.bg/novini/article/6640586", "text": "Оказана е помощ на турист в прединфарктно състояние в района на хижа „Македония“ в Рила. Това съобщиха за „Фокус” от Планинска спасителна служба (ПСС) при Българския червен кръст (БЧК). Акцията е проведена по обяд на 1 януари. На туриста му е прилошало, оказана му е помощ от планинските спасители и е транспортиран в лечебно заведение.", "date": "2018.01.02", "title": "Планински спасители помогнаха на турист в прединфарктно състояние в Рила"}
{"url": "https://www.24chasa.bg/novini/article/6640591", "text": "Вместо да празнува, 46-годишен мъж от село Иван Шишманово буйствал навръх Нова година, заради проблеми с бившата си съпруга. Той е задържан, след като опитал да влезе с автомобила си в къщата на тъщата, съобщиха от ОД на МВР. Около 20.15 часа на 31 декември З.А. преминал с \"Фолксваген Голф\" през оградната мрежа на частния дом и се блъснал в бетонна колона от плоча на къщата. След това напуснал местопроизшествието и запалил собствената си къща в селото. При пожара изгорели около 30 кв м покривна конструкция и обзавеждането. Малко по-късно мъжът е установен и тестван за употреба на алкохол. Дрегерът отчел 0,73 промила. По случая е образувано досъдебно производство по чл.216 от НК, за увреждане на чужда недвижима вещ. Предвиденото наказание по този текст от закона е до 5 години лишаване от свобода.", "date": "2018.01.02", "title": "Бивш съпруг нахлу с кола в къщата \nна тъщата, след това подпали дома си"}
{"url": "https://www.24chasa.bg/novini/article/6640603", "text": "Работата на Турция заедно с Русия и Иран по прекратяване на огъня на различни места в Сирия значително подобри ситуацията на терен в тази страна, заяви турският министър на външните работи Мевлют Чавушоглу в интервю за ДПА, цитирано от БТА. Министърът изрази надежда, че тези примирия ще може да бъдат затвърдени, за което посочи, че е \"доста оптимистично настроен\". \"Обстановката в Сирия на терен е много по-добра отколкото беше миналата година. Не може дори да се сравнява\", каза Чавушоглу. \"Разбира се, ако войната започне отново в Сирия, в Турция ще бъдат приети повече бежанци, а върху Европа ще има по-голям натиск\", предупреди той. По отношение на сирийския президент Башар ал Асад, подкрепян от Москва, министърът каза, че турската позиция е, че Асад не може да обедини Сирия и че той няма място дори в периода на преход. По повод на сделката с Русия за руски зенитни ракетни системи С-400 и заявената от САЩ тревога във връзка с това, Чавушоглу посочи, че макар Турция да е искала да купи такива системи от НАТО, Русия е предложила най-добрата оферта. Все още обаче не е уреден въпросът за съвместното производство на такива системи и за технологичния трансфер, макар Москва да е дала принципно съгласие по тези искания на турската страна. \"Това е въпрос, по който да се преговаря в средносрочен и дългосрочен план\", уточни Чавушоглу. Във връзка със САЩ министърът бе категоричен, че \"Турция не се отдалечава и не желае да се отдалечи\" от отношенията си с тази страна. \"Уверен съм, че президентът Тръмп разбира важността на Турция за региона, както и за САЩ. И той също уважава Турция и президента (Реджеп Тайип) Ердоган\", каза министърът. Чавушоглу предпочете да не критикува директно Доналд Тръмп за решението на САЩ да въоръжат кюрдските бойци от Силите за защита на народа в Сирия, смятани за терористи от Анкара. По повод решението на американския президент да признае Ерусалим за столица на Израел обаче той изрази дълбокото разочарование на турската страна. \"Това е много голяма грешка\", посочи Чавушоглу, като добави, че САЩ трябва да оттеглят решението си, защото \"в противен случай ще има хаос\". По повод на вътрешния конфликт в Турция с бойците от Кюрдската работническа партия (ПКК) министърът каза, че провалилият се през 2015 г. мирен процес може да бъде възобновен само ако групировката се разоръжи. Той подчерта обаче, че дори и без мирен процес, за кюрдите в Турция няма никакви проблеми. \"Те са граждани от първа класа. Радват се на пълни права. Ние им осигурихме всички техни права, всякакви права, от които се нуждаеха\", каза той, като изтъкна също развойните проекти в кюрдските градове.", "date": "2018.01.02", "title": "Чавушоглу: Работата на Турция, Русия и Иран подобри ситуацията в Сирия"}
{"url": "https://www.24chasa.bg/novini/article/6640624", "text": "Бившият постоянен представител на САЩ в ООН Джон Болтън призова президента Доналд Тръмп да подкрепи антиправителствените протести в Иран, предава Fox News. Болтън заяви, че тези протести са различни от разтърсилите през 2009 г. Иран демонстрации и че трябва да доведат до промяна на режима, предава \"Фокус\".  „От тези протести зависи дали режимът ще оцелее и ги прави значително по-застрашителни за аятоласите, значително по-опасни за тях, вдигайки залозите съществено“, заяви Болтън. Той допълни, че подкрепата на Търмп към протестиращите дава сигнал за огромна и позитивна промяна на политиката, водена по време на бившия президент Барак Обама. Дипломатът призова Тръмп да излезе от Иранското ядрено споразумение, да възобнови всички предишни санкции и да наложи икономически натиск върху режима, да предостави материална и финансова помощ за опозицията и да си сътрудничи с разузнавателните служби на другите страни. „Има много за правене и трябва да го свършим. Трябва да се стремим към промяна на режима в Иран“, убеден е Болтън.", "date": "2018.01.02", "title": "Бивш представител на САЩ в ООН: Трябва да се стремим към промяна на режима в Иран"}
{"url": "https://www.24chasa.bg/novini/article/6640643", "text": "Служители на Районното управление във  Велико Търново разследват пожар на лек автомобил. В неделя в 03,46 ч. в полицейското управление е получен сигнал за горящ лек автомобил в местността «Пишмана». Изпратената на мястото дежурна оперативна група е установила, че пожара е тръгнал от лек автомобил «БМВ» и е обхванал намиращия се близо до него лек автомобил «Дайхатсу». На местопроизшествието е извършен оглед. Причините са в процес на изясняване. По случая е започнато досъдебно производство. Служители на РУ – Павликени пък разследват унищожаване на предно и задно панорамни стъкла и четирите гуми на лек автомобил «Ситроен». Деянието е извършено на 31 декември. По случая е започнато досъдебно производство.", "date": "2018.01.02", "title": "Разследват пожар на коли в Търново \nв последния ден на 2017 г."}
{"url": "https://www.24chasa.bg/novini/article/6640121", "text": "  С по-високи заплати, вдигане на възрастта за пенсия и по-високи цени на водата и газа започва 2018 г. Въпреки че данъците не се променят през тази година, има някои изменения, които засягат както хората, така и бизнеса. Те са основно за начините на деклариране и ползването на данъчни отстъпки. Повишават се през тази година сумите, които получават част от родителите, както и обезщетенията при безработица, които са съпроводени с нови правили при осигуряването и вдигането на някои от минималните прагове. Освен индексация на пенсиите има и промяна при възрастта за пенсиониране. През годината в бюджета са предвидени и средства за повишение на заплатите в държавния сектор, като над средното ще бъде за учителите. ( През годината е предвидено увеличение на заплатите в държавния сектор средно с 10%. Учителските се вдигат с 15%, като за това са предвидени 330 млн. лева в бюджета. 100 млн. лева допълнително се дават за увеличение на заплатите на военнослужещите. Възнагражденията им се вдигат средно с 10%. 55 млн. лева са предвидени за увеличение на заплатите на пожарникарите и полицаите. От 1 юли се вдигат и пенсиите - средно с 3,8%. Минималната например става 207,60 лв. Разходите за пенсии в бюджета са 8,351 млрд. лв. Но се вдига и възрастта - през тази година жените се пенсионират на 61 г. и 2 месеца при 35 г. и 6 месеца осигурителен стаж, а мъжете на 64 г. и 1 месец и стаж 38 г. и 6 месеца. 5 ще са дългите уикенди през 2018 г. Първата тридневна почивка е за 3 март. Празникът се пада в събота, ще се почива и в понеделник - 5 март. Следващият дълъг уикенд е за Великден - 6-9 април. Следват тридневни почивки за 6 май и 22 септември. Коледните празници са от 22 декември до 26 декември. За първи път от тази година се пускат тримесечни винетки, които струват 54 лева. За останалите цените са същите. Има промяна за валидността на годишните винетки - те важат за 12 месеца от датата на купуването им, а не до края на календарната година. Подобрена е и защитата на стикерите. Промени в Закона за движение по пътищата пък задължават шофьор, употребил наркотици или с над 0,5 промила алкохол, да си плаща сам за теста. Ако е положителен и водачът откаже да плати, ще му се отнема книжката. През тази година всеки, който се осигурява сам, ще декларира доходи само по електронен път. Отстъпка от 5%, но не повече от 500 лв. от данъка при онлайн деклариране се полага, ако документът е подаден до 31 януари. Всички данъчни бонуси се ползват само ако лицето няма просрочени дългове, за които е започнало принудително събиране. За хората, чиито доходи се превеждат по сметка и използват при 80% от плащанията банкова карта, се дава 1% отстъпка от данъка, но не повече от 1000 лв. А хората, които си купят електрически автомобили, няма да плащат данъка за тях. Парични награди от нехазартни игри, с изключение на такива от олимпиади и конкурси, ще се облагат с данък. Хората с доходи от чужбина прилагат документ, доказващ платени данъци навън, а не задължително удостоверение. Срокът за подаване на справка-декларация за изплатени доходи става последния ден на февруари.  По-високи цени ще имат цигарите. От 1 януари се промени акцизът, което ще доведе до поскъпване на по-ниския клас и вероятно да известно поевтиняване на по-скъпите. Промяната в цените започна още в края на миналата година, когато редица производители - български и чужди, вдигнаха цените с 20 ст. на кутия. С акциз вече се облага и тютюнът за наргиле, като ставката е 150 лв. на килограм. Нови бандероли има за тютюневите изделия и алкохолните напитки, но цената им се запазва - съответно 0,013 и 0,032 лева. Ново при бандеролите е QR код с линк до сайта на Министерството на финансите. Кодът ще може да се прочете чрез смартфон или таблет, а целта му е потребителите да могат да проверят дали е платен акциз. Акцизните стоки, облепени с действащите към момента бандероли, ще могат да се реализират в търговската мрежа до изчерпването им, но не по-късно от 31 декември 2018 г. От 1 януари минималната заплата се вдигна с над 10% и от 460 вече е 510 лв. От 65 на 75 лева се повишава гарантираният минимален доход. Минималните прагове за самоосигуряващи се вдигат на 510, 550, 600 и 650 лв. в зависимост от дохода. Обезщетение за безработица се получава, ако са направени вноски за фонд “Безработица” най-малко 12 месеца от последните 18. Дневният минимален размер на обезщетението за безработица става 9 лева, а максималният е 74,29 лева. Увеличават се парите, които майките получават, ако през втората годинаслед радане гледат детето си. Месечно те вече вземат 380 вместо 340 лв. От тази година се вдига вноската за фонд “Пенсии”. За родените преди 1 януари 1960 г. тя е 19,8 на сто при съотношение 11,02 на сто за сметка на работодателя и 8,78 за работника. За хората, родени след 31 декември 1959 г., е 14,8%, като работодателят поема 8,22 на сто, а работникът - 6,58. От началото на 2018 г. държавата поема разходите по 4 процедури инв витро за двойки с репродуктивни проблеми. За целта бюджетът на “Фонд Инвитро” се увеличава с 9 млн. лева. Центърът за асистирана репродукция финансира допълнително 4 трансфера на размразени ембриони. По този начин се удвоява броят на опитите. Жени с онкозаболявания на възраст до 35 г. могат да съхраняват свой генетичен материал, което ще им позволи на следващ етап да станат родители. Двойки, при които единият партньор има генетично заболяване или хромозомна мутация, ще получават шанс да имат здраво дете чрез инвитро. От 12 на 2-3 месеца са намалени сроковете за одобрение на кандидатстващите двойки.  От 1 януари се вдигна цената на газа с 2,75%. Увеличението няма да доведе до поскъпване на парното. Няма промяна и в цената на електрическата енергия за битовите потребители. Но в 14 области вече плащат повече завода, след като цените се вдигнаха между 2 и 20%. В София увеличението е с 9,5%, в Смолян с 4,5%, в Пловдив с 2,9%, във Варна с 2,7% до 3 лв., в Силистра с 6,5% до 3.29 лв., в Кърджали с 2,8%, в Русе с 6,2%, в Перник с 5,8%, в Монтана с 6,4%, в Шумен с 3%, в Сливен с 2,05%, в Бургас с 8,7%, във Враца с 13%. В Ямбол цената се вдига най-много - с 20%", "date": "2018.01.02", "title": "Вдигат заплати и пенсии, по-скъпи  вода, цигари и газ (Обзор)"}
{"url": "https://www.24chasa.bg/novini/article/6640666", "text": "Македонският град Струмица и българският Благоевград ще участват заедно с общи туристически оферти, пише скопският вестник \"Вечер\". Целта на проекта е така нареченото вплитане на туристическия потенциал на Югоизточна Македония и Югозападна България с цел задържане на туристите за по-дълъг престой в този трансграничен регион и развитие на алтернативния туризъм. Проектът се осъществява с Благоевградска област в България от неправителствената организация \"ЕД Планетум\" с помощта на ЕС за формиране на туристически възли чрез сътрудничество на туристическите фирми от двете държави, предава БТА. Предложенията за тези два трансгранични региона ще бъдат поставени в интернет платформа, за да могат гостите, които пристигат в Югозападна България, да се запознаят и с природните красоти в Югоизточна Македония. В Югоизточна Македония, с изключение на Дойран, гостите не се задържат дълго. Туристическите обиколки до водопадите и историко-културните паметници се свеждаха досега до еднодневни разходки, пише скопският вестник. Идеята за този вид общо участие идва от фондовете за предприсъединителна помощ, които поделиха в региони Западна България и Източна Македония и ги обявиха за общо пространство, посочва още изданието.", "date": "2018.01.02", "title": "България и Македония ще предлагат общи туристически оферти"}
{"url": "https://www.24chasa.bg/novini/article/6640670", "text": "Американски учени откриха странно създание на дъното на Мексиканския залив и го нарекоха \"Безглаво пиле\", съобщи в. \"Дейли мейл\". Безглавото чудовище всъщност е морска краставица с официалното име Enypniastes eximia, или Мечтателят. Учените от Националното управление по изследване на океаните и атмосферата заснеха не само странното му, сякаш срязано тяло и излизащите от него израстъци, приличащи на крила, но и как се храни, предава БТА. По-голямата част от времето си необичайното създание прекарва на морското дъно, но може да плува, ако му се наложи, например, ако бяга от хищник. Ако прилича на останалите морски краставици, няма истински мозък и други органи, а реагира на допир и светлина с нервните си окончания. Учените от Националното управление по изследване на океаните и атмосферата са работели с дистанционно управляван спускаем апарат. С него те са заснели също дълбоководни раци, морски паяци, необичайна металическа сепия, колония от розови \"ледени червеи\".", "date": "2018.01.02", "title": "Американски учени откриха безглаво създание на дъното на Мексиканския залив (Видео)"}
{"url": "https://www.24chasa.bg/novini/article/6640689", "text": "Серията от земетресения, които бяха усетени в България и Гърция, бяха усетени и в Македония. Трусовете в района на Дойран изплашиха жителите на Гевгели, Валандово, Струмица и на цяла Югоизточна Македония, предава Македонското радио и телевизия (МРТ). Телевизията уточнява, че много хора са излезли по улиците. Силни земетресения в района на Кукуш са били усетени на територията на Южна Македония, предават македонските издания \"Курир\" и \"Плюс инфо\". Изданията уточняват, че няма информация за пострадали и материални щети и цитира Сеизмологичния институт на БАН, който съобщава, че земетресение с магнитуд 4,7 по Рихтер е усетено в района на Петрич и Югозападна България. От полунощ снощи до тази сутрин са регистрирани серия от земетресения в сеизмологичния район на Дойран, като най-силният трус е в 5.24 часа местно време (06.24 българско време), което е усетено от населението в Дойран и в цяла Южна Македония, предава електронното издание на вестник \"Нова Македония\". Няма информация за щети на територията на Македония.", "date": "2018.01.02", "title": "Серията от земетресения усетени и в Македония"}
{"url": "https://www.24chasa.bg/novini/article/6640656", "text": "Взломна кражба на пари и злато от жилище в Лясковец, разследват служители на полицията в Горна Оряховица, съобщиха от ОД МВР - Велико Търново. Сигнал за извършеното престъпление е получен на 31 декември. По данни на собствениците липсвали 10 000 лв. и златни накити. На местопроизшествието е извършен оглед. По случая е започнато досъдсебно производство.", "date": "2018.01.02", "title": "Разследват кражба на 10 000 лв. и злато от жилище в Лясковец"}
{"url": "https://www.24chasa.bg/novini/article/6640665", "text": "Досъдебно производство за хулиганство е започнато в Районното управление на полицията във Велико Търново срещу украински гражданин, съобщи МВР. В първите часове на новата година в близост до сградата на общината, където 5000 търновци и гости посрещаха 2018 г.,  украинският гражданин К. Д. е ударил в областта на лицето полицейски служител. Той е бил задържан за срок до 24 часа по ЗМВР.", "date": "2018.01.02", "title": "Украинец започна 2018 г. в ареста, ударил полицай в Търново"}
{"url": "https://www.24chasa.bg/novini/article/6640692", "text": "Бързо производство за хулиганство е започнато в полицейското управление в Павликени срещу 53-годишен мъж от същия град. В понеделник около 18,00 ч. в Павликени при разминаване между два леки автомобила са се протъркали задните им брони, без видими следи от охлузване. В резултат на това водачът на единия автомобил – 53-годишния Г. Н. слязъл от автомобила и започнал да псува и обижда другия водач, като го ударил с юмрук по главата. До момента Г. Н. не е установен от полицейските служители. Бързо производство е започнато в РУ – Г. Оряховица срещу 46-годишния П. М. за унищожаване на чуждо имущество. В 22,00 ч. на 1 януари в с. Първомайци той е нанесъл удари с тесла върху предно панорамно стъкло на лек автомобил „Опел Корса“, паркиран пред жилище в селото.", "date": "2018.01.02", "title": "Издирват пътен хулиган, забил юмрук\nна шофьор след закачени брони"}
{"url": "https://www.24chasa.bg/novini/article/6640729", "text": "Израелският парламент прие закон, който забранява на правителството да отстъпва израелския суверенитет над която и да било част от Йерусалим, без одобрението на поне 80 от 120-те депутати, съобщи Асошиейтед прес, цитирана от БТА.  Самият закон обаче може да бъде отменен с обикновено мнозинство, което го прави до голяма степен символичен. Кнесетът прие законодателния акт на фона на силното напрежение след признаването от президента на САЩ Доналд Тръмп на Йерусалим за столица на Израел, отбелязва АП. Този ход на Тръмп вбеси палестинците, които искат Източен Йерусалим за столица на бъдещата си държава. По-голямата част от международната общност не признава израелския суверенитет над Източен Йерусалим, завладян от израелците по време на Шестдневната война през 1967 г.", "date": "2018.01.02", "title": "В Израел приеха закон, който да попречи на евентуално разделяне на Йерусалим"}
{"url": "https://www.24chasa.bg/novini/article/6640736", "text": "Посланикът на САЩ в Пакистан бе извикан във външното министерство в знак на протест срещу гневния туит на американския президент Доналд Тръмп за предполагаеми пакистански лъжи и коварство, предаде Ройтерс. Посланик Дейвид Хейл бе повикан, за да обясни коментара на Тръмп в Туитър. Говорител на посолството на САЩ в Исламабад потвърди, че е имало такава среща. Вчера Тръмп заяви, че Съединените щати са постъпили неразумно, давайки на Пакистан над 33 милиарда долара помощ за 15 години. \"Дават убежище на терористите, които преследваме в Афганистан и практически не помагат. Стига толкова!\", написа в Туитър американският президент и върховен главнокомандва, предава БТА. Днес пакистанският премиер Шахид Хакан Абаси ще председателства правителствено заседание, посветено на туита на Тръмп. Утре военните и граждански лидери на Пакистан ще се срещнат, за да обсъдят влошаването на връзките със САЩ, които са обтегнати от много години заради предполагаемата подкрепа на Исламабад за мрежата Хакани, съюзник на афганистанските талибани. Пакистан подчертава, че след 2001 г. е понесъл повече загуби от САЩ във войната с тероризма. Пакистанският външен министър Хаваджа Асиф отхвърли коментара на Тръмп като политическо представление за вътрешни цели, дължащо се на американските провали в Афганистан, където талибанските екстремисти печелят територии и извършват големи нападения. Пакистан не се нуждае от помощта на САЩ, увери Асиф.", "date": "2018.01.02", "title": "Пакистан извика посланика на САЩ заради гневния туит на Тръмп"}
{"url": "https://www.24chasa.bg/novini/article/6640770", "text": "Турският външен министър Мевлют Чавушоглу заяви, че очаква през 2018 г. отношенията с Германия да се подобрят, предава Anadolu Agency, цитирана от Фокус. „Смятам, че и двете страни са готови да нормализират отношенията. Затова и очаквам значително по-добра 2018 г.“, заяви Чавушоглу. „От наша страна не виждаме криза. Но Германия има проблем с Турция и не пропуска възможност да я атакува“, допълни той. „Германия трябва да разбере, че ако се придвижи с крачка към нас, то ние ще се придвижим с две към нея. Но не защото се боим от нея. Това не е слабост, а нещо идващо от сърцата ни“, заяви министърът. „Но, ако Германия заплашва Турция, ние ще отговорим“, допълни той. Междувременно той повтори очакванията на правителството си от Берлин по отношение на терористичните организации като ПКК и „гюленистите“. „Германия не трябва да е безопасно място за тези, които подкрепят Фетхуллах Гюлен или ПКК“, допълни министърът.", "date": "2018.01.02", "title": "Чавушоглу: Очаквам отношенията ни с Германия да са по-добри тази година"}
{"url": "https://www.24chasa.bg/novini/article/6640234", "text": "Ако искате да станете премиер или президент в ЕС, трябва да отговаряте на няколко критерия. Най-сигурният е да завършите право. 14 от общо 28 премиери или президенти, управляващи страните в ЕС, са завършили юридически науки. Ще помогне и ако сте мъж – само две жени в момента оглавяват кабинети в страните от общността – Ангела Меркел и Тереза Мей. И двете са омъжени, но нямат деца. повече дори и ако сте хомосексуален – двама премиери в ЕС открито признаха, че са гейове и живеят с партньорите си – Ксавие Бетел от Люксембург и Лео Варадкар в Ирландия. Всъщност да си гей, не пречи на властта в Европа и извън ЕС. В Сърбия премиер е 42-годишната Ана Бърнабич – първата жена на този пост и първата, която открито е обявила, че е лесбийка. В Исландия също имаха своята гей премиерка, но Йохана Сигурдардотир управлява само до 2013 г. В Германия един от потенциалните кандидати за канцлер след Меркел – финансовият секретар на ХДС Йенс Шпан, тази година се ожени за партньора си, след като Германия разреши гей браковете. Същото направи и дългогодишният политик от Зелените Фолкер Бек, който вдигна сватба с партньора си българин - Адриан Петков, роден в Берлин. Най-влиятелният политик в света – Ангела Меркел, е омъжена, при това два пъти. Носи още фамилията на първия си съпруг с изричното му съгласие. Вторият ѝ мъж е професор Йоахим Зауер, който преподава химия на студентите в берлинския “Хумболт” и всячески избягва публичността. Придружава я само всяка година на Вагнеровия фестивал в Байройт. Той има двама синове от първия си брак, с които Ангела Тя празнува с тях всяка Нова година, свободните уикенди прекарват във вилата им в Укармарк, където готви само канцлерката. В дома им обикновено пазарува професорът, на когото Меркел всеки петък оставя списък с продукти, които трябва да купи.  В изпълнителната власт в ЕС компания ѝ прави британката Тереза Мей. Тя е омъжена за студентската си любов Филип Джон Мей, бракът им също е бездетен. Тереза остава сирак още като студентка, родителите ѝ си отиват през 1980 и 1981 г. – баща ѝ при катастрофа, майка ѝ от множествена склероза. – Далия Грибаускайте на Литва, Керсти Калюлайд на Естония и Колинда Грабар-Китарович на Хърватия. Бившата еврокомисарка Далия Грибаускайте има черен колан по карате, но също като Меркел и Мей няма деца. 46-годишната естонка пък има 4 деца, а хърватската президентка - две. Трагична е съдбата на шведския премиер Стефан Льовен. Историята му е като от турски сериал. Има брат близнак, но майка им не може да се грижи за двамата едновременно. Тя е дъщеря на виден шведски нацист и никой не я взема на работа. Когато ражда две момчета, се принуждава да даде едното в дом. Оттам го взема приемното семейство на Льовен. Среща се с майка си едва когато е на 18 години. Тогава се запознава и с близнака си. Любимо на жълтите медии е семейството и на друг премиер - чеха Андрей Бабиш. Милиардерът е женен за 20 години по-младата Моника Бабиш и има две деца от нея, както и две от предишния си брак. Двамата се запознават, докато са женени за първите си половинки. Моника тъкмо е казала “да” на първия си съпруг, когато среща Андрей. Година по-късно се развежда. Андрей в Чехия. Той е дете на бивши партийни функционери и се занимава с външна търговия от времето на социализма. Властта в Чехия взе със създадената от него партия “Акция на недоволните граждани”. Това се оказа печеливша рецепта в повечето източноевропейски държави, в които Словенецът Миро Черар например, който преди политическата си кариера е един от най-уважаваните юридически специалисти в страната. Той е син на олимпийския шампион по гимнастика Мирослав Черар. Семейството му по чудо се отървава от най-голямата самолетна катастрофа в историята на Словения през 1981 г., когато изпуска самолет, разбил се по-късно на Корсика. Всички 180 пътници загиват. Най-одумваният държавен лидер си остава Еманюел Макрон заради брака му с 24-години по-възрастната Брижит. Пикантното във връзката им е, че тя е бивша негова учителка и се запознават, когато Еманюел е едва на 15 г. За да избегнат скандал, родителите му го пращат да учи в Париж. Когато завършва, той се връща при своята Брижит и я убеждава да се разведе заради него. Ето и кой управлява страните в ЕС: АВСТРИЯ най-младият канцлер в историята на Австрия и в Европа. Следва право, но не завършва. Живее с приятелката си Сузане. Нямат деца. Лидер на консервативната Австрийска народна партия, влезе в коалиция с крайнодесните.  БЪЛГАРИЯ , премиер от създадената от него партия ГЕРБ. Завършил е висшето полицейско училище като пожарникар, по образование е инженер-химик. Каратист и футболист, регистриран е като най-възрастния професионален играч на футбол с “Бистришки тигри”. Разведен е, има една дъщеря.  БЕЛГИЯ ,  , най-младият премиер в историята на Белгия. Живее с приятелката си, от която има бебе. Има 11-годишен син от предишна връзка. Лидер е на Реформаторско движение, управлява центристко-дясна коалиция с още три партии. Адвокат по образование.  ВЕЛИКОБРИТАНИЯ ,  , омъжена, няма деца. Премиер и лидер на британската Консервативна партия. Завършила е география. Била е вътрешен министър. Поема властта след референдум, в който британците гласуваха за излизане от ЕС.  ГЕРМАНИЯ , първата жена канцлер. Омъжвана два пъти, няма деца. Лидер на консервативния Християн-демократичен съюз. Управляваше в коалиция със социалдемократите, води преговори за съставяне на нова коалиция. Физик по образование.  ГЪРЦИЯ , живее с приятелката си, имат две деца. Премиер и лидер на управляващата лява партия СИРИЗА. Инженер по образование. Трети гръцки премиер, който е атеист.  ДАНИЯ , трети пореден премиер с тази фамилия в Дания, затова използва моминското име на майка си Локе. Женен за фарьорка, имат три деца. Юрист. Лидер на либералната партия Фенстре, управлява с правителство на малцинството.  ЕСТОНИЯ , премиер. Лидер на Естонската центристка партия. Женен, баща на три деца. Завършил е право и икономика. Бил е кмет на столицата Талин и инициира програмата “Европейска зелена столица”.  ИТАЛИЯ  Аристократ, наследник на граф Джентилони Силвърли. Фамилията му е известна още от XIII век. Член на Демократическата партия. Женен от 20 г., няма деца. Завършил е политология. Бил е професионален журналист, преди да влезе в политиката.  ИРЛАНДИЯ Лидер на дясноцентристката “Фине Гейл”. Той е най-младият премиер в историята на Ирландия, първият премиер от малцинствена група (баща му е индиец) и първият, който официално призна, че е гей. Лекар по образование.  ИСПАНИЯ , лидер на консервативната Народна партия. Юрист по образование. Женен, с двама синове. Носи брада заради белези по лицето от автомобилна катастрофа. Бил е министър на държавната администрация и на образованието.  КИПЪР , президент. Председател на дясноцентристката партия Демократическо обединение. Завършил е право в Атинския университет и магистърска програма по морско право в Лондонския университетски колеж. Работи като адвокат. Женен, с две деца.  ЛАТВИЯ Президентът го посочва за премиер след оставка на управляващите. Избран е в парламента от Партията на зелените и земеделците. Завършил е икономика. Женен за втори път, има двама синове от първия си брак.  ЛИТВА Завършил е инженерни науки, публична администрация и право. Женен, с две деца. Премиер от центристката Партия на зелените и земеделците. Работил е като инспектор на КАТ и генерален комисар на литовската полиция.  ЛЮКСЕМБУРГ , член на Демократическата партия. Първи премиер, който открито признава хомосексуалността си. През 2015-а, вече като премиер, се ожени за партньора си, белгийския адвокат Готие Дестене. Завършил е право и е работил като адвокат.  МАЛТА , премиер и лидер на Лейбъристката партия. Завършил е икономика и право. Работил е като журналист. Женен, има близначки. Беше обвинен в корупция от видната блогърка Дафне Каруана Галиция, която беше убита.  ПОЛША Премиер от управляващата национал-консервативна партия “Право и справедливост”. Милионер, женен, има 4 деца. Син на дисидента Корнел Моравецки, самият той активист на “Солидарност”. Завършил е история и бизнесадминистрация.  ПОРТУГАЛИЯ Премиер и лидер на Социалистическата партия. Управлява с коалиция от леви партии. Женен, с две деца. Завършил е право. Произхожда от семейство на католическо малцинство от Гоа, Индия. Баща му е известният писател и политик Орландо Коща.  РУМЪНИЯ , премиер, член на Социалдемократическата партия. Завършил е право. При защита на дисертацията си за докторска титла му е отправено обвинение в плагиатство и той се отказва от защитата. Женен. Бил е министър на икономиката.  СЛОВЕНИЯ , премиер от Либерално-демократическата партия. Завършва право. Той е премиерът с най-много бракове и връзки в ЕС – има две бивши съпруги, две бивши приятелки и в момента живее с 35-годишната Моица Стропник. Вегетарианец, не пие алкохол.  СЛОВАКИЯ , премиер и лидер на създадената от него партия “Посока - социална демокрация”. Завършва право. Женен е за колежка адвокатка, с която имат син. През 2013 г. избухна скандал, след като се появиха снимки, на които той се целува със секретарката си.  УНГАРИЯ , премиер от консервативната партия “Фидес”, чийто съосновател е и той. Вицепрезидент е и на Европейската народна партия. Женен, има пет деца. Той е протестант, а съпругата му Анико е католичка.  ФИНЛАНДИЯ , премиер, член на партия “Център”. Инженер по образование. Женен, с пет деца. Той е протестант, привърженик на лестадианството – консервативно християнство. То е против съвременните медии и технически средства, противозачатъчните и алкохола.  ФРАНЦИЯ , президент с движението “Република, напред!” Завършил е философия, политология и публична администрация. Женен е за Брижит Троньо, по-възрастна с 24 години и бивша негова учителка. Няма деца, жена му има 3 от предишния си брак.  ХОЛАНДИЯ , премиер и лидер на консервативно-либералната Народна партия за свобода и демокрация. Завършил е история. Свири изключително добре на пиано и е голям любител на класическата музика. Протестант. Ерген.  ХЪРВАТИЯ , премиер и председател на национал-консервативния Хърватски демократичен съюз. Юрист. Женен, има 2 деца. Със сина си Марио се показва често пред пресата, съпругата му Ана избягва публичност.  ЧЕХИЯ  Богатството му се оценява на 4-5 милиарда евро. Премиер от основаната от него партия “Акция на недоволните граждани”. Словак по произход. Женен е втори път за 20 години по-младата Моника Бабиш. Има две деца от нея и две от първия си брак.  ШВЕЦИЯ Премиер и лидер на Шведската социалдемократическа партия. Има брат близнак, но майка му го дава в дом за сираци, тъй като не може да се грижи за двете си деца. Следва социални науки, но не завършва. Изучава се за заварчик. Женен е, няма деца. ", "date": "2018.01.02", "title": "Юристи и милионери управляват Европа"}
{"url": "https://www.24chasa.bg/novini/article/6641037", "text": "Жена се опитала да внесе хероин в ареста в Търговище; наркотичното вещество било поставено в храна, съобщиха от ОД на МВР. Опитът на 20-годишната Д.Н. да внесе наркотика, предназначен за задържан в ареста на Районната служба \"Изпълнение на наказанията\", бил засечен преди Нова година. При полевия наркотест е установено, че Д.Н. носи у себе си високорисково наркотично вещество - хероин, с тегло 7,5 грама. Той бил поставен в найлоново пликче в кофичка с айрян, уточни за БТА говорителят на дирекцията Ани Кръстева. Задържаният, за когото бил предназначен хероинът, е приятел на Д.Н. Той е добре известен на полицията с различни престъпления, включително и свързани с наркотични вещества. Случаят се разследва в досъдебно производство.", "date": "2018.01.02", "title": "Жена се опитала да внесе хероин в ареста в Търговище в кофичка с айрян"}
{"url": "https://www.24chasa.bg/novini/article/6641058", "text": "Трима варненци осъмнаха в ареста по празниците, след като бяха спипани с различни наркотици. По случаите работи Варненската районна прокуратура. 31-годишен мъж, добре познат на полицията, бил спрян за лична проверка на ул. \"Радост\" в морската столица. При обиска се оказало, че носи метална кутийка и пакетче, съдържащи суха тревиста маса. Направената експертна справка установила, че се касае за марихуана с общо тегло 9,38 гр. С година по-млад е другият мъж, задържан край автогарата в града. Той е спипан с трева и амфетамини. По данни на полицията мъжът е криминално проявен и вече е бил осъждан. Третият задържан също е стар познат на органите на реда във Варна. Той бил спрян за проверка около 2 часа след полунощ, близо до сградата на Първо РПУ на ул. \"Парижка комуна\". В дрехите му са намерели амфетамини и трева. Той вече е бил осъждан за притежание на дрога. Мъжът е на 35 години и му предстои поредното дело.", "date": "2018.01.02", "title": "Спипаха трима варненци с наркотици по празниците"}
{"url": "https://www.24chasa.bg/novini/article/6641073", "text": "54-годишен е намушкан с нож от непознат за него мъж в село Калотина, съобщиха от Областната дирекция на МВР – София. Около 19.00 часа вчера в Районно управление „Полиция” – Сливница постъпил сигнал от ФСМП – Драгоман за пациент с прободна рана в областта на корема. Полицейските служители изяснили, че пострадалият 54-годишен мъж е бил ранен от непознат за него мъж след посещение на къща в село Калотина. След бързи оперативно-издирвателни действия извършителят на деянието – 54-годишен мъж от великотърновското село Пчелин, е установен и задържан за срок до 24 часа. На пострадалия е извършена хирургическа интервенция и е настанен за лечение без опасност за живота. Действията по разследването продължават под наблюдението на районната прокуратура.", "date": "2018.01.02", "title": "54-годишен е намушкан с нож от непознат в село Калотина"}
{"url": "https://www.24chasa.bg/novini/article/6641066", "text": "Две години условно с 4 години изпитателен срок получи от Районния съд в Търново нагъл измамник, представял се за мним ливански лекар и опитал да измъкне 500 долара от майката на онкоболната Никол, за лечението на която стотици даряват. Съдът одобри постигнатото споразумение с Районна прокуратура- Велико Търново с което 32-годишен мъж се призна за виновен и е осъден за извършен опит за измама, съобщиха от Апелативна прокуратура. Румен С. се призна за виновен за това, че за периода от 24.10.2017г. до 02.11.2017 г. в гр. София и в гр. В. Търново, повторно, в немаловажен случай, с цел да набави за себе си имотна облага, възбудил и поддържал у жена от Велико Търново заблуждение, че е д-р Рушен Мохамед - ливанец по народност, специалист по коремна хирургия, практикуващ във ФР Германия и че е уредил преглед на болната й от онкологично заболяване дъщеря в клиника в  Турция.  За консултацията щял специално да пристигне лекар от Германия, за което Надя Костадинова трябвало да заплати в брой 500 щатски долара, и с това направил опит да й причини имотна вреда в размер на 839,77 лева, представляваща левовата равностойност на исканата сума. Майката на Никол обаче се усетила и сигнализирала полицията. Така опитът останал недовършен поради независещи от дееца причини. Престъпление по чл. 210, вр. чл. 209, вр. чл. 28, вр. чл. 18 от НК. Споразумението има последици на влязла в сила присъда.", "date": "2018.01.02", "title": "Само 2 г. условно за наглец, пробвал да измъкне $500 от близки на онкоболно дете"}
{"url": "https://www.24chasa.bg/novini/article/6641091", "text": "Една четвърт от повърхността на Земята ще стане \"значително по-суха\", дори човечеството да постигне целта си за ограничаване на глобалното затопляне до под 2 градуса Целзий, залегнала в Парижкото споразумение за климата от 2015 г., предаде Франс прес, позовавайки се на публикация в сп. \"Нейчър клаймит чейндж\". Ако обаче хората съумеят да задържат затоплянето до 1,5 градуса Целзий, ще бъде \"пощадена\" две трети от сушата, която би пострадала при прогнозирания критичен праг от 2 градуса Целзий. При този по-благоприятен сценарий само между осем и 10 процента от земната повърхност ще бъде засегната от съществено засушаване, предава БТА. Ако бъде постигната целта от 1,5 градуса Целзий, части от Южна Европа, централна Америка, крайбрежна Австралия и Югоизточна Азия - зони, обитавани една пета от населението на Земята, ще избегнат значително засушаване. \"Постигането на тази цел е важно, за са се избегне вероятно от съществено засушаване и свързаните с него последствия\", пишат съавторите на проучването от Технологичния университет на Шънджън, Китай. За да прогнозират моделите на засушаване, специалистите са използвали няколко климатични модела на затопляне. Според учените покачване на температурите с 2 градуса Целзий, което може са се случи в периода между 2052 и 2070 г., между 24 и 32 процента от земната повърхност ще стане по-суха. Това не означава, че засегнатите зони ще се превърнат в пустини, а само че ще станат по-сухи, отколкото са понастоящем. Засушаването - една от най-сериозните заплахи, свързани с климатичните промени, ускорява деградацията на почвата, превръщането на дадена зона в пустиня и загубата на биоразнообразие, и може да доведе до по-сериозни суши и пожари.", "date": "2018.01.02", "title": "1/4 от повърхността на Земята ще стане по-суха, ако температурите скочат с 2°"}
{"url": "https://www.24chasa.bg/novini/article/6641104", "text": "Собственикът на ОББ, белгийската банково-застрахователна група KBC, придобива оставащите 40% от животозастрахователя \"ОББ-Метлайф\", съобщиха от банката. Споразумението между Metlife и KBC е постигнато на 29 декември 2017 г. Белгийската група ще придобие дела на Metlife чрез своето българско застрахователно дружество ДЗИ. Цена на сделката не се съобщава. Посочва се само, че \"финансовото въздействие на тази сделка върху KBC и Metlife е незначително\". В съобщението се казва още, че сделката все още е предмет на регулаторно одобрение и се очаква да бъде приключена през второто тримесечие на 2018 г. KBC придоби 60% от \"ОББ-Метлайф\" при покупката на ОББ и другите дружества, собственост на гръцката NBG през 2017 г. Цената, която плати за банката и другите компании, беше 610 млн. евро. Останалите 40% от смесеното животозастрахователно дружество не бяха обект на сделката от миналата година, като за тях остана отделно договаряне със собственика им застрахователя Metlife.затвърждава позициите й на местния пазар.", "date": "2018.01.02", "title": "KBC придобива 40% от \"ОББ-Метлайф\""}
{"url": "https://www.24chasa.bg/novini/article/6641095", "text": "По бързо производство на Районна прокуратура – Велико Търново и след одобрено от съда споразумение, постигнато между страните, 49-годишна жена е осъдена за държане на цигари без бандерол, съобщиха от Апелативната прокуратура. Елка Ш. се призна за виновна за това, че на 7 декември 2017 г. в гр. Килифарево, в лек автомобил „Ауди А4“, държала акцизни стоки по смисъла на Закона за акцизите и данъчните складове, без бандерол - 200 броя кутии цигари марка „Viсtory Slims Deluxe“ с обща пазарна стойност 1000 лв. и дължим акциз 674 лв., като поставянето на акцизен бандерол върху тях се изисква съгласно Закона за тютюна и тютюневите изделия, като случаят не е маловажен. Престъпление по чл. 234 от НК. За това деяние и е наложено наказание три месеца лишаване от свобода, чието изпълнение на основание чл. 66, ал. 1 от НК е отложено с изпитателен срок от три години и наказание глоба в размер на 500 лева. Споразумението има последици на влязла в сила присъда", "date": "2018.01.02", "title": "3 месеца условно и 500 лв. глоба за търговка заради 200 кутии контрабандни цигари"}
{"url": "https://www.24chasa.bg/novini/article/6641117", "text": "Петима пешеходци са били приети в спешния център с различни наранявания, след като са били блъснати от коли във Варна. Двама от шофьорите се издирват, след като са избягали след инцидентите. Неустановена до момента кола блъсна тийнейджър на пешеходна пътека на кръстовището на бул. \"Трети март\" и ул. \"Блян\" в морската столица. Инцидентът станал на 1-и януари, около 19 часа. Момчето се разминало с леки контузии, прегледано е и освободено, без опасност за живота. Другият инцидент, при който шофьорът е избягал, станал на кръстовището на бул. \"Чаталджа\" и ул. \"Цар Асен\", отново на пешеходна пътека. Колата минала през краката на млада жена, който е откарана в болница със счупен палец на единия крак. 39-годишен мъж е разкъсно-контузни рани на единия крак и на главата, след като бил блъснат, отново на пешеходна пътека, от 21-годишен шофьор с тойота. Инцидентът станал на кръстовището на улиците \"Георги Пеячевич\" и \"Под игото\" в морската столица. Срещу шофьора е образувано предварително производство. 38-годишен мъж и 49-годишна жена са с различни контзии, след като били блъснати от шевролет, докато пресичали ул. \"Акад. Андрей Сахаров\". 39-годишният шофьор правил ляв завой е дал предимство на пешеходците.", "date": "2018.01.02", "title": "Петима пешеходци блъснати във Варна"}
{"url": "https://www.24chasa.bg/novini/article/6641122", "text": "Пожарникар спаси елен, \"заклещен\" в езеро. Животното попаднало в беда, но вече е спасено.                                                                                                                                                                                                                                                                                                                        ", "date": "2018.01.02", "title": "Пожарникар спаси елен, \"заклещен\" в езеро (Видео)"}
{"url": "https://www.24chasa.bg/novini/article/6641133", "text": "Двама младежи на 21 и 20 г. са задържани и обвинени в грабеж и изнасилване, съобщиха от районната прокуратура в Пловдив. На 29 декември рано сутринта Станимир С. и Спас Г. забелязали стопаджийка на околовръстното шосе на града. Качили я в опела си и потеглили, но след 100 м променили посоката. Водачът отбил от пътя и спрял на място с храсти и дървета. Там двамата взели мобилния телефон на 21-годишната жена и я насилили. След това я изхвърлили от колата. Пострадалата потърсила помощ в близка бензиностанция, а оттам с такси се придвижила до Трето РУП в Пловдив, където подала жалба.", "date": "2018.01.02", "title": "Арестуваха двама, изнасилили и обрали 21-годишна стопаджийка в Пловдив"}
{"url": "https://www.24chasa.bg/novini/article/6641148", "text": "От 1 януари 2018 г. България пое 6-месечното ротационно председателство на Съвета на ЕС. София обяви четири приоритетни сфери за своето първо председателство – бъдещето на Европа и на нейните млади хора, стремежа за членство в ЕС на страните от Западните балкани, сигурността и стабилността и развитието на цифровата икономика. Темата присъства в редица европейски медии. Естонската държавна медия ERR съобщи, че страната, която досега бе ротационен председател на Съвета на ЕС, България, която сега поема ролята и Австрия, която е след нея, са определили като цел създаването на работни места, икономическия ръст, сигурността, по-голямото чувство на увереност на хората, климатичните промени и чистата енергия, а също така засилването на позициите на единна Европа по света. Ирландското издание The Irish Times смята, че България се надява да придвижи напред членството на съседите си в ЕС и да бъде домакин на стотици срещи и събития на Съюза. Слоган на председателството е „Съединението прави силата“ и единството е ключова негова цел, докато ЕС иска да поддържа общи позиции по Брекзит и да се справи със заплахата срещу законността и демокрацията от Унгария, Полша и Румъния. Със 100 хил. от своите граждани в момента работещи и живеещи във Великобритания, България би желала Брекзит да премине колкото се може по-хармонично. За разлика от Варшава, Будапеща или западните европейски столици, София няма желание да разбунва духовете в Брюксел, което ще я направи отговорен председател в този труден момент. България е най-бедния член на ЕС и все още не може да влезе в Шенгенската зона. Председателство, преминало без скандали, може да подобри имиджа на България и да я приближи до Шенген. Според Deutsche Welle преговорите за Брекзит, относно съставянето на обща позиция по мигрантската криза и подготовката за приемането на нов бюджет на Съюза за след 2020 година са само три от проблемите, с които България ще се сблъска. Според Лиляна Павлова, българският министър за европейското председателство, за да се справи страната успешно със стоящите пред нея задачи ще бъде нужен политически консенсус, диалог и взаимно разбиране. По думите на Павлова, България ще положи усилия за да запази единството и стабилността в Съюза, но според нея, пред София има и допълнителни задачи, пише още медията. Сред тях са подсигуряването на повече възможности за бъдещето на младите хора, нещо което е тясно свързано с приемането на следващия бюджет на ЕС. Унгарските медии също отбелязаха ротационното председателство на България. Вестник Magyar Hirlap отбелязва, че това ще е първото председателство на източноевропейската държава, откакто стана член на ЕС през 2007 г. и напомни, че на встъпителната среща на председателството членовете на Европейската комисия, водени от своя председател Жан-Клод Юнкер, ще посетят София на 11 януари, където ще бъдат обсъдени българските приоритети. Телевизия PannonTV съобщава, че по отношение на Западните Балкани България подчертава, че страните в региона се нуждаят от европейска перспектива и че са необходими конкретни стъпки и ясни планове за действие. В областта на политиката за сигурност и миграция българското правителство трябва да постигне консенсус между страните-членки на ЕС. София се стреми към справедливо и дългосрочно решение на въпросите в областта предоставянето на убежище. Тя предупреди, че кризата трябва да се третират в корените ѝ. Според информационния портал Karpathir в рамките на ЕС бяха предизвикани притеснения, след като след изборите в България през пролетта в управляващата коалиция влезе националистическата партия „Обединени патриоти“. Вицепремиерът Валери Симеонов например, нарече \"непокорни маймуни\" на ромите, докато министърът на околната среда Нено Димов отрича климатичните промени.", "date": "2018.01.02", "title": "Вижте как е отразена темата за българското председателство в европейските медии (Обзор)"}
{"url": "https://www.24chasa.bg/novini/article/6641150", "text": "Президентът на САЩ Доналд Тръмп приветства протестиращите в Иран заради това, че са се противопоставили на „бруталния и корумпиран“ режим в страната, предава Франс прес, цитирана от Фокус. „Народът на Иран най-накрая действа срещу бруталния и корумпиран ирански режим“, заяви Тръмп, ден след като призова за смяна на правителството в Ислямската република. „Всичките тези пари, които моят предшественик Барак Обама толкова глуповато им даде, отидоха за тероризъм и в техните джобове. Народът има малко храна, голяма инфлация и никакви човешки права. САЩ гледат“, допълни той.", "date": "2018.01.02", "title": "Тръмп: Иран най-накрая действа срещу бруталния режим в страната"}
{"url": "https://www.24chasa.bg/novini/article/6641651", "text": "Разследването за причините на смъртта на двойката, открити мъртви в Кефалония, които са наели къща за гости, е взела мистериозен обрат, след като полицията е открила предмети, които биха могли да сочат сатанински ритуал. Двамата – българка и германец, бяха открити на 31 декември в стая в района на Влахата и властите първоначално смятаха, че смъртта им е резултат от скандал, довел до убийство и самоубийство. Полицията намери ножове и други остри предмети на местопрестъплението, където телата лежали в кръв. След най-новите доказателства, включващи свещи и сатанинска пентаграма, полицията смята, че двойката може да е била замесена в сатанински ритуал, който завършва с това, че двамата отнемат живота си. Причината на смъртта е множество наранявания от остър предмет в горната част на тялото и крайниците. Според местните медии, съдебният лекар е отхвърлил вероятността за престъпление със замесено трето лице. Предполага се, че двамата са били под влияние на алкохол, но това тепърва предстои да се доказва.", "date": "2018.01.02", "title": "Пиянски скандал или сатанински ритуал зад смъртта на българка и германец в Кефалония"}
{"url": "https://www.24chasa.bg/novini/article/6641726", "text": "1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ПРЕВЕНЦИЯ И ЗАЩИТА ОТ ДОМАШНО НАСИЛИЕ ЗА 2017-2018 Г. Внася: министърът на вътрешните работи 2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2017 Г. Внася: министърът на правосъдието 3. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ПРАВОСЪДИЕТО ЗА НУЖДИТЕ НА ОБЛАСТНА СЛУЖБА „ИЗПЪЛНЕНИЕ НА НАКАЗАНИЯТА“ – БЛАГОЕВГРАД Внася: министърът на регионалното развитие и благоустройството 4. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ПРОФЕСИОНАЛНА ГИМНАЗИЯ ПО ОБЛЕКЛО И ДИЗАЙН „ЕВРИДИКА“ – КЪРДЖАЛИ Внася: министърът на регионалното развитие и благоустройството 5. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА БЪЛГАРСКИЯ ИНСТИТУТ ПО МЕТРОЛОГИЯ Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯТА НА СЪВЕТА НА ЕВРОПА ЗА ПРЕВЕНЦИЯ И БОРБА С НАСИЛИЕТО НАД ЖЕНИ И ДОМАШНОТО НАСИЛИЕ, ПОДПИСАНА НА 24 АПРИЛ 2016 Г. Внася: министърът на правосъдието 7. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „БИОВЕТ“ АД ЗА ИЗПЪЛНЕНИЕ НА ПРИОРИТЕТЕН ИНВЕСТИЦИОНЕН ПРОЕКТ „ЗАВОД ЗА ПРОИЗВОДСТВО НА ФАРМАЦЕВТИЧНИ ПРОДУКТИ И ФУРАЖНИ ДОБАВКИ“ – ПЕЩЕРА, И ЗА СЪЗДАВАНЕ НА МЕЖДУВЕДОМСТВЕНА РАБОТНА ГРУПА ЗА ОСИГУРЯВАНЕ НА ИНСТИТУЦИОНАЛНА ПОДКРЕПА ПРИ ИЗПЪЛНЕНИЕ НА ПРИОРИТЕТНИЯ ИНВЕСТИЦИОНЕН ПРОЕКТ „ЗАВОД ЗА ПРОИЗВОДСТВО НА ФАРМАЦЕВТИЧНИ ПРОДУКТИ И ФУРАЖНИ ДОБАВКИ“ – ПЕЩЕРА Внася: министърът на икономиката 8. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И УТВЪРЖДАВАНЕ НА ПРОТОКОЛА ОТ СЕДМАТА СЕСИЯ НА БЪЛГАРО-БЕЛАРУСКАТА МЕЖДУПРАВИТЕЛСТВЕНА КОМИСИЯ ЗА ТЪРГОВСКО-ИКОНОМИЧЕСКО И НАУЧНО-ТЕХНИЧЕСКО СЪТРУДНИЧЕСТВО, ПРОВЕДЕНА ОТ 8 ДО 10 НОЕМВРИ 2017 Г. В МИНСК Внася: министърът на икономиката 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3581-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ТРАНСПОРТ, ТЕЛЕКОМУНИКАЦИИ И ЕНЕРГЕТИКА, ФОРМАТИ „ТЕЛЕКОМУНИКАЦИИ“ И „ТРАНСПОРТ“, ПРОВЕДЕНО НА 4 И 5 ДЕКЕМВРИ 2017 Г. В БРЮКСЕЛ Внася: министърът на транспорта, информационните технологии и съобщенията 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РЕДА И НАЧИНА ЗА НАБИРАНЕТО, РАЗХОДВАНЕТО, ОТЧИТАНЕТО И КОНТРОЛА НА СРЕДСТВАТА НА ФОНД „СИГУРНОСТ НА ЕЛЕКТРОЕНЕРГИЙНАТА СИСТЕМА“, ПРИЕТА С ПОСТАНОВЛЕНИЕ №346 НА МИНИСТЕРСКИЯ СЪВЕТ ОТ 2015 Г. Внася: министърът на енергетиката 11. ДОКЛАД ЗА ОДОБРЯВАНЕ НА ПРОЕКТ НА СПОРАЗУМЕНИЕ МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ И БЪЛГАРСКАТА АКАДЕМИЯ НА НАУКИТЕ Внася: министърът на образованието и науката 12. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ЗА БЪЛГАРСКАТА АКАДЕМИЯ НА НАУКИТЕ ЗА 2018 Г. Внася: министърът на образованието и науката 13. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯ №131 НА МЕЖДУНАРОДНАТА ОРГАНИЗАЦИЯ НА ТРУДА ОТНОСНО ОПРЕДЕЛЯНЕ НА МИНИМАЛНАТА РАБОТНА ЗАПЛАТА, ПРИЕТА НА 22 ЮНИ 1970 Г. В ЖЕНЕВА Внася: министърът на труда и социалната политика", "date": "2018.01.02", "title": "Вижте какво решава Министерски съвет утре"}
{"url": "https://www.24chasa.bg/novini/article/6641741", "text": "Към 17:30 часа на 2 януари 2018 г. в МОСВ не е постъпвало инвестиционно намерение за изграждане на втори кабинков лифт над Банско. Това заяви в студиото на „Лице в лице” по   ресорният министър Нено Димов. „Получих информация за една черта, която е начертана. Това на може да бъде инвестиционно намерение. Смятам да привикам концесионера, за да ми обясни какво точно е това, има ли инвестиционна готовност и прочее”, коментира Димов. Той обясни, че след решението на Министерския съвет от 28 декември общината в Банско трябва да приеме устройствен план, който да е съпроводен с екологична оценка и оценка за съответствие. Евентуален проект за втора линия също ще трябва да мине през контрол от страна на институциите. Отново по отношение на идейния проект министърът посочи, че към момента не е ясно нито колко широко ще е трасето, нито къде ще са стъпките му и така няма как да бъде оценено. Според Нено Димов обаче не може да се очаква, че през тази година строителството ще започне. Той посочи, че само чисто административните срокове се измерват в месеци, а при обжалвания в съда втората кабинка може да чака още дълго след това. Министърът за пореден път подчерта, че с решението си кабинетът не дава „зелена светлина” за масово строителство в Пирин. По думите му новите над 45% територия извън ски зоните с промяна на режима са такива, в които ще могат да се правят водохващания само за питейни нужди – нещо, което е разрешено по закон, но е било пропуснато в плана. Димов беше категоричен, че няма да се допусне текстовете да се използват като прикритие за други инвестиционни намерения. „Това да протестират е елемент на демокрацията, добре е да бъдеш информиран, когато протестираш”, отбеляза Нено Димов, който утре ще отговаря на въпроси на граждани във Фейсбук.", "date": "2018.01.02", "title": "Нено Димов: Още няма заявено инвестиционно намерение за втори лифт на Банско"}
{"url": "https://www.24chasa.bg/novini/article/6641789", "text": "Сатанински ритуал е версията, върху която работи полицията относно  . Тази първа версия излезе от факта, че в близост до труповете, които са на възраст 30-35 години са намерени медальони със сатанински символи. Жената е намерена в хола на жилището, което е било отдадено под наем през интернет, а около нея е имало разпръснати свещи и сатанинска пентаграма. Мъжът, който е германец, е намерен в локва кръв във ваната на жилището, с прерязани вени и забоден нож в сърцето. Очаква се светлина върху загадъчната двойна смърт да даде съдебният лекар след приключване на аутопсията. \"Няма доказателства, които да показват каквото и да е участие на друго лице, което да подкрепи престъпния характер на този случай\", заяви съдебният лекар Ангелики Циола. Двойката вероятно е консумирала голямо количество алкохол, но това ще бъде потвърдено от резултатите от токсикологичните тестове.  Един от вероятните сценарии според съдебния лекар е българката да е починала вследствие на самонараняване, след което германецът е посегнал на живота си.", "date": "2018.01.02", "title": "Мистерията около смъртта на българка и германец в Кефалония се заплита"}
{"url": "https://www.24chasa.bg/novini/article/6641799", "text": "Туристка загина, след като бе пометена от мощна вълна на стръмния бряг край курортния град Амалфи в Южна Италия, предаде ДПА, цитирана от БТА. 55-годишната жена - италианка от североизточната провинция Венето, се разхождала по скалистата крайбрежна пътека заедно с още двама души. Те също били отнесени от вълната и паднали в морето, но успели да се спасят.", "date": "2018.01.02", "title": "Вълна помете и уби туристка, разхождаща се по скалист бряг край италиански град"}
{"url": "https://www.24chasa.bg/novini/article/6641821", "text": "Столичната полиция изяснява обстоятелствата около тежък случай в Нови Искър, съобщиха от пресцентъра на МВР. Сигнал за роднини, с които няма връзка, е получен в столичната полиция днес следобед – мъж съобщил, че не може да се свърже по телефона със свой близък, с който обичайно са в редовен контакт. Спешна помощ съобщиха за  , че по телата на жертвите имало следи от насилие. Към адреса в Нови Искър са изпратени патрули от Второ РУ-СДВР. В къщата са открити общо пет тела – по първоначални данни - двама мъже, две жени и момче. На място се извършва оглед. Предстои изясняване на причините, довели до смъртта на обитателите на имота. Според източници на  става въпрос за петорно убийство.", "date": "2018.01.02", "title": "5 трупа в къща в Нови Искър, убийство е"}
{"url": "https://www.24chasa.bg/novini/article/6641890", "text": " Във връзка със земетресението с магнитуд над 5 по скалата на Рихтер в Гърция, което беше усетено и в България, със заповед на председателя на Държавната агенция за метрологичен и технически надзор (ДАМТН), ще бъдат извършени приоритетни проверки на язовирите на територия на страната, където то е било усетено. Това съобщиха от пресцентъра на ДАМТН, цитирани от \"Фокус\". Сформирани са допълнителни екипи от София, които ще подпомогнат регионалния Югозападен отдел на ДАМТН. Ще бъдат извършени извънредни проверки на язовирните стени и съоръженията към тях. Екипите ще бъдат съсредоточени в общините Петрич, Сандански, Струмяни, Кресна и Гоце Делчев. Агенцията е информирала и собствениците по места да следят състоянието на управляваните от тях язовири и поддържа постоянен контакт с кметовете на населените места от региона.", "date": "2018.01.02", "title": "Започват извънредни проверки на язовирите след труса в Гърция"}
{"url": "https://www.24chasa.bg/novini/article/6641903", "text": "Гръцките власти са арестували на летището в Атина 25-годишен гражданин на Бразилия, в чийто стомах бил открит над един килограм кокаин, съобщава електронното издание на гръцкия вестник \"Катимерини\". Мъжът бил спрян за проверка в неделя вечерта, след като кацнал с полет от Рио де Жанейро през Цюрих. С рентген в стомаха му били открити 84 малки пакетчета кокаин с общо тегло 1,1 кг. От мъжа са били конфискувани 400 евро в брой и два мобилни телефона.", "date": "2018.01.02", "title": "Мъж с над 1 кг кокаин в стомаха е арестуван на летището в Атина"}
