{"url": "https://www.24chasa.bg/novini/article/7193470", "text": "Два руски стратегически бомбардировача, способни да носят ядрено оръжие, пристигнаха днес във Венецуела, предадоха Асошиейтед прес и ТАСС, като се позоваха на министерството на отбраната на Русия. Двата бомбардировача \"Ту-160\", а също военнотранспортен самолет \"Ан-124\" и самолет за полети на дълги разстояния \"Ил-62\" на руските въздушнокосмически войски са кацнали на летище \"Майкетия\" в Каракас, заяви министерството на отбраната. Той не каза дали бомбардировачите носят някакви оръжия. Самолетите пристигат в момент на нарастващо напрежение между Русия и САЩ, отбелязва Асошиейтед прес, цитирана от БТА. Венецуелският министър на отбраната Владимир Падрино Лопес заяви, че военновъздушните сили на двете страни ще извършат съвместни учения за гарантиране на сигурността на латиноамериканската страна, предаде Франс прес. \"Ту-160\" е способен да носи конвенционални или ядрени крилати ракети с обсег 5500 километра. Такива бомбардоровачи участваха в руската операция в Сирия, където за пръв път изстреляха в бойни действия конвенционални крилати ракети Х-101. През 2008 г. Русия изпрати във Венецуела самолети \"Ту-160\" и ракетен крайцер в момент на напрежение със САЩ. Това стана след кратката война на Русия с Грузия. Два такива бомбардировача посетиха Венецуела и през 2013 г.", "date": "2018.12.10", "title": "Русия изпрати два стратегически бомбардировача във Венецуела"}
{"url": "https://www.24chasa.bg/novini/article/7193369", "text": "Неделният брой на “24 часа” - напълно обновен и различен, се оказа най-търсеният продукт на вестникарските сергии в почивния ден. На 9 декември “24 часа” излезе по-умен, по-семеен и по-спортен, със занимателни и интелигентни четива, подходящи за активната ни и образована аудитория. Резултатите не закъсняха - десетки читатели се обадиха в редакцията, доволни от тестовете за бърз ум, от детските логически задачи, от новаторските страници за мода и спорт. Разбира се, и от подаръка към вестника - книжка за здраве за всеки един от читателите. За съжаление, не всички успяха да се снабдят с вестник. “Цял час обикалям с колата из Плевен от 9 часа сутринта и навсякъде е свършил”, обади се гражданин. Друг разказа за подобна ситуация в Севлиево. Вестникопродавците по морето също усетиха дефицит на “24 часа”. Единственият изход засега е още по-ранното ставане, за да сте сигурни, че вестникът ще е на сергията. Някои читатели обаче не намериха книжка сред вестникарските страници, поне така ни казаха на редакционните телефони. Подаръци има за всички от сърце. Но по една или друга причина - дали е изпаднала, тъй като вестникът и книжката не са опаковани заедно, дали заради технически гаф, някои читатели не са успели да я получат. Всеки от тях може да се обади на телефон 02/9422088 и след като докаже, че е купил неделния брой, ще получи компенсация. А за всички останали само да напомним, че подаръци ще има и с останалите неделни броеве до Коледа! В същото време вестникарското бижу в неделния брой ще продължи да е все така задълбочен, интересен и обективен вестник - какъвто го познавате и обичате.  ", "date": "2018.12.10", "title": "Голямо търсене! Защо неделният “24 часа” свършва рано"}
{"url": "https://www.24chasa.bg/novini/article/7193417", "text": "Сърбия отвори две нови глави в преговорите за членство в ЕС на днешната Междуправителствена конференция ЕС-Сърбия с участието на европейския комисар за разширяването Йоханес Хан, предаде Танюг. Отворени са глава 17 за икономическата и валутната политика и 18-та - за статистиката. Сръбската делегация бе водена от министъра за европейската интеграция Ядранка Йоксимович, информира БТА. С двете нови отворени глави в досегашния процес на присъдиняване към ЕС Сърбия е отворила 16 глави, две от които са временно затворени. Същевременно Черна гора отвори днес предпоследната глава в преговорите с ЕС - 27-ма, посветена на околната среда и климатичните промени, с което на Подгорица й остана само още една неотворена глава. ЕС направи оценката, че Подгорица е постигнала достатъчен напредък в този сектор. Черногорският външен министър Сърджан Дарманович напомни, че конституцията на страната я определя като екологична държава. С днешното отваряне на глава 27 Подгорица е отворила 32 от общо 33 глави и временно е затворила три глави.", "date": "2018.12.10", "title": "Сърбия отвори две нови преговорни глави\nв преговорите с ЕС"}
{"url": "https://www.24chasa.bg/novini/article/7193435", "text": "Ирак почете днес с минута мълчание паметта на загиналите в битката с групировката \"Ислямска държава\", а министър-председателят Адел Абдел Махди обеща да върне по домовете им разселените из страната хора, предадоха ДПА и Ройтерс. \"Връщането на бежанците и възстановяването на техните градове е цел, на която ще посветим всичките си усилия\", каза премиерът на организирана от министерството на отбраната церемония по случай първата годишнина от победата над \"Ислямска държава\". \"Ние също така ще осигурим услуги и работни места на провинциите, помогнали за постигане на победата\", заяви той, цитиран от БТА. По думите му \"Ирак няма да бъде транзитен пунк, нито база за тероризма, нито източник на нападения срещу други страни\". Правителството обяви днешния ден за национален празник, но някои иракчани не усещаха да има кой знае каква причина за празнуване. През декември 2017 г. тогавашният министър-председател Хайдер ал Абади обяви, че \"Ислямска държава\" е разгромена в Ирак след подкрепяна от САЩ военна кампания, продължила над три години. Групировката обаче продължава да извършва нападения срещу силите за сигурност и е обвинявана за атентати с коли бомби и убийства на местни лидери. В градовете, опустошени от сраженията с джихадистите между 2014 и 2017 г., е извършено незначително истинско възстановяване, а Ирак отново е в политическа криза и не може да бъде съставено правителство, което да се справи с ширещата се корупция и липсата на работни места и услуги.", "date": "2018.12.10", "title": "Ирак отбелязва годишнината от победата над \"Ислямска държава\""}
{"url": "https://www.24chasa.bg/novini/article/7193455", "text": "Председателят на Европейския съвет Доналд Туск съобщи, че ще включи в дневния ред на заседанието на европейските държавни и правителствени ръководители тази седмица точка, посветена на въпроса с напускането на Великобритания, информира БТА. Той уточнява, че тази точка ще бъде обсъдена в четвъртък. Няма да предоговаряме споразумението, включително за \"защитната мрежа\", но сме готови да обсъдим с какво можем да улесним одобрението на договора от британска страна, пояснява той. Времето изтича, затова ще обсъдим и готовността си в случай, че няма сделка, допълва Туск.", "date": "2018.12.10", "title": "Туск: Няма да предоговаряме с Лондон, но сме готови да поговорим с какво да помогнем"}
{"url": "https://www.24chasa.bg/novini/article/7193335", "text": "“Човек трябва да няма душа и сърце.” Това каза със сълзи на очи пред съдия-изпълнителя и новия собственик на вилата във Варна, в която живее, 95-годишната художничка баба Костадинка. В понеделник сутринта бе предвидено той да влезе във владение, макар и принудително. Мъжът обаче прояви благородство и се съгласи да изчака до сряда, когато фамилията ще може да се нанесе в апартамент под наем за 300 лв. Както “24 часа” писа, до продажбата се стигна, след като старицата и многолюдното ѝ семейство се оказаха в невъзможност да плаща ипотеката за вилата в местността Добрева чешма край Варна, която се води на внука ѝ. Досега възрастната художничка помагаше за плащането. 3600 души във фейсбук станаха нейни последователи и редовно купуваха картините ѝ. “През 2006 г. взехме заем от 60 000 евро от банка “Виктория”, за да купим тази вила. Досега сме изплатили половината. През 2014 г. обаче банката фалира и ние не знаехме, че трябва да продължим да плащаме на синдиците”, обясни Румяна Кротова, дъщерята на художничката. В къщата живеят баба Костадинка, Румяна, 76-годишният ѝ мъж Петър, дъщеря ѝ и внукът ѝ. Разгърнатата площ е 152 кв. метра, те са били продадени на търг за 33 хил. евро, обясни съдия-изпълнителят Люба Тодорова. “Вложил съм 40 хил. лева за изолация, но няма кой да ми ги признае. Оставям подобренията на новия собственик”, заяви зетят Петър. Той показва новия договор за наем за 300 лева на двустаен апартамент, който обаче още не е свободен. След преговори стана ясно, че купувачът ще помогне с транспорт, за да може фамилията да се изнесе. Кротови имат богата и тъжна история със заеми Те са плащали редовно ипотеката си от 370 евро на месец, докато са имали две книжарници, а синът им е държал компютърна зала. “Тогава пътувах по корабите и съм дал 7000 долара за компютри. Плащахме за лиценз на една пловдивска фирма. Дойде обаче полицията и арестува компютрите за нелегален софтуер. Държаха ги 2 години и после ги продадох за общо 35 лева. Даже дадоха на сина ми условна присъда”, оплаква се Петър. Семейството има и апартамент в центъра на Варна, за който е взело 20 000 заем от заложна къща После обаче друга жена купува дълга и спира тока на жилището. В момента Кротови са спечелили дела на първа инстанция, но има още да се съдят. Това е вторият от двата апартамента, получени за къщата в центъра на Варна. Решават да продадат единия, за да правят оранжерия, но попадат на мошеници. Фамилията се жалва на омбудсмана Мая Манолова, която препоръчва общината във Варна да им помогне. Обаче общинско жилище не могат да получат заради богатата си имотна история. Предложили им да ги настанят в общинския приют за клошари. Майка ми няма да издържи това, казва Румяна. Тя не мисли да кандидатства за общинския дом за стари хора “Гергана”, защото смята, че баба Костадинка не може да живее там сама. Художничката, която продава картини по 45 лева във фейсбук, вече няма ищах да рисува. Тя сама признава, че не ѝ спори с четката, както преди. Продължава обаче да продава в групата “Да помогнем на баба Костадинка” в мрежата. Тя бе създадена, когато старицата започна да продава на тротоара. Творбите ѝ напомнят руския художниик Шишкин. Признава, че ги прерисува, като маха някои от елементите, които не ѝ харесват, и добавя други. В новите условия баба Костадинка ще продължава да бъде финансова надежда за фамилията. Дано хората ни помогнат, надява се Румяна.", "date": "2018.12.10", "title": "2 дни отсрочка за  95-годишната баба Костадинка, която загуби вилата си"}
{"url": "https://www.24chasa.bg/novini/article/7193358", "text": "Турска студентка по журналистика бе оставена в ареста по обвинение в обида на президента Реджеп Тайип Ердоган в социалните медии, съобщи днес на ДПА нейната адвокатка. В петък съд в черноморския окръг Трабзон постанови 24-годишната Бериван Била, студентка по журналистика в Техническия университет в Карадениз, да остане в ареста в очакване на съдебен процес. Девойката бе задържана ден по-рано, информира БТА. В своето решение съдът цитира публикации на момичето във Фейсбук с \"унизителни\" и \"обидни\" изявления по адрес на президента. Съдът бе особено загрижен за публикация, в която студентката посочва, че медиите са се превърнали в \"слуги на диктатора\", съобщи адвокатката Сечкин Туркоглу. Девойката отхвърли обвиненията и заяви, че е критикувала правителството, а не конкретно Ердоган. Бериван Била е член на левичарската студентска група \"Колектив\" и отделно е публикувала през юли 2017 г. статия, в която критикува задържането на журналисти без да назовава Ердоган. Адвокат Туркоглу съобщи днес, че е обжалвала решението за арест на студентката. Съдът в Трабзон трябва да се произнесе в срок от седем работни дни.", "date": "2018.12.10", "title": "Арест за студентка по журналистика в Турция, обидила Ердоган"}
{"url": "https://www.24chasa.bg/novini/article/7193368", "text": "Питейна вода с нови функционални свойства ще защитава космонавтите от радиацията при дълги космически полети, включително до Марс, предаде ТАСС. Това бе оповестено на 17-ата конференция по космическа биология и медицина в Москва, предаде БТА. \"Особено място в системата за повишаване резистентността на космонавтите към радиация трябва да заеме питейната вода с нови функционални свойства\", се казва в доклад, който бе представен на конференцията. \"Огромен интерес има към водата с лек изотопен състав и водата с регулируем и оптимизиран минерален състав.\" Освен това трябва да се изключи възможността в организма на космонавта да попаднат консерванти на питейната вода, включително сребърни йони. Среброто принадлежи към тежките метали, за които е известно, че усилват патогенното въздействие на йонизираното лъчение.", "date": "2018.12.10", "title": "Особена вода ще се пие по време на дълги \nкосмически полети, включително и до Марс"}
{"url": "https://www.24chasa.bg/novini/article/7191784", "text": "Митниците в сегашния им вид ще бъдат закрити на 7 януари 2019 г., за да бъдат основно преструктурирани. Това е записано в проект за промени в Устройствения правилник на едната от двете приходни агенции, които са предложени от финансовия министър Владислав Горанов за обществено обсъждане. Те се налагат, след като парламентът прие предложението на кабинета за промени в Закона за митниците, които бяха записани в заключителните разпоредби на Закона за корпоративното подоходно облагане. “С реформата ще се постигне облекчаване на администрацията от излишни структури, увеличаване на оперативния състав за сметка на ръководните кадри и оптимизиране на натовареността на митническите служители”, обяви финансовият министър Владислав Горанов в парламента преди време. Той подчерта, че няма да сливат НАП и митниците, каквито твърдения се появиха. Агенция “Митници” ще бъде преобразувана в Централно митническо управление и пет териториални дирекции, предвижда документът. Според него сегашните митници Аерогара София, Бургас, Варна, Лом, Пловдив, Свищов, Столична, Русе и Югозападна ще се трансформират в пет териториални дирекции - Тракийска, Югозападна, Дунавска, Северна морска и Южна морска. териториални дирекции. В преструктурираната митница ще има нови длъжности, както и специален ред за възникване и прекратяване на правоотношенията за определени длъжности. Всяка териториална дирекция ще се ръководи и от директор, който ще се назначава от директора на Агенция “Митници”, съгласувано с министъра на финансите. Всеки от тях ще има двама заместници. Техните правоотношения могат да се прекратяват без предизвестие и по преценка на финансовия министър. Същото правило ще важи и за главните директори и за директорите, на които ще бъде поверено ръководството на общата и на специализираната администрация. Сегашните дирекции “Митническо разузнаване и разследване” и “Информационни системи и аналитична дейност” стават с по-висок ранг- те ще бъдат преобразувани в главни дирекции. Администрацията в Централното управление и в териториалните дирекции ще бъде разделена на обща и специализирана. Численият състав на митниците няма да се променя, но ще има вътрешни размествания, е записано в документа. В момента централното управление на митниците има 560 щатни бройки. От тях общата администрация е 135 души, организирани в пет дирекции. Специализираната администрация е 406 души в 6 дирекции. Предложението предвижда числеността на Централното митническо управление да се удвои - и преструктурират сега съществуващи звена. Новата структура предвижда 1304-те бройки да бъдат разпределени в пет дирекции за обща администрация и в главни дирекции “Митническо разузнаване и разследване”, “Информационни системи и аналитична дейност” и в още три дирекции, инспекторат и звено за вътрешен одит. Инспекторатът пък получава нови правомощия, за да може по-ефективно да пресича нарушения на правилата и корупция. Всички служители са длъжни да оказват пълно съдействие на инспекторите. Те вече ще имат право на включително електронни, системите за управление и контрол. Инспекторите могат да изискват всякакви документи, данни, сведения и справки от когото преценят, за да извършват ефективен контрол. Сегашните служители в Агенция “Митници” ще бъдат преназначавани в съответствие с класификатора на длъжностите. В него обаче има променени изисквания към образованието и стажа за заемането им. Това означава, че ще бъдат освободени тези, които не отговарят на тях. Тестовете за влизане в системата на митниците остават и догодина. В тях по предложение на финансовия министър Владислав Горанов отпадна тестването за интелигентност. При него на “входа” за митницата кандидатите решаваха логически задачи, а чрез различни изображения се проверяваше тяхната пространствена ориентация. Причината Горанов да отмени теста бе недостигът на кандидати. Особено трудно се намирали младши експерти в райони, засегнати от демографската криза, както и химици и статистици. Който вече е назначен, но иска да расте в йерархията, ще държи изпит за лидерство, по който да се прецени дали може успешно да организира хора, записа министър Горанов в специална наредба за подбор на митничари. В сегашните тестове, които се организират по нейните правила, кандидатите попълват личностен въпросник за професионална пригодност и тест за интегритет. Оценките не са цифрови, а с две позиции - “покрива” и “не покрива” изискванията. При тестовете за интегритет кандидатите ще отговарят на открити и скрити въпроси, за да се прецени способността им за работа в група. Според запознати тестовете приличат на листовките за шофьорски изпити - във варианти с по 100 въпроса. Изпитният вариант ще се тегли в деня на провеждането му. В тях има въпроси за отношението към корупцията, дали биха докладвали за схеми, както и такива, по които се преценява дали могат да вземат правилни решения в критични ситуации. ", "date": "2018.12.10", "title": "Двойно повече митничари, съкращават чиновници"}
{"url": "https://www.24chasa.bg/novini/article/7193378", "text": "Един от пострадалите при тежката катастрофа между бус и тир край Севлиево е в критично състояние в габровската болница, предаде NOVA. Другият ранен е настанен в лечебно заведение в Севлиево. При челния сблъсък между двата автомобила на място загинал водачът на буса. Инцидентът затрудни сериозно трафика по пътя София - Велико Търново.", "date": "2018.12.10", "title": "Пострадал при катастрофата край Севлиево е в критично състояние"}
{"url": "https://www.24chasa.bg/novini/article/7193385", "text": "Автоматизираната информационна система на Пътната полиция, която блокира днес сутринта, вече работи нормално. От МВР уточниха пред БНР, че тестовете след актуализирането на софтуера са успешни. През целия ден в пунктовете на КАТ в страната не можеха да бъдат обслужвани граждани. Причината беше инсталирането на нов софтуер. Гражданите няма да имат достъп до Автоматизираната информационна система \"Управление на наложени глоби по наказателни постановления и извършване на плащания по тях през Интернет, SMS, WAP\", както и до Портала за електронни административни услуги - задължения по документи, издадени от Пътна полиция,  Началникът на КАТ Росен Рапчев разясни кои са дейностите, които в момента са блокирани. \"На водачите не могат да им се издават свидетелства за управление на МПС-та. Също така не могат да бъдат приемани заявления за свидетелства за МПС-та, като заявления могат да подават новите водачи. Също така не могат да бъдат издавани удостоверения за дисциплината на водачите, сиреч колко водачи и какви глоби имат в момента. Те могат в момента, гражданите, да плащат през ПОС терминал в службите на МВР, както и през електронния портал на МВР. Също така в електронният портал не е възможно в момента да се извършва справка за глобите на всеки един гражданин, които в момента дължи\", каза Росен Рапчев. Ще бъде затруднено и административното обслужване на гишетата на пътна полиция в столицата и в цялата страна, съобщиха от пресцентъра на МВР. От МВР съобщават, че е възникнал технически проблем при инсталиране на нова версия на автоматизираната информационна система на КАТ. Това е и причината през днешния ден да бъде спрян достъпът до системата, както и до портала за електронни и административни услуги, където гражданите могат да проверяват задълженията си по актове, издадени от \"Пътна полиция\". До отстраняване на проблема хората няма да могат да извършват съответните справки и плащания, както ще бъде затруднено и административното обслужване на гишетата на \"Пътна полиция\" в София и в цялата страна. В момента експерти работят по отстраняването на проблема. От МВР уверяват, че вероятно сривът ще бъде преодолян за няколко часа.", "date": "2018.12.10", "title": "Информационната система на КАТ, която блокира днес сутринта, вече работи нормално"}
{"url": "https://www.24chasa.bg/novini/article/7193398", "text": "Шведския крал Карл Шестнайсети Густав връчи Нобеловите награди за медицина, физика, химия и икономика на лауреатите в залата на Стокхолмската филхармония, съобщи ТАСС. Деветима лауреати получиха диплом и златен медал. Най-възрастният - американският физик Артър Ашкин, който е на 96 години, не присъства на церемонията по здравословни причини. Наградата получи синът му Майкъл. Церемонията откри председателят на управителния съвет на Нобеловия фонд Карл-Хенрик Хелдин. Той каза, че трябва да се създават благоприятни условия за научни открития, а на учените освен финансиране да се дава свобода и независимост, предаде БТА. Нобелова награда за медицина или физиология за 2018 г. спечелиха американецът Джеймс П. Алисън и японецът Тасуку Хонджо за открития, довели до пробив в лечението на рака. Артър Ашкин подели Нобеловата награда за физика с Жерар Муру от Франция и Дона Стрикланд от Канада за открития в областта на лазерната технология. Нобеловата награда за химия спечелиха американката Франсес Х. Арнолд, американецът Джордж П. Смит и британецът Грегъри П. Уинтър. Арнолд бе наградена за принос в областта на насочената еволюция на ензими, а Смит и Уинтър за изучаването на фаговия дисплей на пептиди и антитела. Нобелова награда за икономика спечелиха американците Уилям Нордхаус и Пол Ромър за принос в областта на дългосрочното устойчиво развитие на световната икономика. Тази година не беше присъдена Нобелова награда за литература заради кризата в Шведската академия. Церемонията за връчване на Нобеловите награди всяка година е на 10 декември - в деня на кончината на Алфред Нобел. Паричната равностойност на Нобеловата награда е 9 милиона крони (873 000 евро).", "date": "2018.12.10", "title": "Връчиха нобеловите награди за наука и икономика в Стокхолм"}
{"url": "https://www.24chasa.bg/novini/article/7193408", "text": "Опозиционната британска Лейбъристка партия призова днес премиерката Тереза Мей да се оттегли и да й отстъпи властта, ако не може да приеме фундаменталните промени, които се налагат, за да може договореното от нея споразумение за Брекзит с Брюксел да бъде прието от парламента, предаде Ройтерс. \"Този министър-председател се опитва да си издейства още един, последен шанс да спаси своето споразумение. Ако тя не може приеме фундаменталните промени (в него), които се налагат, то тя трябва да се оттегли, за да дойдат онези, които могат\", каза лидерът на лейбъристите Джереми Корбин пред парламента, след като Мей обяви, че отлага насроченото за утре гласуването по нейната сделка с ЕС. Корбин каза, че е възникнала безпрецедентна и сериозна ситуация. \"Правителството изгуби контрол над събитията и изпадна в пълен хаос\", посочи той. Дори депутати от собствената партия на премиерката критикуваха начина, по който тя е водила преговорите с ЕС. Консервативният депутат Джейкъб Рийс-Мог нарече представеното от нея проектоспоразумение \"неработещо\" и каза, че има риск то да доведе на власт лейбъристко правителство начело с Корбин. Северноирландската Демократична юнионистка партия призова Тереза Мей да се върне от Брюксел с реални промени в споразумението за развода с ЕС, защото в противен случай ще претърпи поражение в парламента. \"Искрено казано, онова, което премиерката каза днес, просто е несъстоятелно\", заяви Найджъл Додс - заместник-лидерът на партията, която в момента крепи правителството. А лидерът на Либералдемократическата партия, която е за оставане в ЕС, каза, че тя ще подкрепи вот на недоверие срещу премиерката Тереза Мей, ако лейбъристите го поискат. \"В резултат на днешното фиаско, правителството изгуби всякакъв авторитет. Аз и моите колеги изцяло ще подкрепим лидера на опозицията, ако той започне процедура за вот на недоверие\", каза Винс Кейбъл, цитиран от Ройтерс. След като отложи насрочения за утре вот, който тя очевидно щеше да загуби, и то с голяма разлика, Мей каза, че ще потърси \"уверения\" от ЕС и ще внесе отново споразумението за Брекзит в парламента, но не посочи нова дата за гласуването, предаде Асошиейтед прес. Мей каза, че ще говори с лидерите на ЕС преди срещата им на високо равнище на 13 и 14 декември. Утре в Брюксел ще се състои заседание на министрите по европейските въпроси, посветено на подготовката на срещата на върха тази седмица. В отговор на репортерски въпрос висш служител на ЕС каза, че утре не се предвижда да има обсъждане на споразумението за Брекзита, предаде Ройтерс.", "date": "2018.12.10", "title": "Критики от всички страни се сипят срещу Мей в парламента, след като отложи вота за Брекзит"}
{"url": "https://www.24chasa.bg/novini/article/7191863", "text": "Сградата на банята в столичния квартал “Овча купел” ще бъде реновирана, а в нея ще бъде създаден научен център с иновативен спа комплекс. Това предвижда проектът за изграждане на център за върхови постижения “Наследство БГ”, който ще се финансира от Оперативна програма “Наука и образование за интелигентен растеж”. Водеща организация по него е Софийският университет, а партньори са УАСГ, Техническият университет, НСА, 6 института на БАН, Националната библиотека и Регионалният исторически музей в София. Музеят отговаря за реконструкцията и модернизацията на сградата, която е паметник на културата. Тя ще струва 3,3 млн. лв. В банята ще се развива наука. Една от лабораториите - за социални иновации, рекреативен хюмъндизайн и нишов туризъм, ще се ръководи от доц. Бистра Димитрова - автор и ръководител на всички акредитирани в НСА образователни програми по Wellness & SPA & Thalasso култура. Ще има и лаборатория за анализ, дигитализация и реставрация на аудио-визуално наследство, съобщиха от музея на София. В банята ще се изгради иновативен рекреативен център и ще се предлагат процедури с минерална вода. В сутерена ще има помещения за солна терапия, билкова, руска, финска, арома- и крио сауна. На партера ще е зоната “терматериум” с воден масаж и рекреативни практики. Ще има кнайппътека, парна баня, зони за медитация и гимнастика. На първия етаж ще са залите: музикална, визуална с интерактивни екрани, заседателна и конферентна. “Веднага след като ни бъде предоставен обектът, ще се пристъпи към поетапното му реновиране и ще бъде възстановен при първа възможност достъпът на гражданите до висококачествени спа услуги по научни стандарти. Проектът за ремонт на банята в “Горна баня” предвижда също съхраняването на басейните въпреки силно редуцирания дебит на извора. Ремонтът на банята в Банкя вече стартира”, каза зам.-кметът на София по култура и образование доц. Тодор Чобанов.", "date": "2018.12.10", "title": "Банята в “Овча купел” ще е научен център със спа"}
{"url": "https://www.24chasa.bg/novini/article/7193346", "text": "Британската министър-председателка Тереза Мей каза пред парламента, че правителството засилва подготовката си за Брекзит без сделка, предаде Асошиейтед прес. Мей заяви, че нейното споразумение с Европейския съюз за Брекзит остава \"най-добрата сделка, която може да се договори\", и настоя, че за каквото и да е споразумение ще е необходим компромис. Тя обаче каза, че правителството трябва да бъде подготвено за възможността Великобритания да напусне ЕС без сделка, предаде БТА. \"Докато не успяваме да постигнем съгласие за сделка, опасността от вариант \"без сделка\" се увеличава\", заяви Мей. Тя направи коментара, след като отложи предвидено за утре гласуване по споразумението за Брекзит, признавайки, че би загубила със \"значителна разлика\".", "date": "2018.12.10", "title": "Тереза Мей: Великобритания засилва подготовката за излизане от ЕС без сделка"}
{"url": "https://www.24chasa.bg/novini/article/7193330", "text": "Летният сезон приключи изключително успешно. Имаме над 5 млн. и 400 хиляди чуждестранни туристи, което е ръст малко над 4% спрямо преходната година. Като цяло за последните 3 години ние бележим 31 % ръст на чуждестраннитите туристи на годишна база, което е изключително голям успех. Това заяви министърът на туризма Николина Ангелкова в предаването \"Още от деня\" по БНТ. \"По отношение на зимния сезон, който буквално стартира, Турция се явява един от ключовите пазари. Продължаваме добрата практика - на турските туристи да бъдат издавани визи за зимния сезон - друкратки или многократни. Ние сме в добър диалог и имаме цялата подкрепа на министъра на външните работи - г-жа Захариева. Правим всичко възможно, за да може максимално да улесним достъпа до България като туристическа дестинация - страните, за които се изискват визи\", добави тя. \"Приоритет на правителството са електронните услуги и намаляване на тежестта на административната работа, включително да се издават визи по електронен път, това е ключов приоритет\", каза още Ангелкова.", "date": "2018.12.10", "title": "Ангелкова: Ключов приоритет е да започнем да издаваме визи по електронен път"}
{"url": "https://www.24chasa.bg/novini/article/7193269", "text": "Заместник-министър председателят и министър на външните работи Екатерина Захариева участва днес в заседанието на Съвет \"Външни работи\" в Брюксел. Дневният ред на срещата бе фокусиран върху темите Западни Балкани, Украйна, Иран, Венецуела и сътрудничеството с Африканския съюз, съобщи пресцентърът на МвНР, цитиран от БТА. В последното за годината заседание Съветът направи преглед на резултатите от засиления фокус върху европейската перспектива на Западните Балкани, като потвърди високата оценка за ролята на българското председателство. Срещата на върха и Дневният ред от София дадоха конкретен израз на ангажимента на ЕС към региона, а Република Македония и Албания получиха признание за индивидуалния си напредък. Министрите направиха преглед на предизвикателствата, като подчертаха отговорността на политическите ръководства на страните от региона за прилагането на реформите и укрепването на добросъседските отношения. Отправен бе силен призив към Сърбия и Косово за въздържане от провокации и преодоляване на изоставането в диалога за нормализация на отношенията. \"България призова за започване на преговори за членство с Република Македония и Албания. Нашата страна обаче отправи и друг призив - добре е, че подписахме договора за приятелство с Република Македония, но много по-важно е изпълнението му. Изрично изискване на България е при преговорите за членство да се изпълняват всички поети ангажименти за добросъседство\", заяви след дискусиите вицепремиерът Захариева. Министрите на външните работи от ЕС бяха запознати от украинския си колега Павло Климкин с последните развития на ситуацията в Азовско море. Те потвърдиха сериозната си загриженост и настоятелния призив за деескалация на напрежението. \"Отново призовахме за освобождаване на задържаните моряци - знаете, че един от тях е от български произход, за възстановяване на свободното корабоплаване през Керченския пролив. Имаше призив от страна на ЕС да не се отлагат президентските избори и да се спазват човешките права от страна на Украйна в районите, където е въведено военно положение\", каза Екатерина Захариева. Министрите на външните работи потвърдиха подкрепата си за спазването на Съвместния всеобхватен план за действие по ядрената програма на Иран и обсъдиха ролята на Техеран по актуални регионални въпроси. Съветът приветства предстоящата през януари 2019 г. първа съвместна среща на външните министри на ЕС и Африканския съюз. Обменени бяха виждания относно ситуацията по сигурността и създаването на перспективи за младото поколение в Африка, включително като условия за справяне с първопричините на незаконната миграция. Министрите обсъдиха също тежката политическа и хуманитарна ситуация във Венецуела. Дискусията бе съсредоточена върху необходимостта от създаването на условия за надежден политически процес в страната и консултациите по този въпрос с трети заинтересовани страни. Първите дипломати на ЕС отбелязаха Международния ден за правата на човека с инициатива за напомняне на ключовите послания на Всеобщата декларация за правата на човека, приета от Общото събрание на ООН точно преди 70 години.", "date": "2018.12.10", "title": "Външните министри от ЕС обсъдиха Западните Балкани и Украйна"}
{"url": "https://www.24chasa.bg/novini/article/7193259", "text": "24 часа, 7 дни в седмицата те са готови да зарежат всичко, което правят, и да се втурнат да спасяват човешки животи в планината. Така могат да бъдат описани хората от Планинската спасителна служба(ПСС), създадена преди повече от 85 години, а от 1950 г. е част от Българския червен кръст. \"В цялата страна има близо 530 мъже и жени доброволни планински спасители, които са разделени в 32 отряда и покриват почти цялата планинска територия на страната\", разказва Павел Павлов от ПСС и допълва, че само 46 от тях са щатни спасители, които работят и поддържат 5-те денонощни центъра в страната. Част от планинската службата е Групата за спасяване с кучета. Четириногите помощници са 22 и поддържат непрекъсната готовност да помагат в екстремни условия в планината. Формацията е единствената у нас, която включва спасители на четири лапи. Кучетата и водачите им работят освен в планината при лавинни инциденти, те се включват когато има бедствия и аварии, както и при акции за издирване на хора. Добротата на спасителите излиза и извън пределите на България, както при земетресението в Армения през 1988 и двете разрушителни земетресения в Турция през 1999 г. Заедно са оказали помощ на над 10 000 човека в периода 2013 - 2017 г. Проведени са 421 спасителни акции във високите части на планината. Павлов разказва, че в много от акциите спасителното куче е безценен помощник. Четириногите са включени в спасяването на хора в планината от 1974 г. От изключителна важност за работоспособността на косматия спасител е той да е отпочинал преди спасителна операция, за да може веднага да започне работа и да даде най-доброто от себе си, защото \"те се раздават на 100%\". Понякога кучетата пътуват стотици километри, за да започнат акция. Спасителите на четири лапи се нуждаят от комфорт по време на придвижването до мястото на инцидента. \"Тяхната ефективност е с определено време, те също като нас хората се изморяват и имат нужда да се възстановят, за да могат отново да се хвърлят в спасяването, защото работят безрезервно и безусловно\", разказва още планинският спасител. И добавя, че е важно кучетата да имат къде да починат преди и по време на животоспасяващите акции. Планинската служба намира подкрепа в лицето на Райфайзенбанк за трета поредна година. Проектът \"Спасители на четири лапи\" е част от каузите в десетата юбилейна благотворителната кампания на банката \"Избери, за да помогнеш\". Тази година заедно работят за закупуване на 2 ремаркета за превозване на кучетата, за да дадат тези много важни условия за работа на кучето. През миналата година банката, която е приела присърце каузите на ПСС, помага за закупуване на животоспасяващ дефибрилатор, а през 2016 г. за GPS приемници за издирване в планината, с чиято помощ се определя точното местоположението на нуждаещ се, за да могат планинските спасители максимално бързо да помогнат. Тазгодишната кауза е да се изработят две специализирани ремаркета, които могат да транспортират по 4 кучета едновременно и да се ползват като къщички по време на акциите. Идеята е ремаркета да бъдат разположени в Северна и Южна България, за да осигури оптимално покриване на цялата територия на страната. Те са топло- и шумоизолирани, както и ще предпазват от изгорелите газове на автомобили. Сега спасителната служба също има ремаркета, но целта е те да бъдат осъвременени. Павлов разказва, че четириногите помощници живеят при техните водачи, защото са планинска двойка. Това прави работата на водачите с тях денонощна, защото се отглеждат в домашни условия и така чрез игра, те учат и възприемат постоянно, за разлика от полицейските кучета, които живеят на едно място и работата с тях е през деня. Планинската спасителна служба има и ежегодна учебна програма. Кучета и техните водачи задължително всяка година преминават през 3 обучения, като 2 от тях се провеждат в планината и са фокусирани върху спасяването при лавинни инциденти. Третото обучение е насочено за реагиране при бедствия и аварии. Около 2 години и половина продължава обучението на четириногите спасители. Тяхната работа в планината продължава до 8-9-годишна възраст, а след това \"се пенсионират\", като прекарват останалата част от живота си при своя водач.", "date": "2018.12.10", "title": "Планинската спасителна служба търси подкрепа за техните кучешки спасители"}
{"url": "https://www.24chasa.bg/novini/article/7193260", "text": "Космическият апарат \"Вояджър 2\", изстрелян през 1977 г., стана вторият, излязъл от Слънчевата система, съобщи Би Би Си. \"Вояджър 2\" е изстрелян 16 дена преди \"Вояджър 1\", но заради различната траектория достигна междузвездното пространство шест години след него. Новината беше съобщена на среща на Американския геофизически съюз във Вашингтон. Ръководителят на мисията проф. Едуард Стоун каза, че \"Вояджър 2\" е излязъл от границите на Слънчевата система на 5 ноември. Тогава регистрираният от апарата поток от частици, излъчвани от Слънцето, внезапно е намалял, предава БТА. \"Вояджър 2\" сега е на около 18 милиарда км от Земята, като се движи със скорост около 54 000 км/ч. \"Вояджър 1\" е още по-далече - на 22 милиарда км от нас. Движи се със скорост 61 000 км/ч. Първоначалната задача на двата космически апарата е била да изследват външните планети на Слънчевата система - Юпитер, Сатурн, Юран и Нептун. Те я изпълниха през 1989 г. След това бяха насочени към далечния космос. \"Вояджър 2\" стана първият космически апарат, прелетял край четирите планети гиганти в Слънчевата система. Това позволи да бъдат открити 3 нови луни на Юпитер, 4 - на Сатурн, 11 - на Уран и 6 - на Нептун. Дотогава нито един космически апарат не бе прелитал толкова близо до Уран и Нептун. \"Вояджър 1\" пое по друга траектория - след като прелетя край Сатурн, не се отправи към Уран и Нептун, а към междузвездното пространство. През декември 2011 г. напусна пределите на хелиосферата, ставайки първият създаден от хора обект, оказал се в хелиопаузата, която отделя хелиосферата от междузвездното пространство. Смята се, че плутониевите генератори ще позволят на \"Вояджър 1\" и \"Вояджър 2\" да поддържат връзка със Земята до 2027 г. /Христина Терзиева/", "date": "2018.12.10", "title": "Космическият апарат \"Вояджър 2\" излезе от Слънчевата система"}
{"url": "https://www.24chasa.bg/novini/article/7193290", "text": "Държавен фонд \"Земеделие\" продължава изплащането на финансовата подкрепа на земеделските стопани в планинските райони. Днес са били преведени над 4,3 млн. лева на 2841 животновъди, съобщават от фонда. По схемата за обвързано подпомагане за овце-майки и кози-майки в планински райони 2603-ма фермери са получили 3 787 448 лева получиха. Още 532 445 лева субсидии бяха разпределени между 273 стопани по Схемата за обвързано подпомагане за млечни крави в планински райони.", "date": "2018.12.10", "title": "Фонд \"Земеделие\" преведе 4,3 млн. лева в помощ на 2841 животновъди"}
{"url": "https://www.24chasa.bg/novini/article/7193321", "text": "38 гимназисти бяха хоспитализирани в Северна Италия днес при два отделни инцидента с пръскане на лютив спрей, които изглеждат като подражание на трагичния случай от уикенда, предаде ДПА. Шест души починаха преди разсъмване в събота в нощен клуб в Кориналдо, близо до централния град Анкона, след блъсканица, вероятно предизвикана от някой, пръснал лютив спрей. Бърза помощ бе повикана днес в две училища в северната провинция Ломбардия, в градовете Павия и Сончино, след инциденти с лютив спрей. Говорителка на регионалната Бърза помощ каза пред ДПА, че 33-ма ученици от Павия и 5-има от Сончино са били отведени в спешните болнични отделения, но никой не е сериозно пострадал. Министърът на образованието Марко Бузети, коментирайки съобщенията от Павия, каза, че случващото се е \"неприемливо\" и обеща \"сериозна намеса\". \"Това, че след трагедията в Кориналдо някой може да си позволи да подражава на един акт, причинил смърт и болка, е нещо, което не може да бъде толерирано\", написа министърът във Фейсбук.", "date": "2018.12.10", "title": "38 ученици са в болница след пръскане на лютив спрей в Италия"}
{"url": "https://www.24chasa.bg/novini/article/7193320", "text": "Турция заяви днес, че светът трябва да потърси справедливост за убития саудитски журналист Джамал Кашоги съгласно международното право, след като Рияд изключи екстрадиция на двама високопоставени саудитски официални представители, които турските власти подозират, че са планирали убийството в Истанбул, предаде Ройтерс. Фахреттин Алрун, директор за комуникациите в турското президентство, заяви, че отказът на Рияд да екстрадира заподозрените е много разочароващ и ще бъде коз в ръцете на критиците, \"които смятат, че Саудитска Арабия се опитва да прикрие убийството\". Журналистът Джамал Кашоги, който критикуваше властите в Рияд, беше убит при посещение в генералното консулство на Саудитска Арабия в Истанбул на 2 октомври. Останките му все още не са намерени, предаде БТА. Алтун заяви за Ройтерс, че саудитските власти не са сътрудничили достатъчно и че Турция е получила \"малко доказателства от саудитските прокурори, целящи да хвърлят светлина върху това, което се случило с Кашоги\". Затова \"ще бъде в най-добрия интерес на международната общност да потърси справедливост за покойния саудитски журналист съгласно международното право\", добави Алрун. По-рано днес турският министър на правосъдието Абдулхамит Гюл заяви, че Турция е готова при необходимост да предаде делото за убийството на саудитския журналист за разглеждане от международни институции, предаде ТАСС. Министърът на външните работи на Саудутска Арабия заяви вчера, че страната отказва да есктрадира двамата бивши официални представители, които са заподозрени за убийството.", "date": "2018.12.10", "title": "Турция: Светът трябва да потърси справедливост по случая \"Кашоги\""}
{"url": "https://www.24chasa.bg/novini/article/7193333", "text": "\"И в Македония, и в България все още има сили, които не мислят доброто на отношенията между съседите\", заяви председателят на опозиционната ВМРО-ДПМНЕ Християн Мицкоски, коментирайки  , предаде македонската телевизия Алсат М. \"Има основателно съмнение за подкуп при издаването на български паспорти в неговата страна. И така този квази патриотичен заряд и вик на господин Каракачанов е във функцията тази политика\", каза Мицкоски, цитиран от БТА.", "date": "2018.12.10", "title": "Християн Мицкоски: Квази патриотичен\nвик на господин Каракачанов"}
{"url": "https://www.24chasa.bg/novini/article/7193285", "text": "Върховните съдии, които провериха въззивните частни наказателни дела срещу подсъдимите за подкуп Десислава Иванчева и Биляна Петрова в апелативния спецсъд, препоръчват стриктно да спазва актуалното законодателство – нормите на НПК и Правилника за администрацията на съдилищата при образуване и администриране на делата. Те не са самоцелни, а представляват гаранция за ефективно правосъдие, съобщиха от Върховния касационен съд (ВКС). Комисия отттам извърши проверка на организацията на дейността на апелативния спецсъд, чийто е шеф е Георги Ушев, по делата за мерките за неотклонение срещу Десислава Иванчева и Биляна Петрова. Ревизията бе възложена от председателя на ВКС Лозан Панов. В доклада от проверката е констатирано, че искането на прокуратурата за спиране на изпълнението на мярката за неотклонение \"домашен арест\" на Иванчева и Петрова е разгледано, без да е изпълнена процедурата по чл. 342, ал. 2 от НПК съгласно, която в 7-дневен срок подсъдимият може да направи възражение. \"В НПК и Правилникa за администрацията в съдилищата не е предвидена възможност за образуване на самостоятелно производство пред въззивната инстанция. Съдебното произнасяне на въззивната инстанция по искане за спиране на изпълнението на първоинстанционното определение предпоставя редовно образувано въззивно производство, каквото в разглеждания случай не е било налице\", установяват върховните съдиите. Резултатите от проверката сочат още, че: „Определениетo за спиране изпълнението, с което са изменени мерките за неотклонение на подсъдимите Иванчева и Петрова от задържане под стража в домашен арест, е постановено, без съдебният състав да е разполагал с протокола от проведеното на 16.11.2018 г. на първия съд. \"Към момента на произнасяне по искането за спиране съдебният състав апелативният спецсъд е разполагал единствено с „частичен” протокол, обективиращ в работен вариант мотивите и диспозитива на постановеното от първоинстанционния съд определение за изменение на мерките за неотклонение на Иванчева и Петрова от задържане под стража в домашен арест. Този документ не представлява официален такъв, тъй като е бил подписан единствено от председателя на първоинстанционния съдебен състав, но не и от секретаря. В процесуалния закон въобще не е регламентирано понятие „частичен” протокол, казват проверяващите от ВКС. \"Към момента на произнасянето на въззивния съд по искането за спиране все още не е било подписано от съдебните заседатели и самото определение за изменение на мерките за неотклонение на Иванчева и Петрова от задържане под стража в домашен арест. (т. е. изобщо не е бил налице годен съдебен акт, окончателно финализиран с подписите на членовете на съдебния състав)\", подчертават от ВКС. Комисията, която извърши проверката бе в състав: Галина Захарова – заместник-председател на ВКС и ръководител на Наказателната колегия и членове - Капка Костова и Галина Тонева. В обобщение върховните съдии смятат, че констатираните нарушения представляват инцидентен случай на неправилна съдебна практика.", "date": "2018.12.10", "title": "ВКС препоръчва на апелативния спецсъд да спазва НПК, след като провери делата срещу Иванчева"}
{"url": "https://www.24chasa.bg/novini/article/7193044", "text": "Кой е любимият пилот на върховния главнокомандващ Румен Радев? Интервю със старши лейтенант Светослав Пентиев директно от пистата в Долна Митрополия.                                                                                                                                                                                                                                                                                                                       ", "date": "2018.12.10", "title": "Виж в действие любимия пилот на върховния главнокомандващ Румен Радев"}
{"url": "https://www.24chasa.bg/novini/article/7191907", "text": "Пред операционните зали на болниците да бъдат поставени видеокамери, които да заснемат всеки влизащ в тях пациент и лекар. Тази мярка е предложила Националната здравноосигурителна каса на лекарския съюз като част от рамковия договор за финансиране през следващата година. Записите от камерите ще трябва да се пазят 30 дни, за да може по тях да се проверява дали заявените от болниците операции са реални, научи “24 часа”. Мярката е заради съмнения за злоупотреби при клиничните пътеки за поставяне на стентове от кардиолозите и кардиохирурзите и финансиране на неосъществени реално операции. Тя се подкрепя и от лекарския съюз. С поставянето на устройства, които да помагат на сърцето да работи или в запушени кръвоносни съдове, се занимават 59 клиники в България, като 13 от тях са в София. Само за година в страната се извършват над 77 хил. процедури в кардиологията, като цената на една е между 700 лв. за диагностика и 3000 лв. за поставяне на стент. Видеокамерите нямало да натоварят финансово повечето от болниците, тъй като те и в момента разполагат с такива като част от системите им за сигурност и охрана. През 2011 г. сегашният управител на НЗОК д-р Дечо Дечев бе поставил видеонаблюдение в неврохирургията на болница “Св. Иван Рилски”, чийто директор бе тогава. Камерите записаха лекари, които се държат неприлично с упоени пациенти, а записите бяха излъчени по телевизията, което доведе до уволнението на медиците.", "date": "2018.12.10", "title": "Задължително снимат преди сърдечна операция, за да няма измами"}
{"url": "https://www.24chasa.bg/novini/article/7193349", "text": "Армения е готова да установи дипломатически отношения с Турция, но без предварителни условия за Нагорни Карабах, заяви днес изпълняващият длъжността премиер на Армения Никол Пашинян, цитиран от ТАСС, съобщи БТА. \"Ние сме готови да установим открити отношения с Турция без каквито и да е предварителни условия и се надяваме, че Турция също ще заеме такава позиция\", заяви той. \"Но отношенията с Турция са свързани с въпроса за Нагорни Карабах, с трети страни. Имам предвид Азербайджан\", добави Пашинян. През септември тази година президентът на Турция Реджеп Тайип Ердоган заяви в Баку, че е невъзможно да се подобрят отношенията с Армения без да се реши карабахският конфликт. Той също така заяви, че Армения не може да очаква отваряне на границата с Турция, докато \"тя окупира 20 процента от територията на Азербайджан и възпрепятства завръщането на 1 милион азербайджанци в родните им земи\". Конфликтът между Азербайджан и Армения за Нагорни Карабах започна през февруари 1988 г., когато автономната област Нагорни Карабах обяви излизането си от състава на Азербайджансйката ССР, а по време на въоръжения етап на конфликта през 1992-1993 г. Азербайджан загуби контрола над областта.", "date": "2018.12.10", "title": "Арменският премиер: Готови сме за дипломатически отношения с Турция"}
{"url": "https://www.24chasa.bg/novini/article/7193350", "text": "Израелски учени откриха фитил на 1500 години, от ранната византийска епоха, предаде ДПА. Находката е ценна, тъй като повечето подобни фитили не се запазват - те бързо се разлагат или са изгорели. Фитилът е ползван за лампи. \"Изглежда, че фитилът е добре запазен благодарение на сухия климат в Негев,\" каза д-р Нама Сукеник от Израелската служба за опазване на антиките. Негев е пустинен район в южната част на Израел, предаде БТА. Фитилът е намерен в медна тръба с дължина няколко сантиметра. Артефактът е открит сред други старинни предмети, които се съхранявали от 30-те години на миналия век, когато били намерени след разкопки в старинния град Шивта. Екип на университета в Хайфа установи с микроскопско изследване, че фитилът е направен от ленени влакна. Ленът се е отглеждал по земите в днешната северна част на Израел и вероятно е закупен от този район. \"Маслените лампи са играели важна роля в ежедневния живот през античността. Те са се използвали за осветление на обществени сгради и жилища. Самите лампи са от глина или от стъкло и често се намират при разкопки,\" каза д-р Сукеник. \"Находката дава представа за най-съществените и обикновени неща през античната епоха, които са изчезнали от днешния свят, но са запазени в Шивта,\" добави Сукеник.", "date": "2018.12.10", "title": "Израелски учени откриха фитил на 1500 години"}
{"url": "https://www.24chasa.bg/novini/article/7193261", "text": "С България вече е постигнат Договор за приятелство, а с подадената ръка двете държави си признават, че част от историята е и обща. Но и самият Договор дава възможности за взаимно уважение на двете страни, заяви македонският премиер Зоран Заев днес на дебати в Щип за конституционните промени, запитан от гражданите за изказването на лидера на българската националистическа партия Красимир Каракачанов за оспорване на членството на Македония в ЕС, предаде агенция МИА. Заев каза, че очаква европейските ценности да бъдат приети от всички, предаде БТА. \"Мое право е да съм македонец, да говоря македонски език. Това е европейска ценност. Очаквам наистина европейските ценности да бъдат приети от всички така, както подадох ръка и приех, че споделяме обща история. Ще продължа да говоря в духа на приятелството и ще продължа да градя приятелство, без разлика по какви причини някой базира свои изявления или подобно. Вярвам, че и господин Каракачанов, и министър Захариева, и премиерът Борисов, но преди всичко българският народ е приятелски на нашия народ\", каза Заев. Той отбеляаза, че Европа му позволи да се да се обърне на македонски в Европейския парламент и с това потвърди македонския език. \"Достатъчно сме затънали в миналото, трябва да се върви напред към бъдещето\", каза македонският премиер. \"Оставам поборник за изграждане на приятелство с Гърция и България, макар този път да не е лесен, тъй като ще се появяват различни пречки. Но трябва да градим приятелство, защото с тези договори то не е дадено веднъж завинаги, а трябва да се грижим за него, да го защитаваме и да гледаме напред, защото това същевременно е и в интерес на гражданите на Македония и на гражданите на България\", подчерта Зоран Заев.", "date": "2018.12.10", "title": "Заев към Каракачанов: Мое право като македонец е да говоря на македонски език"}
{"url": "https://www.24chasa.bg/novini/article/7193090", "text": "Бургаската окръжна прокуратура предаде на съд Ангел М., който изтеглил общо 3750 лв. от банкова карта без съгласието на собственика. В периода от 22 март до 8 май, т.г., Ангел теглил тайно пари от кредитната карта на брат си. Докато бъде разкрит,  успял да присвои 3750 лв. Разследващи установили, че след като обвиняемият видял къде е скрита банковата карта на брат ми, започнал да я взема и да тегли пари от нея. Осъществени са общо девет транзакции, уточняват от прокуратурата.  Заседанието е насрочено за 13 декември в Бургаския окръжен съд.", "date": "2018.12.10", "title": "Съдят бургазлия, източил тайно 3750 лв. от сметка на брат си"}
{"url": "https://www.24chasa.bg/novini/article/7193116", "text": "Соченият за убиец на 40-годишната рейнждърка Десислава Стоянова - Светослав Каменов пресякал зелената граница и се озовал в Гърция. Това изтъкна в съда прокурорът Петър Петров.  По думите му на следващата сутрин - 30 ноември, след като Светослав умъртвил Стоянова, пъхнал я под раклата под дивана и е заковал седалката с две видии, за да не се отваря, той се отправил към София. Там посетил бившата си приятелка Вера Костова, но след спор с нея напуснал жилището й и се понесъл към Благоевградско. Пресякъл границата с Гърция, но на 7-ми декември се завърнал в България и се насочил към село Зверино.  Отишъл към бившата си съпруга Надя Каменова и поискал да разговаря с нейния брат Ивайло Димитров, който е полицай. Уговорил го да отидат в гориста местност. Димитров обаче уведомил свои колеги. Светослав признал, че извършил убийството като хванал за врата рейнджърката. Обяснил, че нещо изпукало, имало и кръв. Според прокуратурата причината за смъртта е висока шийна травма и прекъснат гръбначен мозък.  Служебният защитник на Каменов - адв. Снежанка Почева контрира, че всички разпитани свидетели не са преки очевидци, а възпроизвеждали какво е обяснил подзащитният й. Според нея нямало сексуална връзка между него и пострадалата. Нямало данни, че автомобилът на рейнджърката е предаден в морга. Служебната защитничка контрира думите на прокурора, че Каменов има 4 предишни осъждания. \"По всички тях той е реабилитиран\", каза Почева.  \"Искам по-лека мярка, домашен арест\", бяха единствените думи на Каменов. Съдът обаче му наложи постоянен арест. \"Има данни, че сте ходили в постройката в Сопот заедно с жертвата, както и това, че сте се укривали\", изтъкна съдия Розалия Шейтанова. ", "date": "2018.12.10", "title": "Обвиненият в убийството на рейнджърката се е криел в Гърция"}
{"url": "https://www.24chasa.bg/novini/article/7193138", "text": "В началото на 2019 г. ще бъде създадена постоянно действаща работна група, която да решава казусите в сектор „Пчеларство“. Това заяви заместник-министърът на земеделието, храните и горите Янко Иванов, който се срещна с представители на протестиращи пчеларски организации. Той изтъкна, че работната група ще контролира изпълненията на взетите решения за подобряване на дейността в сектора, съобщиха от пресцентъра на Министерство на земеделието и храните. „Ще започнем с най-неотложните неща, а именно смъртността при пчелите в страната. Набелязахме някои административни документи, които се явяват като пречка и би трябвало да се преработят. Обещахме си да се държим взаимно информирани по отношение на здравния статус на пчелите и проблемите, които те виждат на терен, а ние няма как да знаем за тях. Между двете страни има пълно разбиране“, категоричен бе заместник-министър Иванов. Той изтъкна, че един от другите проблеми при производителите на мед е многобройната численост на организациите, които ги представляват. До момента са регистрирани 17 организации, а днес в Министерството беше входирана декларация, подписана от над 40 организации. Относно лабораториите за изследване, той подчерта , че на територията на страната има такива действащи, но трябва да се преразгледа начинът на вземане на проби. Янко Иванов заяви още, че МЗХГ е отпуснало средства на Българската агенция за безопасност на храните (БАБХ) за закупуване на софтуер, който да оптимизира връзката между държавата и пчеларите, в случай на поява на масови заболявания. По време на срещата стана ясно, че сумата по de minimis за пчеларите е в размер на 3,5 млн. лв. Тези средства представляват 30 % от разходите, които пчеларите са направили за зимно подхранване. „Само два сектора в животновъдството получават средства по de minimis тази година. Това са овцевъдите и пчеларите“, подчерта директорът на дирекция „Животновъдство“ в МЗХГ Силвия Василева.", "date": "2018.12.10", "title": "Постоянно действаща работна група към МЗХГ ще решава казусите на пчеларите"}
{"url": "https://www.24chasa.bg/novini/article/7192986", "text": "42-годишният Светослав Каменов бе докаран с пранги и белезници в Пловдивския окръжен съд, където прокуратурата иска постоянен арест за него. Той е обвинен, че умишлено е убил рейнджърката от Карловската бригада Десислава Стоянова. Убийството стана на 29 ноември, а Каменов  бе заловен на 7 декември. Той е посочил на разследващите къде е скрил трупа в ракла под леглото в къщата му в Сопот. Защитата му поиска половин час, за да се запознае с материалите по делото.", "date": "2018.12.10", "title": "Ето го обвинения в убийството на рейнджърката Десислава Стоянова"}
{"url": "https://www.24chasa.bg/novini/article/7193012", "text": "Държавни и общински обекти в Североизточна България ни дължат над 10 милиона лева просрочени сметки за ток. В това число влиза и ВиК \"Меден кладенец\" в град Кубрат, на което енергийното дружество спря тока на административната сграда днес заради дълг от 3 милиона лева. Това съобщи Ангел Ангелов, председател на управителния съвет на \"Енерго-Про\". Сред другите големи длъжници са ВиК - Добрич с 4,3 млн. лева, болници в Елена и Дряново, училища в малки населени места и други.", "date": "2018.12.10", "title": "\"Енерго-Про\": Държавни и общински обекти ни дължат над 10 млн. лева"}
{"url": "https://www.24chasa.bg/novini/article/7193011", "text": "„Като съ-докладчик по становището на Комисията по земеделие и развитие на селските райони към Европейския парламент относно директивата за смяната на времето, смятам, че е необходимо широко обществено обсъждане по темата.“, заяви Момчил Неков при откриване на обществена дискусия за смяната на часовото време и законодателството на ЕС, съобщиха от пресцентъра на евродепутата. „Правим тази среща, защото това засяга всеки едни гражданин от ЕС, а и да се посочат ефектите от преминаването към зимно или лятно часово. Държавите членки ще трябва да изберат към кое часово време желаят да приемат, а страната ни е добре да има единна позиция.“, допълни Неков. \"Моето виждане е, че стандартното време, тоест зимното, е по-подходящо\", обясни Неков. Той се обоснова с факта, че 70% от търговията на България е в рамките на ЕС, а половината от нея е с централно европейско време. Това означава, че ако разликата между централните европейски държави и България стане два часа, страната ни ще загуби конкурентоспособност. \"Ще има два часа разминаване, което влияе на конкурентоспособността\", подчерта евродепутатът. Според него смяната на стрелките есента и пролетта има отражение върху човешкото здраве и продуктивността, от което също губи бизнесът. В дискусията взеха участие представители на бизнеса, БСК, БТПП, работодателски организации, представители на земеделски браншови асоциации и лекари. Предложението на ЕК е промяната при часовото време да влезе в сила през 2019 година, а Съвета предлага това да се случи през 2021 година. Евродепутатът Момчил Неков смята за разумно решение прекратяването на практиката за смяна на времето да влезе в сила през 2020 година. Участниците в срещата бяха категорични, че трябва да се спре със смяната на времето и това да стане през 2020 г., тъй като 2019 г. е твърде рано, а 2021 г. е късно. Общо беше и мнението, че е необходимо да се направи ново национално проучване за смяната на часовото времето, като е нужна и широка обществено-информационна кампания за ефектите от преминаване към зимно или лятно часово време. Д-р Петър Чипев, член на УС на Българското дружество по сомнология, заяви че смяната на времето влияе върху недоспиването, а то от своя страна е фактор за повишаване на депресиите, ПТП-тата и инфарктите. Представителите на бизнес организациите и асоциации от земеделието бяха разнопосочни в мненията си кое време е по-подходящо стандартното /зимно/ или лятното, но всички бяха единодушни, че е необходимо да се направят секторни анализи, за да се види каква е добавената стойност и за хората и за бизнеса при избор на едното или другото време.", "date": "2018.12.10", "title": "Момчил Неков: Най-разумно е да отпадне смяната на времето през 2020 г."}
{"url": "https://www.24chasa.bg/novini/article/7193024", "text": "Изграждането на трасето на газопровода \"Турски поток\" през Сърбия от българската до унгарската граница, може да започне между 1 и 15 март догодина и е реално цялата работа да завърши до 2020 г. заяви днес директорът на компанията \"Сърбиягаз\" Душан Баятович за ТВ Първа, цитиран от БТА. \"Няма нито една икономическа, юридическа или някаква друга причина, освен от политически характер, която да може да спре този газопровод\", заяви Баятович. Сръбската агенция за енергетика е отговорила положително на искането на сръбско-руската компания \"Газтранс\" за изграждането на газопровода и е внесла всички документи в европейската енергийна общност, която има срок за отговор от 60 дни. \"До края на януари ще имаме отговор от тях. Не виждам причина да дадат негативно становище, а и ако е негативно, това не ни задължава\", добави Баятович. Според него Европейската комисия не може да има нищо против, тъй като всичко е направено в съотвествие със сръбския закон за енергетиката, който отговаря на критериите на Третия енергиен пакет. \"Досега никой няма нищо против това, освен че американците оказват натиск\", каза Баятович. Той съобщи, че стойността на проекта е малко над 1,8 милиарда евро, за което са предвидени средства в бюджета на Сърбия за 2019 г. Баятович подчерта, че цялото трасе на бъдещия газопровод е известно.", "date": "2018.12.10", "title": "Сърбия очаква изграждането на \"Турски поток\" през страната да започне през март"}
{"url": "https://www.24chasa.bg/novini/article/7193034", "text": "Регионалният исторически музей – Добрич, е партньор в проект „mAPP my Europе” по програма „Еразъм+ К205” – стратегически партньорства за младежта и развитие на иновации – съобщиха оттам. Във фокуса на проекта е културното наследство и идеята да бъде внушено на младите хора да осъзнаят, че то им помага да се идентифицират със своя произход и история като им предоставя подробности за еволюцията на социалното приобщаване и най-важното – формира самоличността – казват от екипа на проекта. Целта е да разработят интересни инструменти за младите хора, за да се улесни и насърчи модерния достъп до образованието в областта на културното наследство, като по този начин стимулира и техния интерес. В програмата са обучения, изработване на смартфон-приложение за културен туризъм, което да предлага различни атрактивни маршрути за младите хора, уебсайт, който ще предостави подробности за проекта, и създаването на неформален наръчник за обучение по културно наследство за преподаватели. Продължителността на проекта е две години (септември 2018 – септември 2020 година), а партньорите в него са 10 организации от 4 държави – Румъния, Гърция, Испания и България. Идеята е да се насърчава активното партньорство между експерти, учители, творци, хора, работещи с младежи в неравностойно положение и ученици на възраст между 13 и 19 години, които се интересуват от младежки туризъм. Част от дейностите, които музеят в Добрич трябва да извърши в рамките на проекта, е в сътрудничество с младите хора и под ръководството на експерти в областта на културното наследство и туризма да организира поредица от творчески работилници за създаването на различни маршрути, които биха били интересни и вълнуващи за учениците.", "date": "2018.12.10", "title": "Проект свързва учениците и културното наследство чрез приложение за смартфон"}
{"url": "https://www.24chasa.bg/novini/article/7193033", "text": "Международната федерация на Червения кръст и Червения полумесец предупреди, че спешно е необходима хуманитарна помощ за хиляди мигранти, които посрещнаха студените зимни дни в Босна и Херцеговина, предаде агенция Франс прес. В съобщение на Федерацията се посочва, че от началото на годината в Босна и Херцеговина са влезли над 23 000 мигранти с намерението да продължант пътя си към страните от ЕС. Предполага се, че в момента най-малко 5300 мигранти се намират в Босна и Херцеговина, повечето близо до границата с Хърватия. Те са настанени в палатки, в изоставени обекти и импровизирани лагери, което не може да ги защити от студа. Червеният кръст на Босна и Херцеговина всекидневно доставя храна за 3000 души, настанени в шест приемни центъра, но има ограничени възможности,предаде БТА. Федерацията и Червеният кръст на Босна и Херцеговина искат да наберат 3,3 милиона швейцарски франка, за да осигурят за 1000 души в два приемни центъра храна за девет месеца, средства за хигиена и други необходими неща като одеяла и спални чували за следващите 12 месеца, се казва в съобщението. От тези организации изразяват тревога, че в случай на липса на допълнителна помощ може да се стигне до хуманитарна катастрофа, а тя може да се предотврати.", "date": "2018.12.10", "title": "Червеният кръст и Червеният полумесец искат спешна помощ за мигрантите в Босна и Херцеговина"}
{"url": "https://www.24chasa.bg/novini/article/7193048", "text": "На 17 декември (понеделник) от 14.30 ч. на пл. Възраждане започва \"Коледна феерия - 2018\" и ще бъде пуснат празничен ретро трамвай. За осма поредна година организатор на събитието е район \"Средец\", съобщиха от пресцентъра на района. До 23 декември (включително) малки и големи ще могат да се повозят, да се снимат с Дядо Коледа и да получат подаръци. Заради ремонта на ул. \"Граф Игнатиев\" атракционната мотриса няма да пътува по обичайния си маршрут, а по алтернативен. Тя ще се движи изцяло на територията на район \"Триадица\" - партньор на събитието. Спирките са: пл. „Възраждане“ – пл.“Македония“ –бул.“Прага“ – Национален Дворец на Културата – бул.“Пенчо Славейков“ – 14-ти ДКЦ – Читалище „Петър Берон“ и кв. “Иван Вазов“. Трамваят ще тръгва на всеки кръгъл час от пл.\"Възраждане\" и на 30 минути от кв. \"Иван Вазов\". През седмицата (от 17 до 23 декември) ще се движи от 15.00 до 19.00, а в почивните дни (на 22 и 23 декември) от 10.00 до 14.00 ч. Разходката с коледния ретро трамвй ще е безплатна за децата, но те трябва да бъдат придружени от възрастен с редовен превозен документ. При откриването на „Коледна феерия-2018“ вокалната група на 38 ОУ „Васил Априлов“, с ръководител г-жа Мариана Дикова, ще изпълни детски коледни песни. Събитието е част от календара на културните събития на Столична община.", "date": "2018.12.10", "title": "Пускат коледен ретро трамвай в София"}
{"url": "https://www.24chasa.bg/novini/article/7193069", "text": "Обръщам се директно към Зоран Заев като българин, като председател на ВМРО и като човек, направил много, за да се случи договорът за добросъседство. И точно като вицепремиер съм си позволил да кажа, че „ще гледат ЕС И НАТО през крив макарон”. Това заяви пред NOVA вицепремиерът и министър на отбраната Красимир Каракачанов. Когато дойде време да се гласува, аз имам право на глас. Мисля, че в Македония ме разбраха много добре и го приеха мекичко. Позицията ми не е стикована с премиера и парламента. Видяхте и как реагира колежката ми Захариева, каза още той. Напрежение няма, но на мен вече ми омръзна. Крайно време е да разберат, че не могат да ни правят на луди и да не си мислят, че могат да ни излъжат. Един ден в Македония трябва да се осъзнаят и да спрат с тази шизофрения. Тези хора смятат да ни въртят - тупат ни по рамото и ни говорят за приятелство. Влизат в НАТО и почват да си ни въртят както си искат. Ще почнем да се излагаме по стар български обичай и в НАТО, защото ще почнем да се караме по български. Борисов ясно ги е казал тези неща на Заев, добронамереният ни тон и език не е оценяван правилно. Говорят за приятелство и добросъседтсво, но продължават да правят антибългарска политика, заяви още Каракачанов. Празнуват годишнини от отърваването на българския окупатор, какъв български окупатор? Гледам и изказванията на Заев, как щели да искат македонският език да е признат в Северна Гърция, каква е гаранцията, че няма да искат да е признат и в България? Хайде стига номерца. Година и половина, откакто е подписан договорът ни за добросъседство, македонската част от комисия не прави нищо. Ние им предоставяме български исторически документи, но те казват, че го разбират по друг и различен начин, обясни вицепремиерът.", "date": "2018.12.10", "title": "Каракачанов: Македонците ще почнат да ни въртят, ще се изложим по български в НАТО"}
{"url": "https://www.24chasa.bg/novini/article/7193092", "text": "Турската държавна информационна агенция съобщи, че прокурори са поискали 15-годишна присъда за петима журналисти от опозиционен вестник, засилвайки безпокойствата във връзка с репресиите срещу критично настроени срещу властите медийни издания, предаде Асошиейтед прес, цитирана от БТА. Анадолската агенция съобщи, че прокурорите обвиняват журналистите от в. \"Сьозджу\" Емин Чолашан и Неджати Догру, както и трима редактори, в подпомагане на мрежа, ръководена от живеещия в САЩ мюсюлмански проповедник Фетхуллах Гюлен, без да са членове на движението му. Петимата ще се явят в съда в Истанбул на 18 януари. Турция обвинява Гюлен, че е организирал неуспешния опит за преврат през 2016 г. и определя мрежата му като терористична организация. Гюлен отрича всякакво участие. Журналистите са обвинени, че са подкрепяли организацията му чрез публикациите си в \"Сьозджу\". Синдикатът на турските журналисти заяви, че около 145 журналисти са в затвора в момента.", "date": "2018.12.10", "title": "Турция иска 15-годишни присъди за известни журналисти"}
{"url": "https://www.24chasa.bg/novini/article/7193097", "text": "\"Никога не е стоял въпросът за закриване на факултета по медицина към Софийския университет или привеждането му в такова състояние, което да не даде необходимото качество на обучението на студентите в него\". Това заяви здравният министър Кирил Ананиев след почти едночасова среща между него, ректорът на СУ проф. Анастас Герджиков и студенти по медицина. Факултетът е получил нова акредитация през юли и тя е валидна за следващите 6 години. Няма да има и проблем с дипломите. По въпроса дали проф. Любомир Спасов ще остане декан на факултета и директор на болницата проф. Герджиков обясни. \"Проф. Спасов ще бъде декан до следващата година, когато изтича както неговия, така и моя мандат. Дали ще остане директор зависи от принципала на болницата\". Ананиев уточни, че със студентите са взели решение, те да изпратят всички въпроси, които имат по казуса писмено в МЗ,\"за да имат аргумент да търсят вина от нас, ако има такава\". Заедно ще решат и къде да бъдат базите им за обучение, след като Правителствена болница стане детска. С лекарите пък ще се водят разговори и ще им се отправят конкретни предложения за работа, съобразени с техните изисквaния, така че да продължат спокойно да упражняват професията си, обясни Ананиев.", "date": "2018.12.10", "title": "Ананиев: Никога не е стоял въпросът за закриване на факултета по медицина към СУ"}
{"url": "https://www.24chasa.bg/novini/article/7193106", "text": "От Доналд Тръмп до Реджеп Тайип Ердоган, като се премине през мненията в социалните мрежи, кризата с \"жълтите жилетки\" във Франция интересува мнозина в чужбина, дори прекалено, според френските власти. Правителството даже заговори за \"намеса\". \"Казвам на Доналд Тръмп, а президентът Еманюел Макрон също му е казал: не участваме в американските дебати, оставете ни да живеем живота си като нация\", призова вчера френският външен министър Жан-Ив Льо Дриан в предаването \"Льо гран жури\" на радио Ер Те Ел, вестник \"Фигаро\" и телевизия Ел Се И. Защото американският президент изглежда изпитваше злорадо удоволствие да раздухва искрите на бунтовете във Франция, заявявайки в Туитър, че събота е била \"много тъжен ден и много тъжна нощ в Париж\", след като френската столица стана арена на сблъсъци. \"Може би е време да се сложи край на споразумението от Париж, нелепо и прекалено скъпо, и да се върнат парите на хората под формата чрез намаляване на данъците\", предложи Доналд Тръмп, който се отнася презрително към този международен договор. Това е една от многото \"ябълки на раздора\" между американския президент и френския му колега Еманюел Макрон, пламенен защитник на споразумението. Френският президент се позиционира на международната шахматна дъска като един от лидерите на \"прогресивния\" лагер, пред възхода на нелибералните лидери. Те изпитват особено задоволство, коментирайки проблемите му с \"жълтите жилетки\". \"Хаос цари по улиците на много европейски страни, като се започне от Париж. Телевизиите и вестниците са пълни с картини на горящи автомобили, на ограбени магазини, на изключително брутални ответни действия на полицията срещу протестиращите\", каза подигравателно турският президент Реджеп Тайип Ердоган, често обвиняван от Франция в посегателства срещу свободите. \"Макрон не е проблем за мен, той е проблем за френския народ\", натърти на свой ред италианският вътрешен министър Матео Салвини. А американския теоретик на популистката вълна Стив Банън заяви, че \"Париж гори\" и че \"жълтите жилетки на Франция са точно същия вид хора, които избраха Доналд Тръмп. . . които гласуваха за Брекзита\". Френската министърка на здравеопазването Анес Бюзен отправи не особено дипломатични критики срещу \"чуждата намеса\" във френските вътрешни работи по телевизия Ел Се И. След като бяха показани кадри с Матео Салвини и на Реджеп Тайип Ердоган, определящи \"жълтите жилетки\" като провал на европейските политики, Бюзен заяви, че \"излизам от кожата си, когато чуя тези екстремни политици, които се възползват от ситуацията, вместо да се надяват на умиротворяване. Това е намеса, това са хора, които използват една ситуация, за да оправдаят собствената си политика, която е анти-климатична и тоталитарна\", порица ги тя. Но освен публичните коментари, френските власти се опасяват и от потенциални намеси в кризата чрез социалните мрежи. Френското контраразузнаване - организация, контролирана от премиера - координира извършваните проверки, обясни пред АФП източник, запознат със случая. Френските служби следят за случаи на манипулация на информацията, но е прекалено рано да се произнесат по твърденията на британския всекидневник \"Таймс\", който уверява, че стотици фалшиви акаунти, поддържани от Русия, се опитват да засилят безредиците на \"жълтите жилетки\", посочи друг източник, близък до случая. Това е тема, изискваща трудно и сложно разследване, уточни в същото време той. Според в. \"Таймс\", който цитира анализи на компанията за киберсигурност Ню Нолидж (New Knowledge), около 200 акаунта в Туитър разпространяват снимки и видеозаписи на лица, ранени тежко от полицията, предполагаеми \"жълти жилетки\". Тези снимки обаче са от събития, които нямат нищо общо с демонстрациите, провеждани във Франция от няколко седмици. Агенция Блумбърг цитира изследване на Съюза за опазване на демокрацията, свързан с американския мозъчен тръст Германски фонд Маршал. \"giletsjaunes\" (\"жълти жилетки\" на френски - бел. ред.) са водещите думи на хаштагове в 600 акаунта в Туитър, които според тази организация работят за популяризиране на руските позиции, според Блумбърг. Обикновено те се посвещават на теми от САЩ, но от поне седмица коментират предимно френските протести - \"доста силна индикация, че има интерес към засилване на конфликта\", смята Брет Скофер, анализатор на цитираната от Блумбърг организация. /От БТА/", "date": "2018.12.10", "title": "Политическата употреба на кризата с \"жълтите жилетки\" дразни и тревожи Париж"}
{"url": "https://www.24chasa.bg/novini/article/7193117", "text": "Около 15.55 часа е подаден сигнал за тежко пътнотранспортно произшествие на главен път І-4, в района на местността Тублата, Севлиево, съобщиха от пресцентъра на МВР. По първоначална информация при удара между тир и товарен бус са пострадали двама и е загинал пътник от буса. На място са изпратени екипи на полиция, пожарна и спешна помощ. Движението в района се регулира от пътни полицаи.", "date": "2018.12.10", "title": "Тежка катастрофа между тир и бус на пътя София- Варна край Севлиево, има загинал"}
{"url": "https://www.24chasa.bg/novini/article/7192978", "text": "И апелативният съд в София обяви за невинен бившия шеф на съда в Раднево Евелин Драганов по обвинение за закана с убийство на деловодителка. През 2017 г. същата присъда постанови Софийският градски съд. Драганов, който бе уволнен от системата за друг случай, е подсъдим за това, че на 5 септември 2013 г. звъннал по вътрешния телефон на деловодителката Йовка Митева й й казал: „Мръсна к***, сега ще сляза долу и ще ти счупя ръцете и краката, ще смачкам теб и майка ти, ще затрия целия ти род до последното семе, ще избия цялото ти семейство, ще отрежа главата ти, ще напълня устата ти с червеи\". Столичните апелативни съдии Пламен Дацов, Невена Грозева и Светла Букова приемат, че думите наистина са изречени и че Митева ги е възприела, тъй като много пъти е разговаряла с Драганов по телефона и познавала гласа му. За да оправдаят обаче бившия съдия, магистратите се позовават на повторна психологопсихиатрична експертиза, чието заключение гласи, че Митева не е преживяла страх за живота си.  \"Дори и да се приеме породен страх у Митева, същият датира далеч след инкриминираната дата и не е от такава степен и такова качество - да възникне у нея вярване, че деецът ще осъществи заканата си\", пишат в решението си апелативните съдии. Те подчертават, че поведението на Драганов през годините било \"неизменно, перманентно грубо поведение, което е било негов стил на работа, макар и недопустим, некоректен и в противоречие със съдийската етика\". Обичайният речников запас на Драганов бил такъв и всеки работещ в съда знаел това. \"Възниква известно съмнение за това как е възможно инкриминираните изрази, които се характеризират с нетолкова кратка словесност, отправени в момент на стресова ситуация да бъдат с брилянтна точност запомнени и възпроизведени от пострадалата на по-късен етап\", казват съдиите. Митева е подала жалба срещу Драганов 8 месеца след телефонния разговор до председателя на Старозагорския окръжен съд. А почти една година по-късно е афиширала проблемите си и пред проверяващи членове на Висшия съдебен съвет съда. \"Не може да се приеме и обяснението, че Митева не е пуснала жалба до полицията, тъй като братът на подсъдимия работил там. Когато човек изпитва страх за живота на семейството си - своя и неговите близки, всичко остава на втори план с оглед на факта, че животът е първостепенен като ценност\", казват апелативните съдии. Магистратите отбелязват, че деловодителката изпитала страх за живота на майка си и в продължение на 4 месеца не ходела в тоалетната на етажа, на който се намирал кабинетът на Драганов. След телефонното обаждане на Драганов Митева изпила няколко таблетки \"Дормиплант\". След това обаче не е взимала медикаменти, а и такива не са й предписвани. Решението на апелативния съд може да се оспори от прокуратурата и частното обвинение пред Върховния касационен.  Срещу Драганов има и друго дело. Той е обвинен заедно с адвокат Филип Горов от от Стара Загора, че опитвали да убедят основни свидетели да оттеглят показанията си по едно от делата срещу друга съдийка от Раднево Люба Петрова.", "date": "2018.12.10", "title": "Втори съд оправда съдия за думи към деловодителка, че ще избие семейството й"}
{"url": "https://www.24chasa.bg/novini/article/7193118", "text": "Лекарят Дени Муквеге от Демократична република Конго и иракската активистка Надя Мурад бяха приветствани с бурни овации, когато получиха Нобеловите си награди за мир за 2018 г. на тържествената церемония в норвежката столица Осло днес, предаде ДПА. Норвежкият Нобелов комитет отличи двамата за \"техните усилия да се сложи край на използването на сексуално насилие като оръжие във войните и въоръжените конфликти\". Муквеге и язидката Надя Мурад \"ги обединява борбата за справедливост, въпреки много различния им произход\", каза председателката на Нобеловия комитет Берит Рейс-Андерсен. \"Въпреки това те са свързани един с друг точно така, както са свързани с всеки човек, станал жертва на сексуално насилие\", каза тя в словото си в сградата на кметството на Осло, където се състоя церемонията.", "date": "2018.12.10", "title": "Конгоански лекар и иракска активистка\nполучиха Нобеловите си награди\nза мир"}
{"url": "https://www.24chasa.bg/novini/article/7193105", "text": "Витоша винаги е била обитавана от мечки, съобщиха от Югозападното държавно предприятие по повод публикации в медиите за заснета с фотокапан мечка с малкото й. Специалистите от \"Държавно ловно стопанство Витошко-Студена\" споделят, че планината винаги е била обитавана от мечки. По техни наблюдения и на база заснетото от фотокапаните към момента броят на мечките е над 15, като числеността им ежегодно се увеличава. За първи път от над 4 години насам се констатират щети от мечка върху пчелин в района на стопанството. Но с увеличаване на броя на животните е вероятно да зачестят и срещите на посетителите на планината с този вид", "date": "2018.12.10", "title": "15 мечки има в планината Витоша"}
{"url": "https://www.24chasa.bg/novini/article/7193146", "text": "Турските сили за сигурност са задържали 251 794 нелегални мигранти от началото на тази година до момента, заяви министърът на вътрешните работи Сюлейман Сойлу, който участва в междуправителствената конференция за миграцията в Маракеш, Мароко, съобщава в. \"Хюриет дейли нюз\", цитиран от БТА. \"Има увеличение от 56 процента в сравнение с цифрите от първите 11 месеца на миналата година\", посочи министърът, като добави, че Турция е депортирала 53 860 души и е арестувала 5522 трафиканти на мигранти. Турция е основен маршрут за бежанците, опитващи се да стигнат до Европа, особено след избухването на гражданската война в Сирия. Сред мигрантите, задържани в Турция през 2017 г., мнозинството са пакистанци, следвани от афганистанци и сирийци. В речта си по време на конференцията, посветена на приемането на Глобалния пакт за миграцията, вътрешният министър също така отбеляза, че Турция приютява над 3,6 милиона сирийци, поставени под \"временна защита\", и осигурява образование на 916 074 от тях всяка година. Турция е похарчила над 32 милиарда долара от собствените си финансови ресурси, за да осигури подслон и помощ на бежанците от началото на сирийската гражданска война, отбелязва изданието.", "date": "2018.12.10", "title": "Над 250 000 нелегални мигранти задържани в Турция през 2018 г."}
{"url": "https://www.24chasa.bg/novini/article/7192722", "text": "На 8 декември призори автопатрул на РУ-Кюстендил бил изпратен на адрес по сигнал за побой в заведение в центъра на града, инофмират от МВР.  Провокиралият инцидента - 28-годишен от с. Слокощица и негов приятел /28 г. от Кюстендил/, също участник в хулиганската проява, опитали да осуетят проверката и оказали неподчинение и съпротива при задържането. Мъжът от с. Слокощица дори отправил закани за убийство към единия от служителите, нанесъл му и удари. Той е известен на полицията с множество противозаконни деяния. Двамата мъже са задържани в ареста на РУ Кюстендил - единият за 72 часа, другият за 24 часа. По случая е започнато досъдебно производство, уведомен е дежурен прокурор.", "date": "2018.12.10", "title": "Мъж ударил полицай и го заплашвал с убийство на студентския празник"}
{"url": "https://www.24chasa.bg/novini/article/7192754", "text": "Служители на РУ-Нова Загора са задържали 17-годишен за причиняване на телесна повреда, съобщиха от пресцентъра на МВР. Към 0.50 часа вчера бил получен сигнал от филиала за спешна медицинска помощ за приет 27-годишен мъж от Стара Загора с фрактура на бедрена кост. В хода на работата по случая полицейските служител установили, че на 8 декември, около 23.30 часа, в района на ж.п. гарата в Нова Загора, е възникнал конфликт между пострадалия и 17-годишен от село Каменово. Непълнолетният ударил опонента си с дървена греда, след което се е укрил. В резултат на проведените незабавни издирвателни действия той е намерен и задържан. По случая е образувано досъдебно производство.", "date": "2018.12.10", "title": "Непълнолетен преби старозагорец с дървена греда, счупи му бедрената кост"}
{"url": "https://www.24chasa.bg/novini/article/7192723", "text": "Мъж с маска е ограбил игрална зала в Банкя, съобщават от МВР. Той нахлул в игралната зала в 4 ч. сутринта в понеделник. Нахвърлил се срещу крупието и го ударил с дръжката на пистолет по главата. Отмъкнал чантата с пари от оборота, таблет и мобилен телефон. След това избягал. Служителят на казиното е откаран в болница. Столични криминалисти издирват грабителя.                                                                                                                                                                                                                                                                                                                        ", "date": "2018.12.10", "title": "Маскиран бандит ограби казино в Банкя, пребил крупието с дръжката на пистолет"}
{"url": "https://www.24chasa.bg/novini/article/7192772", "text": "Четвърт ден разследващите не могат да установят самоличността на труп на мъж, открит в шахта в участък в ремонт на бул. \"Левски\" в морската столица. \"Засега категорично може да се каже само, че в случая няма данни за престъпление. Мъжът е бил без документи у себе си. На видима възраст е на около 30-40 години, но самоличността му не е установена\", каза за \"24 часа\" пресаташето на варнеската полиция Ивана Милева. Тялото бе открито на 7-и декември, малко след 17.30 часа от работници, което правили оглед на дренажните шахти по протежението на новоизграждащия се булевард, които обират водите от ската. То било в района на \"Максуда\". Работниците подали сигнал на 112 и на мястото пристигнали екипи на полицията, пожарната и спешна помощ. Тялото е откарано за аутопсия в съдебна медицина. Взети са кръвни проби и за алкохол. Работната версия по случая е нещастен инцидент. Проверяват се сигнали за изчезнали хора, за да се разбере кой е мъжът, но засега без резултат. Вече се знае от какво е починал неидентифицираният мъж. Според първоначалните изводи на съдебномедицинската експертиза смъртта е настъпила от пневномония и измръзване.", "date": "2018.12.10", "title": "Четвърти ден издирват самоличността на мъж, открит мъртъв в шахта"}
{"url": "https://www.24chasa.bg/novini/article/7192771", "text": " Двама мъже от Казанлък са задържани след сбиване на 8 декември вечерта. Сигнал за случилото се в заведение в село Кънчево бил получен в полицията към в 19.40 часа, съобщи МВР. На място служителите на реда установили, че скандалът е възникнал между двама мъже, на 46 и 47 г. , от селото и неколцина други, неустановени към момента мъже. Двамата са прегледани в болницата в Стара Загора и в Спешния център в Казанлък. При проведените оперативно-издирвателни действия са установени още двама мъже на 33 г. и 41 г., от Казанлък. Те са задържани за срок до 24 часа, а по случая е образувано досъдебно производство.", "date": "2018.12.10", "title": "Двама мъже от Казанлък са задържани след сбиване в заведение"}
{"url": "https://www.24chasa.bg/novini/article/7192810", "text": "25-годишен е прострелян с пистолет „Макаров” в рамото в село Сатовча. Той е транспортиран към болницата в Гоце Делчев, съобщи  . Пострадалият младеж е от село Плетена. Полицията работи по установяване на извършителя. Инцидентът е станал около 13.20 ч.                                                                                                                                                                                                                                                                                                                       ", "date": "2018.12.10", "title": "Простреляха младеж в Сатовча"}
{"url": "https://www.24chasa.bg/novini/article/7192807", "text": "Населеният компактно с български изселници турски град Бурса има една интересна забележителност, която може би е малко известна на широката публика. Това е птичият пазар на града. Пазарът, който се намира в квартала Меринос, датира от преди повече от сто години. Под един покрив са разположени хиляди сергии, на които гледачите на птици излагат най-различни видове пернати. Птичият пазар е силно оживен, а през почивните дни буквално прелива от хора. Отглеждането на птици е красиво и много приятно хоби. Всяка порода си има своя чар и красота, обяснява един от най-известните на пазара отглеждачи на птици Нихат Каябашлъ. По думите му на пазара могат да се видят гълъби, чиято порода датира още от османско време. Те са били отглеждани в двореца на султана. Разделят се на две категории - \"сатинети\" и \"блондинети\". Храненето им извън сарая било строго забранено. Смъртно наказание заплашвало всеки, който забележи такъв гълъб, избягал от двореца, но не го залови и върне обратно, разказва той. Османската традиция повелявала да се подарява гълъб на чуждестранни посланици, които посещават двореца. Той обаче задължително трябвало да е мъжки, за да нямат възможност да размножават породата. В епохата на разпада на Османската империя част от породите султански гълъби са изнесени в чужбина. Любителите на тези породи са най-вече в САЩ, където имат свой клуб и организират състезания с Кувейт. Най-ценните породи се отглеждат в Германия и Холандия, разказват познавачи. На птичия пазар в Бурса гълъби от редките породи се предлагат на цени между 3 хиляди и 10 хиляди турски лири, казва друг дългогодишен отглеждач на гълъби. Отглеждането на тези гълъби е израз и на култура, и на познания за историята, добавя той. Около 3 хиляди пернати може да се видят на пазара в Бурса, където се усеща една различна и интересна атмосфера. Тук може да се видят много от най-известните в света породи гълъби, различни курникови видове пернати /кокошки, петли, пуйки/, много популярните в Турция папагалчета /има ги в почти всеки дом и са известни като \"мухабет кушу\" - птица за разговорка/, канарчета и др. На птичия пазар в Бурса се продават също всякакви пособия и храни за пернатите. Продажбата на птици по интернет в Турция е забранена. Не се разрешава и трансферът на птици от чужбина, което е наказуемо по закон. Напливът от познавачи, купувачи и зяпачи главно в почивните дни почти не свършва. Затова се грижим на хората, които идват, да им бъде приятно и полезно, казват от управата на пазара. Традиция в Турция е на празнични дни като Нова година да се подаряват папагалчета, \"мухабет кушу\", каквито се продават със стотици на пазара в Бурса. (БТА)", "date": "2018.12.10", "title": "3000 птици на пазара в Бурса - има гълъби, чиято порода, датира от османско време"}
{"url": "https://www.24chasa.bg/novini/article/7192822", "text": "Пиян шофьор слезе с автомобила си по знаковите стълби на площад Испания в Рим, предаде bTV.27-годишният италианец загубил контрол над колата и се спуснал на колела по Испанските стълби. Младежът е шофирал с над допустимото количество алкохол в кръвта.След като успял да спре колата, излязъл да търси помощ. Арестуван е и срещу него е повдигнато обвинение.", "date": "2018.12.10", "title": "Пиян слезе по Испанските стълби в Рим с колата си"}
{"url": "https://www.24chasa.bg/novini/article/7192857", "text": "Приемането на Глобалния пакт за миграцията на ООН на междуправителствената конференция в Маракеш не е краят на пътя, а началото, заяви премиерът на Гърция Алексис Ципрас на пленарната сесия на конференцията, съобщава агенция АНА-МПА. Ципрас каза, че въпросът за мигрантите и бежанците е глобално предизвикателство и изисква глобален отговор, какъвто е именно Глобалният пакт на ООН, предава БТА. Гръцкият премиер отбеляза още необходимостта да бъдат взети мерки по отношение на причините за миграцията, да бъде проведена успешна борба с организираната престъпност, която се развива около миграцията, и да бъде осигурена защита на човешките права. Ципрас каза още, че Гърция е засегната в голяма степен от значителните смесени мигрантски и бежански потоци от 2015 г. и гръцкият народ, въпреки трудностите, които преживя, показа на света, че хората в нужда трябва да бъдат посрещани със солидарност. Министър-председателят на Гърция посочи също, че е необходимо разбиране за приоритетите, очакванията и безпокойствата както на страните на произход и на транзитните страни, така и на страните - дестинация за мигрантите, за да можем да направим крачка напред и да предложим ефективни решения на предизвикателствата, които стоят пред нас. \"Длъжни сме да преодолеем различните подходи, както стана видно по време на преговорите, като признаем, че имаме едно задължение, но и правото да регулираме това явление на национално равнище\", каза Ципрас и добави, че \"същевременно трябва да признаем, че никоя страна сама за себе си не може да управлява ефективно миграцията. Имаме нужда от многостранни отговори на основата на международното право\".", "date": "2018.12.10", "title": "Ципрас приветства приемането на пакта на ООН за миграцията"}
{"url": "https://www.24chasa.bg/novini/article/7192853", "text": "След внесен в съда обвинителен акт от Районна прокуратура – Велико Търново и постигнато в съдебна фаза споразумение, млад мъж ще изтърпи наказание от три месеца лишаване от свобода с три години изпитателен срок заради извършена кражба на две породисти кучета. В.В. се призна за виновен за това, че на 6 октомври т.г. в с. Пчелище, общ. Велико Търново, отнел от собственика им две кучета порода бурбул, всяко на стойност 1100 лева. В началото на октомври 2018 г. обвиняемият бил на гости на баба си в с. Церова Кория. Вечерта на 5 октомври посетил съседното село Пчелище, където бил на заведение.  В ранните часове на следващия ден тръгнал да се прибира пеша към с. Церова Кория. По пътя минал покрай производствена база, стопанисвана от пострадалия. В двора видял двете кучета, които били свободно пуснати. Харесал ги и решил да ги вземе за себе си. Минал през портала и отвел кучетата. На следващия ден собственикът установил липсата, а по-късно в съседното село забелязал обвиняемия с двете кучета. Споразумението има последици на влязла в сила присъда.", "date": "2018.12.10", "title": "Крадец на породисти кучета се споразумя\nза условна присъда във Велико Търново"}
{"url": "https://www.24chasa.bg/novini/article/7191805", "text": "        Близо 300 лева е получил от автоморга за фиата на Десислава Стоянова бившият рейнджър Светослав Каменов. Както “24 часа” писа, трупът бе открит в къщата му в Сопот 8 дни след изчезването на жената. Тя дала колата на бившия си колега Светослав, за да я ремонтира, но той не го направил. Обяснил ѝ, че е закарал фиата ѝ за скрап, тъй като двигателят му е развален. На 29 ноември около 21 ч. бившият военнослужещ се обадил на жертвата и двамата се срещнали пред блока ѝ в Карлово, за да му предостави тя документите за автомобила. Книжата са открити в къщата на Каменов в Сопот, където на 7 декември бе намерен и трупът на 40-годишната жена, научи “24 часа”. От прокуратурата потвърдиха информацията. Стоянова е тръгнала доброволно с Каменов и негов приятел към Сопот. “Вероятно в дома на Светослав двамата са се скарали за фиата, но не само това е мотивът за престъплението. човек и лесно е излизал от релси”, посочват разследващите. В момента те се опитват да изяснят какво точно се е случило. На този етап Каменов е направил частични самопризнания. Тази седмица се очаква да бъде доведен в Пловдивския окръжен съд, където прокуратурата ще му поиска постоянен арест. “Възможно е обвинението да се прецизира в убийство, извършено по особено мъчителен за жертвата начин, ако има такива данни от аутопсията”, подчерта наблюдаващият прокурор Петър Петров. Предварителните резултати сочат, че причината за смъртта е травма, получена при усукване на шията в двете посоки. Става въпрос за техника, която Каменов е усвоил в армията. Както разследващите вече съобщиха, той е участвал в 3 задгранични мисии в Ирак и Афганистан и е бил отлично подготвен да действа при извънредни ситуации. Преди да бъде е обучавал редници на бойнотактически умения. Все още не е ясно при какви обстоятелства се е запознал със Стоянова. Криминалистите обаче твърдят, че двамата не са имали интимна връзка. Жената оставя сираче 15-годишен син. Тийнейджърът живее при бившия ѝ съпруг, който е офицер в Сухопътни войски. В 61-а карловска бригада, където е служила Десислава, възнамеряват да организират благотворителна кампания. “Ще подпомогнем детето на Стоянова. Всичките й колеги са потресени от трагедията”, каза командирът на поделението бригаден генерал Пламен Йорданов. Жертвата е имала 15 000 лева кредит от банка, но това няма връзка с убийството, са установили от полицията при проверка на сметките ѝ.", "date": "2018.12.10", "title": "Десислава тръгнала доброволно с обвинения в убийството й Светослав Каменов"}
{"url": "https://www.24chasa.bg/novini/article/7192876", "text": "Мъж на 59-години е загинал по ужасяващ начин в плевенското село Ралево. Колата му се придвижила по стръмен наклон и затиска собственика, след което го прегазва и се спира в телена ограда на насрещно дворно място. Инцидентът е станал около 21,30 часа на 8 декември, като се е наложило и екипи на пожарната да съдействат за изваждането на човека, съобщиха днес от МВР. Огнеборците и полицаите установили на място, че по неустановени причини лек автомобил \"Форд Мондео\" е трънал по стръмен наклон на улица \"Св. Св. Кирил и Методий\", затиснал е собственика, след което го е прегазил и се е спрял в оградата на насрещно дворно място. Мъжът починал на място, а тялото му е извадено от пожарникарите. Полицията разследва причините за инцидента.", "date": "2018.12.10", "title": "Мъж е смазан от собствената си кола, тръгнала сама"}
{"url": "https://www.24chasa.bg/novini/article/7192892", "text": "Два леки автомобила и микробус се удариха на изхода на Благоевград в посока Симитли, има един пострадал, предаде  С. Пътният инцидент стана към 11.20 ч. в м. Полигона. Образуваха се огромни опашки от автомобили. Час след катастрофата около 70-годишен мъж се оплака от болки в ребрата и бе транспортиран за МБАЛ-Благоевград. Има съмнения за фрактура на ребро. Причините за пътния инцидент, станал при обилен снеговалеж, започнал към 9 ч. тази сутрин, се изясняват.", "date": "2018.12.10", "title": "Верижна катастрофа на пътя между Благоевград и Симитли затрудни движението"}
{"url": "https://www.24chasa.bg/novini/article/7192856", "text": "Той изглеждаше така сякаш никой нищо не може да му направи. Бе висок 2,04 метра и тежеше 91 кг. Роджър имаше мускули, които никое друго кенгуру в света не притежаваше и изглеждаше като превъплъщение на Хълк. \"Чиста енергия\" - така торбестото животно стана известно извън австралийските граници, коментира \"Билд\". Директорът на резервата в Алис Спрингс, където Роджър живее през последните си години, съобщи в емоционално видео във фейсбук, че ръждивото кенгуру е починало. \"Сбогом на любимия ни Роджър. За съжаление той почина от старост. Роджър живя прекрасен дълъг живот и бе обичан от милиони хора по целия свят. Винаги ще те обичаме и ще ни лиспваш, Роджър\", написа Крис Барнес към публикацията в страницата на резервата. Той открива Роджър през 2006 г. на междуградски път. Бебето кенгуру седяло до мъртвата си майка. Барнес го взима със себе си и го вижда как расте през годините. През 2015 г. Крис Барнес публикува снимки на Роджър как огъва метални кофи и демонстрира своята свръх сила.  През 2016 г. бе съобщено, че голямото кенгуру страда от артрит. Тогава Барнес с мъка призна, че мускулестият му приятел остарява. През последните месеци 12-годишният Роджър живеел доста по-спокойно. Все по-рядко позирал за снимки. Заради възрастта си започнал и да поспива повече. Зрението му отслабвало. В \"Инстаграм\" Роджър има повече от 900 000 последователи, във фейсбук - повече от половин милион.", "date": "2018.12.10", "title": "Почина мускулестото кенгуру Роджър (Видео)"}
{"url": "https://www.24chasa.bg/novini/article/7192897", "text": "От днес е в ход специализирана полицейска операция за контрол на водачите на моторни превозни средства за шофиране след употреба на алкохол, наркотични вещества и техните аналози, съобщиха от пресцентъра на МВР. Тя се провежда от Пътна полиция и е по линия на Европейската мрежа на службите на Пътна полиция TISPOL. Проверките започнаха тази сутрин и ще продължат до края на тази седмица - 16 декември. Целта на операцията е да се обърне внимание на водачите на моторни превозни средства, че управлението след употреба на алкохол или наркотични вещества е изключително опасно и е недопустимо.", "date": "2018.12.10", "title": "От днес КАТ проверява шофьорите за алкохол и наркотици"}
{"url": "https://www.24chasa.bg/novini/article/7192879", "text": "66-годишен мъж от руенското село Ябълчево е издъхнал в Центъра за спешна помощ в Руен след пътен инцидент на 9 декември вечерта, съобщават от полицията. Около 20 ч., в отсечката от село Руен към КПП Руен, по неустановени до момента причини, лек автомобил \"Сеат Ибиза\", управляван от 25-годишния Х.Х. от Вресово, блъска 66-годишния велосипедист Халил Х. Младият шофьор веднага откарал ранения в  Центъра за спешна медицинска помощ в  Руен, но пенсионерът издъхнал след по-малко от час. По случая е образувано досъдебно производство. Катастрофа между тир и пътнически автобус на 8 декември като по чудо се размина без жертви и сериозно ранени. Малко след 9 ч. по пътя Поморие - Бургас 56-годишен водач на тир  внезапно навлиза в съседната лява  лента, като не пропуска правомерно движещия се по нея автобус Ивеко. Тирът удря странично рейса, при което пътник, седящ на предната дясна седалка  - мъж на 47 г. от Варна, е пострадал леко. След като е прегледан в болница и му е поставена диагноза контузия на гръдния кош, пътникът е освободен за домашно лечение.", "date": "2018.12.10", "title": "Млад шофьор уби 66-годишен колоездач край Руен"}
{"url": "https://www.24chasa.bg/novini/article/7192484", "text": "В навечерието на студентския празник на тържествена церемония в Община Варна бяха връчени дипломите на 117 бакалаври и 80 магистри от випуск 2018 на Електротехническия факултет на ТУ – Варна. Сребърни значки на ТУ – Варна за отличен общ успех от следването и държавните изпити получиха 12 абсолвенти - десет от ОКС „бакалавър“ и двама от ОКС „магистър“ след средно образование. Инженерите от специалности „Електротехника и възобновяеми енергийни източници“, “Електроснабдяване и електрообзавеждане“, “Електроенергетика“, “Електроснабдяване и електрообзавеждане на кораба“, “Електроснабдяване и електрообзавеждане на промишлеността“, “Електроенергийни системи“, “Електрообзавеждане на кораба“ и на техните колеги от специалностите „Социален мениджмънт“ и „Безопасни и здравословни условия на труд“ към обучаваща катедра „Социални и правни науки“ получиха дипломи и грамоти в присъствието на академичното ръководство, представители на Община Варна и Общински съвет - Варна, партньори от фирми от енергийния бранш и организации в сферата на социалните услуги. Стотици родители, приятели и преподаватели изпълниха зала „Пленарна“, за да пожелаят на свой ред щастие и успешна професионална реализация на младите електроинженери и социални работници от випуск 2018.", "date": "2018.12.10", "title": "197 абсолвенти от Електротехническия факултет получиха дипломите си за висше образование"}
{"url": "https://www.24chasa.bg/novini/article/7192476", "text": "Полицай е ударил с патрулка лек паркиран автомобил в Монтана. Инцидентът е станал около 45 минути след полунощ в понеделник. Младши автоконтрольор В.Г. управлявал служебен автомобил „Опел Астра“, като част от група за охрана на обществения ред. Докато патрулирал в жилищен комплекс „Плиска“ обаче по непредпазливост предизвикал катастрофа. При кръстовището между булевард „Парта“ и улица „Беглишки мост“ при маневра десен завой униформеният зад волана ударил паркиран лек автомобил „Киа Пиканто“. Потрошената кола е с монтанска регистрация и е собственост на 46-годишен жител на село Горна Ковачица. В резултат на удара са причинени материални щети на двата автомобила. Пострадали хора обаче няма. Местопроизшествието е посетено от дежурен екип на сектор „Пътна полиция”. Дежурните написали акт на колегата си. Той е тестван за употреба на алкохол, като пробата е отрицателна.", "date": "2018.12.10", "title": "Патрулка блъсна паркиран автомобил в Монтана"}
{"url": "https://www.24chasa.bg/novini/article/7192499", "text": "Еврокомисарят по разширяването Йоханес Хан заяви тази сутрин преди началото на Съвета на министрите на външните работи на ЕС, че не вярва, че Никола Груевски ще бъде екстрадиран от Унгария в Македония, съобщава в. \"Слободен печат\". Попитан дали подкрепя поправките на Европейския парламент в доклада за Македония, в които се настоява Унгария да върне Груевски, Йоханес Хан отговори, че се надява това да се случи, но това не е много вероятно, тъй като двете страни нямат споразумение. Хан изтъкна, че разбира позицията на Европейския парламент. Европейският комисар заяви, че е разговарял с министрите Никола Димитров и Радмила Шекеринска миналата седмица за изпълнението на Преспанския договор в следващите седмици, както и за реформите, които трябва да се извършат в Македония, за да получи позитивен доклад от Европейската комисия.", "date": "2018.12.10", "title": "Йоханес Хан: Не вярвам Никола Груевски да бъде екстрадиран от Унгария в Македония"}
{"url": "https://www.24chasa.bg/novini/article/7192543", "text": "Бронирани машини с висока проходимост пристигнаха от САЩ в Косово, за да бъдат предоставени на разположение на косовските сили за сигурност, които Прищина възнамерява да трансформира във въоръжени сили на Косово, съобщи Танюг. В Косово пристигнаха 24 бронетранспортьора HUMVEE. През юли косовското правителство подписа договор за покупката на 51 машини, предаде БТА. Церемонията по приемането на доставката се състоя в казарма на силите за сигурност на Косово в Прищина, в която участваха високопоставени местни представители и представители на американското посолство.", "date": "2018.12.10", "title": "24 бронирани машини от САЩ пристигнаха в Косово"}
{"url": "https://www.24chasa.bg/novini/article/7191787", "text": "Това е първият въпрос, който възникна в петък, след като на конгреса си в Хамбург германските консерватори избраха нов лидер на мястото на Ангела Меркел. След 18 години на този пост канцлерката се оттегли и даде възможност за обновление в партията. Трима бяха основните кандидати да я наследят, спечели онази, която е смятана за продължител на линията ѝ. Но дали наистина Анегрет Крамп-Каренбауер е просто една мини-Меркел? Името ѝ затруднява в произнасянето дори самите германци, но тя не го промени, макар за политическата си кариера извън родната провинция Заарланд то да не е точно предимство. Анегрет е от поколението германки, които и имат собствена кариера. Крамп е моминската ѝ фамилия, а Каренбауер е името на съпруга ѝ. През февруари Крамп-Каренбауер, която всички медии и съпартийци за по-кратко наричат АКК, бе избрана с 99% за генерален секретар на ХДС. Тя е една от най-близките поддръжнички на Меркел, макар да не споделя всичките ѝ възгледи. Католичка, майка на три деца, юрист по образование, новата лидерка на ХДС е привърженик на по-консервативната линия, макар да не го е формулирала категорично. Но изказванията ѝ дотук са достатъчно доказателство. Тя се обяви против легализирането на браковете между хомосексуални, тъй като според нея това нарушава християнския модел на семейството, но в крайна сметка прие решението на партията си. Застава зад решението на Меркел да приюти бежанците през 2015 г., но настоява за много по-стриктна миграционна политика. “Ако искаме отворен вътре Шенген, трябва да се погрижим външните граници да са сигурни и то така, че това да удовлетворява всички”, заяви наскоро тя. Една от първите ѝ задачи като лидер на ХДС ще е да направи кръгла маса по въпросите на миграционната политика и да излезе с цялостна концепция за сигурността и бежанците. Като министърка на вътрешните работи на Заарланд тя като бежанци. Нейно е предложението да се измерват костите на онези, които твърдят, че са малолетни, за да се установи дали казват истината. Настоява за бърза депортация на криминално проявените чужденци, както и доживотна забрана за влизането им в Германия. Който не приема ядене от ръцете на жена, няма да получава храна, каза още тя по адрес на фанатиците мюсюлмани. Още по-твърд е тонът ѝ към Русия. След поредния конфликт в Азовско море тя предложи всички пристанища в ЕС да отказват прием на руски кораби. Анегрет Крамп-Каренбауер е проевропейски политик и иска запазването на ЕС, но смята, че онези страни, които не спазват правилата, не трябва да получават пари от фондовете.  АКК не обича да говори за личния си живот и по това прилича на Ангела Меркел. За нея извън политиката се знае малко. Родена е на 9 август 1962 година в малкото градче Фьолклинген, Заарланд. Зодия Лъв. Баща ѝ е учител, а майка ѝ - домакиня. От 1986 до 1990 г. следва политически науки и право в Трир и Саарбрюкен. Със съпруга си се запознава съвсем млада. Жени се за него на 22 години. Хелмут Каренбауер е строителен инженер, но оставя кариерата си и Днес и трите им деца са пълнолетни, но семейството пордължава да живее в Заарланд, в градчето Пютлинген. След избора на съпругата му за лидер на ХДС Хелмут Каренбауер заяви: “Много съм развълнуван и радостен. Радвам се за нея, макар това да означава, че ще продължим модела “Хелмут сам в къщи”. Анегрет Крамп-Каренбауер има профил във фейсбук, но не го поддържа много. За себе си е разказвала малко – знае се, че обича да спортува, да слуша музика и да танцува, а най-вече, че е запалена читателка. Между 1985 и 1988 г. е в президиума на младежкото крило на партията. През 1998-а е депутат в Бундестага. През 1999 г. се връща в парламента на Заарланд, където остава до 2018 г. През този дълъг период заема много постове. От 2000 до 2004 е министърка на вътрешните работи и спорта на провинция Заарланд. От 2004 до 2007 е министърка на вътрешните работи и на семейството и културата. След оттеглянето на Петер Мюлер от премиерския пост и поста лидер на заарландския ХДС през 2011 г. тя заема и двете позиции. Ръководи провинцията начело на коалиция от консерватори, либерали и зелени. Тя обаче се разпада през 2012 г. На последвалите избори ХДС прави голяма коалиция с ГСПД, а премиер е отново Анегрет Крамп-Каренбауер. Остава премиер на Заарланд до началото на 2018 г., когато се премества в Берлин като генереален секретар на ХДС. Политическият ѝ опит е много по-голям от този на основния ѝ съперник Фридрих Мерц. Политическият ѝ стил наподобява този на Меркел – подчинен е на прагматизма, лишен от емоции, готов на компромиси. Това не пречи обаче да е с ясни консервативни позиции по някои от най-дъвканите в страната теми. или социална служба за младите. Скептична е към двойното гражданство на турците, живеещи в Германия. Социално-политически обаче е по-скоро лява. Анегрет Крамп-Каренбауер бе кандидатът, който Меркел си бе пожелала да я наследи. Въпреки това се очаква тя да промени курса на партията, най-вече защото в противен случай може да се стигне до разцепление между либералното и консеративното ѝ крило. Това, че тя осъзнава този риск и ще направи всичко възможно да го предотврати, стана ясно и от първото ѝ важно назначение. За генерален секретар на ХДС тя предложи лидерът на младежкото крило на партията Паул Цимияк. 33-годишната млада надежда е по-скоро привърженик на Мерц и Шпан – двамата ѝ съперници за лидерското място. Той е и част от консервативното крило. Доволен от избора ѝ е и вътрешният министър Хорст Зеехофер. Той прогнозира, че с нея начело ХДС може да се върне към резултатите от поне 40% от гласовете на следващите избори. обаче зависи до голяма степен и от битките вътрев партията. От умението ѝ да се наложи зависи до голяма степен и съдбата на Ангела Меркел като канцлерка. Тя едва ли ще успее да изкара мандата си докрай, ако Анегрет Крамп-Каренбауер се провали и бъде сменена преди 2021 г.", "date": "2018.12.10", "title": "Анегрет коя?"}
{"url": "https://www.24chasa.bg/novini/article/7192553", "text": "Вицепрезидентът Илияна Йотова ще открие утре 46-ото издание на Софийския международен панаир на книгата и 6-ия Софийски международен литературен фестивал, съобщиха от прессекретариата на президента. Откриването ще бъде от 11.00 часа в Националния дворец на културата.                                                                                                                                                                                                                                                                                                                       ", "date": "2018.12.10", "title": "Вицепрезидентът Йотова открива Софийския панаир на книгата утре"}
{"url": "https://www.24chasa.bg/novini/article/7192565", "text": "Икономическият растеж на Турция се забави до 1,6 на сто на годишна основа през третото тримесечие под натиска на високата инфлация и валутната криза. Това сочат обявените днес официални данни на турския статистически институт, предадоха Ройтерс и Асошиейтед прес. Те показват, че брутният вътрешен продукт на Турция се е увеличил с 1,6 процента през периода юли-септември 2018 г. спрямо същото тримесечие на миналата година. Този растеж е по-нисък от пазарните очаквания за 2 процента и под 5,3 процента, които бяха регистрирани през предходното тримесечие, предаде БТА. В проучване на Ройтерс икономистите прогнозираха растеж от 2 процента през третото тримесечие на годишна основа. Икономиката на Турция нарасна с над 7 процента миналата година, но забавянето на растежа до малко над 5 процента през второто тримесечие се ускори през втората половина на годината, след като обезценяването на лирата започва да оказва своето влияние. Турската лира спадна с 28 процента спрямо долара тази година, но се възстанови от рекордния си минимум през август, когато се бе обезценила с 47 процента спрямо щатската валута. Кризата с турската лира тласна годишната инфлация до над 25 процента през октомври, най-високото й равнище от 15 години, преди през ноември слабо да се понижи.", "date": "2018.12.10", "title": "Растежът на турската икономика се забави до 1,6% през третото тримесечие на 2018 г."}
{"url": "https://www.24chasa.bg/novini/article/7192563", "text": ", е направил самопризнания и показал в следствен експеримент как е умъртвил баба Петранка, научи \"24 часа\". В нощта на Никулден той се промъкнал в имота на самотно живеещата пенсионерка в покрайнините на градчето, за да задоволи сексуалния си нагон. Познавал я, знаел, че децата й са в чужбина. Жената се събудила от шума и излязла в двора да види какво става. Тогава младежът се нахвърлил върху нея. Съборил я с удари с юмрук в лицето. За да не вика и да не се съпротивляла, притискал силно с ръка устата и носа на жертвата си, докато се гаврил с нея. Възрастната жена се задушила, а насилникът я оставил да лежи на двора и се прибрал у дома си. Вкочаненото тяло било открито два дни по-късно от съседка, с която били роднини. Тя имала ключ и отишла да види Петранка в съботната сутрин. Щом се натъкнала на ужасяващата гледка, тя веднага позвънила на кметицата на Бяла черква Албена Тодорова, която сигнализирала в полицията. На местопроизшествието е бил извършен оглед в присъствието на съдебен лекар. Първоначално е установено кръвонасядане в областта на едното око. При аутопсията станало ясно, че причината за смъртта е задушаване. В разследването се включили криминалисти от Главна дирекция \"Национална полиция\", служители на ОДМВР - Велико Търново и Районното управление в Павликени. За часове те установили и задържали извършителя на престъплението. 18-годишното момче е неизвестно до момента на полицията. Димитър не учел и не работел. Живеел в Бяла черква с баща си, а майка му и брат му били в чужбина. Според прокуратурата, мотивът му е изцяло сексуален. Той е привлечен като обвиняем и е задържан за 72 часа. \"От събраните доказателства по делото може да се направи обосновано предположение, че е извършил престъплението, в което е обвинен и което се наказва с лишаване от свобода от 10 до 20 години\", уточниха от прокуратурата. Предстои в съда да бъде внесено искане за вземане на мярка за неотклонение \"задържане под стража\".", "date": "2018.12.10", "title": "18-годишният изнасилвач притискал устата\nна баба Петранка да не вика, но я задушил"}
{"url": "https://www.24chasa.bg/novini/article/7192573", "text": "Близо 70 процента от румънците смятат, че правителството на Виорика Дънчила трябва да бъде сменено. Това показват резултатите от анкета на Бюрото за социални проучвания по поръчка на опозиционната партия \"Народно движение\", пише днес в. \"Адевърул\", цитиран от БТА. Отново близо 70 процента от румънците нямат доверие на лидера на управляващата Социалдемократическа партия (СДП) Ливиу Драгня. Премиерът Виорика Дънчила е близо до партийния си шеф по процента на недоверие, обобщава вестникът и напомня, че Бюрото за социални проучвания бе сред малкото социологически агенции, които представиха коректни данни на президентските избори през 2014 г. Анкетата е осъществена сред 1087 души на възраст над 18 години, живущи в 128 градове и села, селектирани от всички окръзи на страната. Процентът на допустима грешка е плюс/минус три на сто. Проучването показва, че 69 процента от анкетираните са на мнение, че правителството на Виорика Дънчила трябва да бъде сменено. Двадесет и един процента смятат, че този кабинет трябва да продължи работата си, а 10 процента не могат да отговорят на този въпрос. 68 процента от анкетираните нямат доверие на премиера Виорика Дънчила. Деветнайсет процента й вярват малко, девет процента й вярват много, а силно доверие у премиера Дънчила имат три процента от участниците в допитването. 69 процента от анкетираните нямат доверие на лидера на СДП Ливиу Драгня. Деветнайсет процента изпитват слабо доверие към Драгня, седем процента - силно, а четири на сто - много силно. Коалиционният партньор Калин Попеску Таричану, лидер на Алианс на либералите и демократите, събира 45 процента недоверие, 30 процента слабо доверие, 16 процента голямо доверие и 6 процента много голямо доверие. Президентът Клаус Йоханис се ползва със слабо доверие сред 36 процента от анкетираните, а 24 процента му нямат никакво доверие. Двадесет и осем процента от участниците в проучването са изразили силно доверие към държавния глава, а 12 на сто - много силно.", "date": "2018.12.10", "title": "70 % от румънците: Кабинетът на Дънчила да си ходи"}
{"url": "https://www.24chasa.bg/novini/article/7192586", "text": "Глобалният пакт на ООН за миграцията беше одобрен официално днес на междуправителствената конференция в Маракеш, Мароко с участието на около 150 страни, предаде Франс прес, цитирана от БТА. Генералният секретар на ООН Антониу Гутериш призова \"да не се поддаваме на страха, нито на фалшивите информации\" за миграцията. В реч при откриването на дебатите той порица множеството лъжи за пакта, предизвикал критиките на националистите и на поддръжниците на затварянето на границите. Споразумението цели да засили международното сътрудничество с цел \"сигурна, редовна и законна\" миграция. Предстои то да бъде одобрено от Общото събрание на ООН на 19 декември. Очакваше се конференцията в Маракеш да бъде чисто формален етап в този процес, но предвид страстите, които предизвика пактът, петнайсетина държави обявиха, че се оттеглят или замразяват своето решение, отбелязва Франс прес. Близо 160 от 193-те страни членки на ООН присъстват в Маракеш. Стотина са представени на равнище държавни или правителствени ръководители или министри. Засега все още не са известни подробности за участниците, защото няма официален списък. България, Италия, Австрия, Унгария, Полша, Чехия, Словакия, Естония, Латвия, Швейцария, Австралия, Израел и Доминиканската република решиха да не отидат в Маракеш. САЩ се изтеглиха от изготвянето на пакта с аргумента, че той съдържа разпоредби, които противоречат на имиграционната политика на Доналд Тръмп. Глобалният пакт за миграцията е необвързващ. Той съдържа принципи - защита на правата на човека, на децата, признаване на националния суверенитет - и излиза с предложения в помощ на страните, които се сблъскват с миграцията. Те включват обмен на опит и информация, както и интегриране на мигрантите. Пактът забранява произволното задържане на мигранти и разрешава арестите само в краен случай, посочва Франс прес. Защитниците на правата на човека смятат текста за недостатъчен, особено по отношение на достъпа на мигрантите до хуманитарна помощ и основни услуги. Според противниците обаче пактът насърчава неконтролираните миграционни потоци.", "date": "2018.12.10", "title": "Пактът за миграцията на ООН одобрен в Мароко, България не присъства"}
{"url": "https://www.24chasa.bg/novini/article/7192488", "text": "Първата награда е от Българската хотелска и ресторантьорска асоциация, която определи апартхотел   като топ  Високата оценка се дължи на модерния и иновативен нов СПА център, който предлага на своите посетители 28 функционалности и атракции.Солна стая, 100% Био басейни, естественото дърво в интериора, дори и първият в Банско асансьор OTIS - това са само някои от предимствата,които можете да откриете в уютния СПА центъра на апартхотел Лъки Банско. Втората награда е специална награда за Лъки Банско - развитие на целогодишна туристическа дестинация на ежегодния конкурс   Тържествената церемония по награждаваането се състоя в НДК, а наградата бе връчена лично от министъра на туризма Николина Ангелкова. За поредна година, апартхотел Лъки Банско СПА & Релакс доказва, че е хотел номер 1 в България. Благодарим на всички, които се довериха на професионализма на екипа ни!", "date": "2018.12.10", "title": "Апартхотел Лъки Банско спечели две награди едновременно"}
{"url": "https://www.24chasa.bg/novini/article/7192596", "text": "Заради финансови съкращения в бюджета на Главна дирекция \"Пожарна безопасност и защита на населението\" ще бъдат застрашени човешки животи. За това предупреждава Управителният съвет на Националния синдикат на пожарникарите и спасителите \"Огнеборец\", съобщават от пресцентъра на КНСБ. В съобщението се уточнява, че причината е публикуваното в Държавен вестник от 7 декември постановление на Министерски съвет за одобряване на вътрешно компенсирани промени на утвърдените разходи по области на политики/бюджетни програми по бюджета на Министерството на вътрешните работи за 2018 г., с което се отнемат близо 7 млн. лв. от и без това оскъдния бюджет на дирекцията за тази година. Според пожарникарите и спасителите нито едно от политически ръководства на ведомството, ръководили го през последното десетилетие, не е изпълнило задълженията, възложени му със закон, а именно като работодател да осигури здравословни условия на труд на служителите си. Липсата на годни защитни облекла и съоръжения за пожарникарите и спасителите увеличава риска от професионални заболявания, някои от които са нелечими. Неслучайно в докладите по заболеваемостта на служителите от МВР не фигурира статистика за броя на заболелите огнеборци и спасители, допълват синдикалистите. В съобщението се посочва, че в резултат на безхаберието на ръководствата на МВР, болшинството от пожарникарите и спасителите са оборудвани със стари и негодни за употреба защитни средства и са принудени да си ги закупуват сами. Недостигът на средства за поддържане на наличната техника, включително и закупената по европейски програми, създава предпоставки за забавена реакция при възникнали произшествия и риск за живота и здравето на гражданите, както и големи материални загуби, допълват от \"Огнеборец\". Управителният съвет на Националния синдикат на пожарникарите и спасителите \"Огнеборец\" настоява предвидените в оскъдния бюджет за съответната година средства да бъдат използвани по предназначение - за нуждите на Главна дирекция \"Пожарна безопасност и защита на населението\" -МВР, което да даде възможност за адекватно осигуряване на пожарната безопасност и защита на населението при бедствия и извънредни ситуации, както и промяна не по-късно от април 2019 година на подзаконовата нормативна база, чрез която ясно да бъде уреден въпроса чие е задължението по осигуряването на здравословни условия на труд на пожарникарите и спасителите. \"Огнеборец\" настоява и за създаването на фонд за акумулирането на средства, чрез който допълнително да се дофинансира структурата, нуждаеща се от голям финансов ресурс, подобно на практиката в редица европейски страни.", "date": "2018.12.10", "title": "КНСБ: Финансовите съкращения в бюджета на пожарникарите застрашават човешки животи"}
{"url": "https://www.24chasa.bg/novini/article/7192602", "text": "В сградата на постоянната мисия на Сърбия в Обединените нации в Ню Йорк снощи е избухнал пожар, който е бил потушен след интервенцията на пожарникари, съобщи министерството на външните работи на Сърбия. Никой от персонала на мисията не е пострадал, уточни още ведомството, цитирано от белградския вестник \"Данас\". Пожарът е обхванал две канцеларии. Отговорните служби, които търсят причината за пожара, подозират, че тя вероятно се крие в повреда в електрическата инсталация, предаде БТА.", "date": "2018.12.10", "title": "Пожар в мисията на Сърбия в ООН (Снимки)"}
{"url": "https://www.24chasa.bg/novini/article/7192597", "text": "\"Булгаргаз\" ЕАД предложи на Комисията за енергийно и водно регулиране /КЕВР/ да утвърди цена на природния газ за първо тримесечие на 2019 г. в размер 44,80 лв./MWh (без цени за достъп, пренос, акциз и ДДС), съобщиха от обществения доставчик. В сравнение с утвърдената за четвърто тримесечие на 2018 г. цена (без цени за достъп, пренос, акциз и ДДС), предложената за първото тримесечие на 2019 г. е по-висока с 3,51 процента или 1,52 лв./MWh., посочиха от \"Булгаргаз\" ЕАД, предава БТА. От КЕВР до края на месеца трябва да решат дали да утвърдят прогнозната цена на \"Булгаргаз\" ЕАД. По закон при увеличение на цената на природния газ с под 5 процента, тази на топлинната енергия няма да бъде променена.", "date": "2018.12.10", "title": "\"Булгаргаз\" ЕАД предлага увеличение на цената на природния газ с 3,51%"}
{"url": "https://www.24chasa.bg/novini/article/7192601", "text": "Пиявицоустната миксина - подобна на змиорка риба без челюсти, позволи на учени да хвърлят светлина върху еволюцията на структурата на вътрешното ухо, която присъства у всички гръбначни с челюсти, съобщи ЮПИ, цитирана от БТА. Вътрешното ухо у всички гръбначни с челюсти включва три канала с полусферична форма. Анализът на фосили от палеозоя разкри, че група риби без челюсти притежавали два полусферични канала. За да опознаят по-добре еволюцията на третия канал, учените от института Рикен в Япония фокусирали вниманието си върху пиявицоустните миксини и миногите - два вида без челюсти, които са сред най-близките роднини на гръбначните с челюсти. Въпросните два вида се срещат и днес и по мнението на учените, са еволюирали незначително през последните 300 милиона години. У миногите има два полусферичните канала, а у пиявицоустните миксини - един. Когато изследвали геномите на миноги, пиявицоустни миксини и гръбначни с челюсти, учените констатирали, че трите вида използват един и същ образец на генна експресия и еволюция на вътрешното ухо. Анализът показал, че у трите вида е налице експресия на регулиращите гени Tbx1 и Patched на едни и същи места. \"Доколкото ни е известно, за пръв път се оповестява за еволюция на вътрешно ухо е пиявицоустни миксини\", заявиха учените. Те с изненада открили у миноги и пиявицоустни миксини експресия на гена Otx1, който отговаря за формирането на третия канал у гръбначните с челюсти. Това навежда на мисълта, че тази характерна особеност е древна. Резултатите от изследването са публикувани в сп. \"Нейчър\".", "date": "2018.12.10", "title": "Риби без челюсти променят знанията за  еволюцията на вътрешното ухо"}
{"url": "https://www.24chasa.bg/novini/article/7192623", "text": "Две момчета - на 13 и на 14 години, ще посрещнат Коледа и Нова година зад решетките на интернат, след като бяха обвинени в жестокото убийство на клошар във Варна. 14-годишният Денис Живков е с мярка за неотклонение задържане под стража и се яви вече в две съдебни заседания, а малолетният му приятел Камен е настанен в интернат с решение на съда, тъй като според нашето законодателство на тези години не може да носи наказателна отговорност. Делото срещу Денис се гледа при закрити врати заради възрастта му. Поредното заседание е насрочено за 7-и януари, когато се очаква процесът да приключи. За разпит са призовани 17 свидетели и 7 вещи лица. 53-годишният клошар Красимир Куртев беше намерен в безпомощно състояние в района на пазара до блок 20 в кв. \"Владиславово\" в морската столица на 21-и януари тази година. Случаен минувач повикал бърза помощ, но пристигналия екип само констатирал смъртта. Според патолозите причината за фаталния край на бездомника е тежка черепно-мозъчна травма, но имал и счупени ребра, причинили разкъсване на вътрешните му органи. Трагедията и нечуваната детска агресия потресоха целия град. При разплитането на целия случай стана ясно, че са замесени 4 момчета - две на по 14 и две на по 13 години. Две от тях бяха привлечени само като свидетели, 14-годишният Денис Живков бе обвинен в убийство, а 13-годишният Камен бе настанен в поправителен интернат, заради възрастта си. Тъй като той все още е малолетен, това е най-тежката възпитателна мярка, която законът предвижда. Жестоката вендета тръгнала от пункт за изкупуване на вторични суровини на 16-и януари тази година. Тийнейджърите, които са от ромски произход и клошаря се скарали за няколко кашона. Те, също като Красимир, заработвали дневните си от отпадъци. На другия ден се засекли край контейнери за боклук и решили да му отмъстят и започнали да го бият на улицата. Три дни по-късно, решили, че побоят не е достатъчен. На 20 януари двете момчета се разхождали сприятелите си Атанас и Васил. Около 20.30 ч. четиримата минали покрай бараките до бл. 20 и се сетили, че в една от тях живее бездомникът. Денис и Камен нахлули и намерили жертвата си. Започнали да го налагат с юмруци и ритници по цялото тяло, като в същото време се гаврили с нещастника - уринирали върху него и наливали алкохол в устата му, докато той започнал да се дави. На няколко пъти момчета се засилвали и скачали върху тялото на безпомощният мъж. Едно от момчетата, което не участвало в побоя, снимало жестокия побой с мобилния си телефон.. Нещастникът Красимир Куртев от години живеел в изоставена барака на пазарчето до блок 20 заедно с бедомно куче. На пазара го познавали като кротък човек, който от време на време помагал на хора от пазара да товарят, да разтоварват, срещу някой лев или храна. Но никога не е създавал проблеми. Не е крал, не се е карал с хората. По данни на разследващите двете момчета били съседи. Живеели в две мизерни къщи, една до друга в циганската махала над \"Владиславово\". По-големият - Демир, все още се води ученик. Стигнал до осми клас, но рядко ходел на училище. 13-годишният му приятел зарязал образованието си преди 2 години. Животинската агресия на момчетата психолози обясняват с факта, че повечето деца, особено от този етнос, живеят с чувството за безнаказаност. И най-вероятно се гордеят с постъпката си, тъй като все още не са осъзнали какви ще са последиците за тях. Според патолозите, направили аутопсията на клошаря, той е бил пребит жестоко и починал в мъки, осъзнавайки края си. Справка от Детска педагогическа стая сочи, че Живков има лоши характеристични данни. Слаб ученик, проблемен и в училище и в семейството, слаб и почти липсващ родителски конкрол, както и слаб контрол от училището. Освен това има събрани данни, че и друг път е участвал в побоища и то пак на по-възрастни хора. Не е регистриран, защото в тези случаи не са подадени жалби в полицията. Самото престъпление е извършено след активно преследване, без причина. ", "date": "2018.12.10", "title": "Две момчета посрещат празниците в интернат заради убийство на клошар"}
{"url": "https://www.24chasa.bg/novini/article/7192630", "text": "Сърбите в Косово се оказаха на границата на хуманитарна катастрофа след въвеждането от Прищина на търговски мита от 100 процента върху стоките от Сърбия. Това заяви днес премиерът на Сърбия Ана Бърнабич, откривайки международната конференция под наслов \"Инициатива - Един пояс, един път на Балканите\", предаде ТАСС, цитирана от БТА. \"Това, което се случва в Косово, ни предупреждава колко могат да бъдат пагубни последствията от търговски и други блокади. Митата на стоките от Централна Сърбия и Босна и Херцеговина доведоха сърбите в южната автономна област на ръба на хуманитарна катастрофа, а последствията в резултат от нарастването на цените се отразяват и на албанците в Косово\", заяви Бърнабич, цитирана от Танюг. Сръбският премиер добави, че в резултат от митата има сериозна политическа дестабилизация, а също дестабилизация в сферата на сигурността. Косово, което през 2008 г. обяви независимост, която Белград не признава, въведе на 21 ноември мита от 100 процента на стоките от Сърбия и Босна и Херцеговина. Премиерът на Босна и Херцеговина Денис Звиздич по-рано заяви, че това решение на Косово е погрешно и нарушава споразумението на страните от Централна Европа за свободна търговия ЦЕФТА. Решението на Прищина предизвика протести на сръбското население в северната част на Косово.", "date": "2018.12.10", "title": "Бърнабич: Сърбите в Косово се оказаха на прага на хуманитарна катастрофа"}
{"url": "https://www.24chasa.bg/novini/article/7192625", "text": "Мъж и жена са задържани при опит да измамят възрастна жена от Пазарджик, съобщиха от полицията. Това е станало, след като в петък и събота били получени множество сигнали за опити за телефонни измами в града, поради което бил сформиран специализиран екип от криминалисти за предотвратяване на престъпленията и издирване на извършителите. Така в събота от екипа получили информация, че измамници са звънели на стационарния телефон на 89-годишна старица. Те въвели в заблуждение жертвата си, че дъщеря и е задържана в полицията. За да бъде освободена обаче била необходима парична сума. Пенсионерката успяла да събере всичките си спестявания в размер на около 2600 лева, които трябвало да предаде на измамниците пред дома си. Полицаите обаче вече били устроили капан, в който попаднали 29-годишният Тодор К. от Банкя и 28-годишната му съучастничка Лили Г. от София, когато отишли да приберат парите на пенсионерката. Изяснява се съпричастността на задържаните към други подобни престъпления на територията на областта или в страната.", "date": "2018.12.10", "title": "Двама телефонни измамници са задържани в Пазарджик"}
{"url": "https://www.24chasa.bg/novini/article/7192669", "text": "Германският канцлер Ангела Меркел оцени Глобалния пакт на ООН за миграцията като \"крайъгълен камък\" в разработването на многостранен подход по въпроса, предаде ДПА, цитирана от БТА.  В изказването си на конференцията в мароканския град Маракеш Меркел заяви, че споразумението е голяма стъпка в битката срещу трафикантите на хора. Миграцията е нормално явление и \"когато е законна, е нещо добро\", подчерта тя. Меркел определи икономическата миграция като нещо, от което държави като Германия могат да извлекат полза. Отделни страни не могат да се справят със световната миграция, а само международната общност като едно цяло е способна да го направи, предупреди тя.", "date": "2018.12.10", "title": "Меркел оцени споразумението на ООН за миграцията като изключително важно"}
{"url": "https://www.24chasa.bg/novini/article/7192655", "text": "В Китай археолози откриха позлатена колесница, която датира отпреди повече от две хилядолетия, съобщи Лайф. Тя се придвижвала с помощта на две колела, всяко от които било с диаметър 140 см и имало 38 спици. Това навежда на мисълта, че собственикът й имал висок обществен статус, предаде БТА. Археолози от Китайската академия за обществени науки попаднали на находката при разкопки в древно гробище, за което се предполага, че датира от епохата на династията Източна Чжоу (770-256 г. пр. Христа), в североизточната провинция Хъбей. Според тях колесницата е на около 2500 години. Тя е широка 142,5 см и дълга 106 см. Украсена е с надписи и позлатени емблеми с изображения на животни. По мнението на специалистите, транспортното средство с позлатена украса е принадлежало на богат и влиятелен човек, може би на владетел. То е добре съхранено, въпреки че останало повече от 2000 години под земята.", "date": "2018.12.10", "title": "Археолози откриха колесница на 2500 години в Китай (Видео)"}
{"url": "https://www.24chasa.bg/novini/article/7192552", "text": " Това обаче има последици и за личния й живот, коментира \"Билд\". Крамп-Каренбауер се е оплакала пред \"Саарбрюкер Цайтунг\" от телефонен тормоз и е изразила страха си, че ще става все по-лошо. На въпрос дали като лидер на партията ще отбележи телефонния си номер в указателя, Анегрет Крамп-Каренбауер отговаря, че броят на обажданията към нея, които нарушават границите на доброто общуване и добрия вкус, значително се е повишил. \"Това е истинско натоварване. Става въпрос и за защита на семейството\", посочва още Крамп-Каренбауер и допълва, че тъй като тя по-рядко е вкъщи, недоброжелателите най-често попадат на съпруга й. Поради това най-вероятно номерът на Анегрет Крамп-Каренбауер няма да бъде занапред в телефонния указател в родния й град Пютлинген в провинция Саарланд. Тя живее със семейството си в града с население от 18 600 жители, на 30 минути с кола от Саарбрюкен - столицата на Саарланд. Има три пораснали деца. От 21-годишна се занимава с политика и е най-младата жена в градския съвет по онова време. След като заема министерски постове и поста на министър-председател в Саарланд, тя става генерален секретар на ХДС, а сега и лидер на партията. Друга промяна в живота е това, че не би трябвало да получава заплата за новата си длъжност, тъй като тя е определена за доброволна. Според \"Райнишер пост\" обаче ХДС обмисля да отделя заплата за лидера си въз основа на възнгражденията на членовете на Бундестага. От юли тази година месечната им заплата е 9780,28 евро. Теоретично 56-годишната Каренбауер би могла да кандидатства и за пенсионни плащания за дейността си като член на управлението в Саарланд. Финансовото положение на новият лидер на ХДС се е влошило в началото на 2018 г., когато се отказва от поста си на министър-председател в Саарлан, за да заеме поста на генерален секретар на партията. Фактът, че тя не получава заплата вече година, е труден да се обясни, коментира \"Билд\".", "date": "2018.12.10", "title": "Анегрет Крамп-Каренбауер се оплака от телефонен тормоз"}
{"url": "https://www.24chasa.bg/novini/article/7192694", "text": "Гранични полицаи задържаха мъж с голямо количество амфетамин и хероин, съобщиха от пресцентъра на МВР. На ГКПП Видин на 7 декември за излизане от страната пристигнал лек автомобил „Фолксваген“, управляван от 54-годише мъж от Благоевград. Поведението на водача се сторило съмнително на граничните полицаи. Те отклонили автомобила за допълнителна проверка в митническото хале. С рентген в акумулатора на колата са открити пакети с прахообразно вещество. Сформиран е разследващ екип от ГПУ-Видин за извършване на процесуално следствени действия. При огледа граничните полицаи установили 2 найлонови пакета с вещество, което реагирало на амфетамин и един пакет с прахообразно вещество, дало характерна реакция на хероин. Общото количество амфетамин е 709 грама, хероинът е 544 грама. Мъжът е задържан за 24 часа в ГПУ-Видин, образувано е досъдебно производство. Уведомена е Окръжната прокуратура. Задържаният е разпитан и му е повдигнато обвинение. С постановление на Окръжната прокуратура му е наложена мярка за неотклонение задържане под стража за срок до 72 часа в следствения арест. Работата по случая продължава.", "date": "2018.12.10", "title": "Хванаха мъж с голямо количество амфетамин и хероин на ГКПП Видин"}
{"url": "https://www.24chasa.bg/novini/article/7192698", "text": "Специалният съд в Белград осъди Дарко Шарич на 15 години затвор за организиране на контрабанда на кокаин, съобщи сръбската държавна телевизия РТС, цитирана от БТА. Шарич получи максималната присъда. Дарко Шарич бе осъден като организатор на групата, която е превозила контрабандно 5,7 тона кокаин от Южна Америка в Западна Европа през 2008 и 2009 г. Членовете на неговата група получиха присъди от 1 до 15 години затвор. Обвиненията срещу двама от заподозрените, че са помагали на извършителите, бяха вдигнати. Тази присъда бе произнесена в края на повторния съдебен процес, след като Апелативният съд анулира първостепенната присъда от юли 2015 година, с която Шарич бе осъден на 20 години затвор. Апелативният съд реши тогава, че първоинстанционният съд е нарушил закона, тъй като не е приложил по-мек закон, приет през 2005 г. Според закона от 2005 година за нелегално производство и продажба на наркотици в Сърбия се предвижда затвор от 5 до 15 години и следователно Шарич този път е осъден на максималната възможна присъда, отбелязва сръбската телевизия.", "date": "2018.12.10", "title": "Дарко Шарич получи 15 години затвор за контрабанда на кокаин"}
{"url": "https://www.24chasa.bg/novini/article/7192705", "text": "76-годишна жена загина при нелеп пътен инцидент в с. Брастница в събота. Около 17.35 часа лек автомобил \"Рено\", управляван от 49-годишен мъж от Велико Търново, връхлетял върху пенсионерката, която пресичала пътното платно по ул. \"Васил Левски\". От удара тя издъхнала на място. Пробата за алкохол на водача е отрицателна, а по случая е образувано досъдебно производство.", "date": "2018.12.10", "title": "Възрастна пешеходка загина, блъсната от кола в ловешкото село Брестница"}
{"url": "https://www.24chasa.bg/novini/article/7192726", "text": "25-годишен, управлявал лек автомобил след употреба на наркотици, е бил задържан в полицейския арест във Видин. Това съобщиха от пресцентъра на МВР. В колата му разследващите открили канабис. В петък, към 17.50 часа, на ул.\"П.Р.Славейков\" в областния град униформени спрели \"БМВ\" с видинска регистрация, шофирано от 25-годишен жител на село Сланотрън. При извършения обиск у него било открито найлоново топче с 5.37 грама зелена суха листна маса. При полевия наркотест тревата реагирала на канабис. Водачът бил тестван с техническо средство, пробата реагирала положително на канабис. Работата по случая продължава, в РУ-Видин е образувано досъдебно производство.", "date": "2018.12.10", "title": "Хванаха дрогиран шофьор във Видин"}
{"url": "https://www.24chasa.bg/novini/article/7192725", "text": "Истински екшън се разигра в Луковит в петък, когато служител на ДГС-Лесидрен потърсил съдействие от полицията. Той настоявал да бъде спрян лек автомобил \"Опел Фронтера\", в който се превозва незаконно добита дървесина. Около 17.20 часа превозното средство било забелязано да навлиза с несъобразена скорост в града. На ул. \"Иван Вазов\" водачът загубил контрол над опела и се ударил в две паркирани коли, след което се килнал на една страна, а бракониерските дърва се изсипали на пътното платно. 31-годишният, криминално проявен водач побягнал от мястото на произшествието, но бил последван от двама полицаи от РУ-Луковит. Униформените многократно отправили разпореждане към беглеца да спре на място. При негов опит да навлезе в местност с гъста растителност и пореден отказ да спре, един от служителите след предупреждение стрелял във въздуха със стоп патрон. Мъжът най-сетне спрял и бил задържан. А по случая е образувано досъдебно производство", "date": "2018.12.10", "title": "Бракониерски дърва, преследване и изстрел в Луковит"}
{"url": "https://www.24chasa.bg/novini/article/7192720", "text": "\"Тъй като вече стана публично известно, че Адвокатско съдружие \"Радан Кънев и партньори\" представлява Николай Николаев Банев (син на обвиняемия Николай Банев и покойната Дочка Банева) и сестра му Раиса Иванова (дъщеря на Дочка Банева от предходен брак) по редица граждански и наказателни дела (част приключили, част висящи), си позволявам да използвам личния си ФБ профил за една молба\". Това написа в една от социалните мрежи адвокатът Радан Кънев, който преди време бе лидер на партията \"Демократи за Силна България\". И добави: \"Николай и Рая не желаят да участват в телевизионни предавания и да търсят медиен ефект от обвинението срещу Николай и Евгения Баневи. Единственото, за което се борят, е полагащия се по закон дял от имуществото на покойната им майка и опазване на нейното име и памет. Ситуацията е меко казано травматична, такива са и отношенията между Николай и Евгения Баневи, от една страна, и наследниците на Дочка Банева, от друга. Силният медиен интерес е разбираем, но молбата на Николай и Рая е да не бъдат притискани за участия в медиите, особено в телевизионни предавания. И още нещо - твърденията, че \"Николай Банев - младши е основен свидетел на прокуратурата срещу баща си\" са дълбоко неверни. В голямата част периода, за който се отнасят обвиненията, Николай дори не е бил пълнолетен и не е живял в България, а от години не поддържа връзка с баща си. Още веднъж се извинявам, че използвам ФБ за тази молба, но мисля, че е важно\". В петък и днес \"24 часа\" публикува писма на   и сестра му  , в които те обясняваха проблемите си с олигарха и съпругата му Евгения.", "date": "2018.12.10", "title": "Радан Кънев, адвокат на Банев-младши и сестра му Рая: Няма да говорят пред медиите"}
{"url": "https://www.24chasa.bg/novini/article/7192747", "text": "Съветът на ЕС съобщи, че добавя девет имена в списъка на подлежащите на ограничителни мерки заради действия, подкопаващи или застрашаващи териториалната цялост, суверенитета и независимостта на Украйна, предаде БТА. Новите имена се добавят към списъка заради участие в \"изборите\" в т.нар. \"Донецка народна република\" и \"Луганска народна република\". Според ЕС т.нар. \"избори\" са незаконни и не ги признава. В изявление от 10 ноември ЕС осъди тези \"избори\", тъй като са в нарушение на международното право, не са съобразени със споразуменията от Минск и нарушават суверенитета и законите на Украйна. Наказателните мерки се изразяват в забрана за пътуване до ЕС и запор на имущество в Общността. С днешното решение списъкът вече съдържа имената на 164 души и на 44 организации.", "date": "2018.12.10", "title": "Съветът на ЕС разшири списъка със санкциите, свързани с Украйна"}
{"url": "https://www.24chasa.bg/novini/article/7192903", "text": "Историческа реновация на църквата \"Рождество Христово\" повдига коледното настроение в библейския град Витлеем в навечерието на Коледа, предоставяйки възможност на посетителите да видят древните мозайки и колони, които бяха реставрирани в първоначалния им блясък за първи път от 600 години. Градските власти се надяват, че реставрацията в легендарното родно място на Исус ще подпомогне туризма и слабата икономика на окупирания от Израел Западен бряг, и може би ще забави продължаващото десетилетия напускане от християнското население на земите, където се е зародила вярата му. \"Християните напускат Светите земи поради липсата на мир и икономическите трудности, а ние се борим да ги задържим в родината\", каза кметът на Витлеем Антон Салман и добави: \"Това е един от начините\". Реноцията започна през 2013 г., година след като ЮНЕСКО обяви църквата за обект на световното културно наследство, и се очаква да завърши до края на следващата година. Палестинската автономна власт създаде комитет от местните християнски лидери, който да надзирава реновацията и сключи договор с италианска компания да изпълни проекта. Зиад ал Бандак, ръководител на комитета, каза че са събрани 14 милиона долара от необходимите 17 милиона. Приблизително половината от средствата идват от палестинската автономна власт и местни мюсюлмански и християнски компании, а остатакът - от чуждестранни дарители. \"Църквата стана много хубава\", каза Бандак и допълни: \"Всеки християнин по света сега би искал да я види\". Една от най-почитаните християнски светини, църквата е построена през 4-и век от Света Елена върху пещера, където според преданието е родила Дева Мария. Това, което поклонниците виждат днес, е базилика, построена от византийския император Юстиниан Първи, управлявал от 527 до 565 г. Занемарен в продължение на десетилетия преди реновацията, покривът на църквата течеше, прозорците бяха счупени, мозайките - зацапани, а стените и колоните - повредени. След пет години работа нещата се промениха. Емад Насър, палестински инженер надзираващ реновацията, каза че проектът е започнал от покрива. Близо 10 процента от гредите са били заменени с вносен дървен материал от стари разрушени църкви в Италия, прозорците - поправени, а външната облицовка и стените - реставрирани. Може би най-голямото предизвикателство е ремонтът на силно повредената стенна мозайка от 2000 кв. м. Досега са възстановени 120 кв. м, изобразяващи Христос и християнски светци. Работниците възстановяват също подовата мозайка. Процесът на реставрация протича педантично и усърдно. Както каза Насър, трима италиански работници почистват мозайките с тънки четчици и ги покриват със защитно покритие. \"През идната година ще продължим с реновацията на колоните, подовата мозайка, керамичните плочки и пода на предния двор\", каза Насър. Деликатните отношения между основните християнски вероизповедания в Светите земи допринесоха за лошото състояние на църквата. Римокатолическата, православната и арменската църква традиционно гледат една на друга с дълбоко подозрение. Според споразумение от 19-и век, наречено Статукво, всяко вероизповедание има собствени райони и отговорности. През годините борбите за подялба на райони обаче избиха в спорове и дори юмручни боеве между свещеници. Отец Самур, 70-годишен православен свещеник, който служи в църквата почти половин век, каза, че палестинската автономна власт е успяла да приобщи съперничещите си църкви. Реконструкцията не засегна олтарната крипта със звезда с 14 върха, ознаменуваща мястото, където според християнските предания, се е родил Исус. Въпреки че криптата също се нуждае от реновация, църквите още не са постигнали съгласие по въпроса. Витлеем е силно зависим от коледния туризъм. Пикът на бизнеса на хотелите, ресторантите и магазините за сувенири се пада на краткия сезон по празниците. Реновираната църква стана популярна дестинация. \"Мозайката по стените е много красива, а реновацията е доста впечатляваща\", каза Сандрис Градинс, 31-годишен турист от Латвия. След като намаля през 2015 и 2016 г., туристическият поток отново се увеличава през последните две години, казват представители на властите. Кметът заяви, че очаква 1,2 милиона посетители тази година. Министърката на туризма Рула Маайе каза, че работи с представители на християните за удължаване на часовете за посещение, за да бъде решен проблемът с дългите опашки. За Коледа тази година е предвидена амбициозна програма, заяви тя. Неотдавна общината прие представители на 14 побратимени градове от целия свят за церемонията по запалването на светлините на коледното дърво. Музиканти от чужбина изпълниха коледни песни по време на събитието. Петнадесет европейски страни участваха в коледния базар в предния двор на църквата. Общината освен това строи коледно селище за деца. Остава обаче да видим дали усилията на градската управа може да спрат дългосрочната тенденция на изселване на християните от Витлеем. Както на други места в арабския свят, местната християнска общност изпитва затруднения от десетилетия, бягайки от конфликта и икономическите проблеми, в търсене на по-добри възможности в чужбина. Половинвековната израелска окупация на Западния бряг и Източен Ерусалим и управлението от повече от десетилетие на ислямската екстремистка групировка Хамас в ивицата Газа значително влошиха положението в Светите земи. Преброяване през 2017 г. на населението на Западния бряг, ивицата Газа и Източен Ерусалим регистрира едва 47 000 палестински християни, или близо 1 процент от палестинското население, наброяващо близо 4,8 милиона. Преди 20 години християните все още бяха над 1,7 процента от палестинското население, според палестинската Централна статистическа служба. Около половината от палестинските християни живеят в района на Витлеем, където делът им от общото население също е намалял значително. Уади Абунасър, високопоставен съветник на църковните лидери в Светите земи, каза, че палестинското ръководство на Западния бряг се отнася добре с християните, но липсата на напредък в мирния процес с Израел и за създаване на палестинска държава стимулира емиграцията. Въпреки липсата на надежда той призова християните да останат. \"Това е нашата родина. Призвани сме да бъдем свидетели на Исус в неговата родина\", каза той и добави: \"Това е голяма привилегия, каквато повечето християни по света нямат\". /От БТА/", "date": "2018.12.10", "title": "Реставрация на църква повдига коледния дух във Витлеем"}
{"url": "https://www.24chasa.bg/novini/article/7192920", "text": "Районната прокуратура във Велико Търново внесе в съда обвинителен акт срещу жена за извършена измама, информират от държавното обвинение. Обвинението срещу А.Т. е за това, че в периода от началото на 2018 г. до май т.г. в село Ресен, общ. Велико Търново и гр. Велико Търново, при условията на продължавано престъпление, с цел да набави за себе си имотна облага, възбудила заблуждение у Е Т., че следва да изпраща средства, необходими за заплащане на такси и разноски по водене на гражданско дело в Районен съд гр. Русе за признаване собствеността и последваща продажба на 117 дка наследствени земи в землището на общ. Две могили, когато имотите са собственост на други лица. С това й причинила имотна вреда в общ размер на 6441 лева, като случаят е немаловажен и измамата извършила повторно. Обвиняемата се занимава с посредничество при покупко-продажби на земеделски земи, като за периода 2000 - 2007 г. е осъждана пет пъти за извършени измами при сделки, уточняват от прокуратурата. В края на 2017 г. с посредничество на обвиняемата била финализирана сделка за покупко-продажба на нива 25 дка, след която наследниците затвърдили доверие си към А.Т., че е веща в наследническите отношения и посредничеството при продажба на земя. Докато подготвяла сделката, обвиняемата се запознала с всички документи относно наследническите им дялове, притежаваните земи и делби. Със завиден усет преценила наследниците, убеждението им, че наследодателят им бил много имотен човек, липсата на представа за процедурите, във връзка със собствеността и продажбата на недвижими имоти, отношенията между тях. Съзряла възможността да ги убеди с представяне на неверни факти – че притежават по наследство още 117 дка земеделски земи, за да ги мотивира да й изпращат пари за разноски по водене на дело за признаването им за собственици и продажбата им. От всички петнадесет наследници избрала трима, между които била пострадалата Е.Т. Жената започнала да й изпраща пари, искани във връзка с действията по придобиване на наследствената земя, докато накрая не се усъмнила, че е измамена и се свързала с адвокат. Предстои насрочване на делото за разглеждане от съда.", "date": "2018.12.10", "title": "Осъждана 5 пъти за измами със земеделски земи, отново се изправя пред съда във Велико Търново"}
{"url": "https://www.24chasa.bg/novini/article/7192926", "text": "Конференцията на ООН по климатичните промени навлезе във финалния си и най-важен етап днес, с пристигането на съответните министри от страните участнички, които трябва да одобрят правила за достигане на поставените цели за климата, предаде ДПА. \"Много неща се правят, но знаем също, че трябва да се направят още повече\", каза Михал Куртика, полският председател на конференцията, в началото на втората седмица от климатичната среща на високо равнище, предаде БТА. Вече седем дни делегатите от близо 200 страни обсъждат правилата за финансиране и изпълнение на постигнатото през 2015 г. в Париж споразумение за ограничаване на климатичните промени. Документът, одобрен във френската столица, предвижда какво трябва да направят страните, обединили се в името на тази цел, за да ограничат глобалното затопляне в границите на 1,5-2 градуса по Целзий. Предвидено е акцент в усилията за ограничаване на глобалното затопляне да бъде поставен върху максималното намаляване на емисиите на парникови газове, и то в най-кратки срокове. По програма съответните правила трябва да бъдат одобрени до петък. Ако е необходимо обаче, конференцията в Катовице може да продължи и повече от планираното с цел изглаждане на различията, посочва ДПА. Агенцията отбелязва, че засега разговорите като цяло не вървят добре и екоактивисти критикуват липсата на напредък.", "date": "2018.12.10", "title": "Конференцията в Катовице за климата навлезе във финалната си фаза"}
{"url": "https://www.24chasa.bg/novini/article/7192929", "text": "Френският президент Еманюел Макрон, притиснат да намери изход от кризата с \"жълтите жилетки\", която дестабилизира управлението, свика днес среща със социалните партньори и отговорните политици, преди да направи ключово обръщение към нацията, в опит да успокои гнева на протестиращите, предаде Франс прес, цитирана от БТА. Макрон събра на среща в Елисейския дворец 37 души, сред които премиера Едуар Филип и 12 членове на правителството, ръководителите на основните синдикати и работодателски организации, както и председателите на двете камари на парламента и на асоциациите на местната власт. \"В този труден момент, който преживява нацията\" президентът ще се консултира \"едновременно с политическите, местните, икономическите и социалните сили. . . с цел да чуе гласа им, предложенията им и със задачата да ги мобилизира за действие\", уточни вчера Елисейския дворец. Френският президент, който запази мълчание почти през цялото време на съпроводените с насилие демонстрации, започнали на 1 декември и сцените на вандализъм при прочутата Триумфална арка, ще го наруши днес. Тази вечер Макрон ще направи изявление в Елисейския дворец в 19 ч. по Гринуич (21 ч. българско време). Той ще представи \"конкретни и незабавни мерки\", увери вчера министърката на труда Мюриел Пенико.", "date": "2018.12.10", "title": "Макрон свика консултации, ще прави\nобръщение към нацията"}
{"url": "https://www.24chasa.bg/novini/article/7192934", "text": "Британската премиерка Тереза Мей ще направи пред парламента днес извънредно съобщение за Брекзит на фона на медийни съобщения, че решителното гласуване по споразумението за излизане на Великобритания от ЕС ще бъде отложено, предаде Асошиейтед прес. От кабинета на председателя на Камарата на общините, долната камара на британския парламент, обявиха, че Мей ще направи непланираното предварително изявление около 15.30 ч. местно време (17.30 ч. българско време), предаде БТА. По-рано днес британската премиерка свика съвещание на правителството за следващите стъпки в процеса за Брекзит. По програма парламентът трябва да гласува утре дали приема или отхвърля споразумението за Брекзит с Брюксел и прогнозите вещаят голямо поражение за министър-председателката. От канцеларията на Мей междувременно обявиха, че гласуването твърдо ще се състои утре. Според Би Би Си и други медии обаче то ще бъде отложено.", "date": "2018.12.10", "title": "Тереза Мей ще направи пред парламента днес извънредно съобщение за Брекзит"}
{"url": "https://www.24chasa.bg/novini/article/7192938", "text": "27-те страни членки на Европейския съюз нямат намерение да предоговорят постигнатото с Великобритания споразумение за нейното излизане от ЕС. Това заяви днес заместник-говорителката на Европейската комисия Мина Андреева, цитирана от Франс прес. \"Споразумението, поставено на масата на 25 ноември, е най-доброто и е единственото възможно. И дума не може да става за предоговаряне\", каза тя. \"Изхождаме от принципа, че Великобритания ще напусне ЕС на 29 март 2019 г. и не искаме да спекулираме с други варианти\", заяви председателят на ЕК Жан-Клод Юнкер след телефонен разговор с британската премиерка Тереза Мей снощи, предава БТА. Попитана за обявеното днес решение на Съда на ЕС, според което Великобритания може едностранно да реши да се откаже от Брекзит без да пита останалите 27 държави членки, говорителката Мина Андреева посочи, че ЕК \"взима под внимание\" подобен вариант.", "date": "2018.12.10", "title": "Еврокомисията: И дума не може да става за предоговаряне на Брекзит"}
{"url": "https://www.24chasa.bg/novini/article/7192955", "text": "Двама души са загинали при лавина в планинския масив Бучеджи в централната част на Румъния вчера, като тялото на втората жертва беше открито днес, съобщава информационният сайт Зиаре. \"Беше открита и втората жертва, затрупана на половин метър дълбочина в снега\", съобщи спасителната служба в окръг Прахова, цитирана от БТА. Тялото на първата жертва беше открито вчера. Двама намиращи се наблизо туристи са се опитали да спасят затрупания мъж, но усилията им не са дали резултат. Спасителната служба предупреждава, че опасността от лавини в целия планински район остава в сила.", "date": "2018.12.10", "title": "Лавина в планинския масив Бучеджи в Румъния отне живота на двама души"}
{"url": "https://www.24chasa.bg/novini/article/7191812", "text": "3 години остана без сключен договор за доставка на хранителни продукти армията. И през това време беше принудена да опитва други варианти - като плащане на пари за храна на военните, с които те да си плащат на столовите в поделенията. А основната причина е безкрайното обжалване от двете основни участващи компании “Чех-Йосиф Новосад” (спечелил поръчката през 2015 г.) и “Панда- И. П.” (отстранена от конкурса), обясни шефът на дирекция “Отбранителна аквизиция” на Министерството на отбраната Иван Пейков. През август 2018 г. военният министър Красимир Каракачанов прекрати най-накрая неуспешната обществена поръчка, която бе за над 31 млн. лв. с ДДС. Нова обаче ще бъде пусната едва след като прекратяването на неуспешната от 2015 г. бъде потвърдено от Комисията за защита на конкуренцията и Върховния административен съд. Новата поръчка за храна на армията обаче ще е разбита на много малки лотове на регионален принцип, обясни Пейков. Като целта е да се привлекат за участие фермери - производители на хранителни продукти, а не само търговци. Това пък щяло да позволи доставка на пресни продукти за изхранването на войската. Тази нова посока бе обявена и от министъра на отбраната Красимир Каракачанов. “Категорично ще бъде прекратена и от изхранването на военнослужещите”, закани се той. Новата поръчка ще е разбита на много малки лотове и в региони, в които има съсредоточаване на войски, обясни идеята Иван Пейков. Предната от 2015 г. е била разделена само на 4 региона, въпреки че реално лотовете са били 16 заради доставката на различни продукти. Явили са се 18 фирми, но реално всички са част от конгломератите на двамата главни участника “Чех-Йосиф Новосад” и “Панда - И. П.”, категоричен е Пейков. “По стария закон имаше и запазени лотове за т.нар. специализирани инвалидни предприятия. Не всеки обаче е склонен да прави такива фирми към себе си, за да участва. В новия закон такова ограничение не съществува и това ще позволи на търга да се явят повече участници”, твърди шефът на “Отбранителна аквизиция”. Всъщност и старата неосъществена поръчка не е страдала от липса на участници. Макар и организирани около двамата големи, които от години печелят поръчките за храна на армията, реално са се явили 18 фирми. “Панда - И. П.” обаче е отстранена още преди отварянето на ценовите оферти. А тогавашният министър Николай Ненчев през 2016 г. дори обявява победителите по 16 от позициите. Следва обжалване от “Панда - И.П.” до КЗК, която първоначално потвърждава решението на министъра. След обжалване до ВАС обаче съдът вече връща поръчката отначало, но междувременно е настъпил юни 2017 г. Тогава вече се намесва големият победител “Чех-Новосад”, който пък настоява за спиране на поръчката И вече през 2018 г. има ново произнасяне на ВАС, който нарежда или връщане на поръчката до последния етап, който не нарушава закона, или пълното ѝ прекратяване. Което през август 2018 г. прави и сегашният министър Каракачанов. И следва ново обжалванепред КЗК, този път от три компании - “Панда-И.П”, “Чех-Йосиф Новосад” и “Ийт уел”. Както и обвинение от страна на Иван Пандов, собственик на “Панда”, че половината от определените за поръчката 31 млн. лв. са отишли в голяма търговска верига, а останалите - при фирми, които или са много малки, или дори нямат право на дейност. Всъщност Защото, докато нямат договори за доставка на хранителни продукти, военните поделения се спасяват поединично. Законът позволява, ако не може да бъде осигурена храна, всеки военнослужещ да получава по 120 лв. на месец. С които си купува храна от столовата на поделението, когато е на работа. А с тези храни пък столовете купуват продукти на свободния пазар. И са освободени от обществени поръчки, защото, първо са под прага им, и второ реално те работят не с бюджетни средства, а с личните пари на военнослужещите. При учения и дежурства, когато топлата храна не може по закон да се замени с пари, пък са се ползвали различни варианти - плащане на командировъчни, с които са се купували продукти за готвене, кетъринг услуги под праговете на обществените поръчки или направо искане на храна от агенциите на НАТО. Единственото ограничение в този случай е да се спазват рецептурниците на Военномедицинска академия и хранителните продукти да минават през санитарен контрол. Но тези ограничения важат за какъвто и да било вариант на хранене в армията. Това своеобразно самозадоволяване при храненето на армията е напълно законно. Но пък няма никаква представа какви пари и къде са разпределени по този начин. “Трудно е да се каже дали са повече, или по-малко от предвидените по обществената поръчка. Още повече че тя е рамкова и всъщност предвижда и промяна на цените на хранителните продукти”, твърди Иван Пейков.", "date": "2018.12.10", "title": "След 3 години самозадоволяване армията ще опита да пазарува от фермери"}
{"url": "https://www.24chasa.bg/novini/article/7192962", "text": "При средна цена 90.44 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /11 декември/. Средната цена на пиковата енергия /9.00-20.00 ч./ e 100.49 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 80.39 лв. за мегаватчас. Най-ниската цена в рамките на днешната сесия, при утрешен ден на доставка, е 47.94 лв. за мегаватчас, достигната за 3.00 ч., а най-високата е 163.27 лв. за мегаватчас - за 20.00 часа. Данните от БНЕБ показват, че са продадени общо 20 275.20 мегаватчаса електроенергия. Енергийната борса вчера затвори при средна цена 147.67 лв. за мегаватчас. В сегмента \"пазар в рамките на деня\" за днес, 10 декември, БНЕБ отчита до момента общ търгуван обем от 356.60 MWh.", "date": "2018.12.10", "title": "Енергийната борса затвори при средна цена 90.44 лева за мегаватчас"}
{"url": "https://www.24chasa.bg/novini/article/7192967", "text": "Гражданите трябва да следят за наличието на контролни пластини на закупените елхи- съветват от Североизточно държавно предприятие, което стопанисва държавните гори в четирите области Варна, Добрич, Търговище и Шумен. Всяка пластина е с индивидуален сериен номер и е закрепена под второто разклонение на клоните от върха на дръвчето. Пластмасовите пластини са бели, имат правоъгълна или овална форма и са захванати към ствола с лента. Индивидуалният номер се състои от една главна буква и шест цифри и е вписан и в превозния билет на търговеца, закупил дръвчетата на едро. Поставянето на пластини не е задължително за елхите, които са със закрита коренова система в контейнери. Превозен билет, в който да са описани подробно вида и количеството, се изисква от търговците, включително и за продажбата на клонки от дрян или други иглолистни и широколистни дръвчета. Около 4000 елхи имат готовност да предоставят горските и ловни стопанства към предприятието. Една четвърт от дръвчетата ще бъдат със закрити корени. Цените варират в зависимост от вида и размера на елхите. В Добричко те ще се предлагат от стопанствата в Добрич, Балчик и Тервел. Експертите препоръчват всички, които си купят живо коледно дръвче, да се погрижат за неговата плавна адаптация. Елхичката в контейнер не бива да се внася веднага в топла стая. Като начало трябва да се постави в хладно помещение или на балкона, а после да се държи далеч от отоплителни уреди. Необходимо е да се полива редовно, съветват още специалистите и напомнят, че време за климатизация трябва да се предвиди и преди засаждането сред природата, защото дръвчето с прокарали нови и свежи връхчета лесно може да измръзне при ниски температури.", "date": "2018.12.10", "title": "Около 4000 елхи предлагат за Коледа в Добричко"}
{"url": "https://www.24chasa.bg/novini/article/7192937", "text": "Безпрецедентен скандал в общинската управа от няколко дни тресе Мездра и извади наяве скритата досега война между председателя на общинския съвет Яна Нинова и кмета на железничарския град Генади Събков. Преди седмица без никакво правно основание и мотиви градоначалникът на Мездра наредил устно на началничката на дирекцията \"Финанси, икономика и проекти\" да изключи от ведомостта за ноемврийските заплати шефката на общинския съвет. Напрежението между избрания с листата на БСП кмет и председателя на общинския съвет ескалира, след внасяне на докладна записка в средата на ноември, чрез която Генади Събков иска от общинските съветници да одобрят тегленето на нов банков кредит в размер 1,7 млн. лв. За бъде прието предложението пък кмета оказва дни наред постоянен натиск над действителния си шеф според закона Яна Нинова, за да убеди съветниците да гласуват дългосрочния заем за изправената пред финансови трудности община Мездра. Конкретно пък парите били нужни, за да може да бъде погасен стар безлихвен дълг към финансовото министерство. Повечето общински съветници в Мездра обаче напомнят, че още през 2016 г. те са гласували този дълг да бъде покрит от 2,6 млн. лв. възстановено ДДС на общината по изпълнен проект за реконструкция и изграждане на В и К мрежа и пречиствателна станция за отпадни води през 2014 г. Парите обаче са похарчени, дългът остава неизплатен, а Събков не получава подкрепата на Нинова за пореден кредит. Заради едноличното решение на кмета да спре месечното трудово възнаграждение на Нинова, шефката на съветниците сезира прокуратурата и обвини Генади Събков в самоуправство и опит за диктат над общинските съветници.", "date": "2018.12.10", "title": "Кмет спря еднолично заплатата на председателка на общинския съвет в Мездра"}
{"url": "https://www.24chasa.bg/novini/article/7192977", "text": "Румънските власти съобщиха, че броят на бебета, диагностицирани с устойчива на антибиотици бактерия в родилен дом в Букурещ, е достигнал 39, предаде Асошиейтед прес. Ралука Александру, говорител на  , днес заяви, че изследванията са потвърдили, че 39 бебета са заразени със златист стафилокок. Това е три пъти по-голям брой от диагностицираните бебета миналия месец. Здравният министър Сорина Пинтя заяву, че ще реши по-късно тази седмица дали да остави болницата затворена. Бебетата са хоспитализирани в три болнични заведения в Букурещ. Бактерията златист стафилокок (Стафилококус ауреус) често живее върху кожата или в носа, без да дава симптоми. Тя може да стане по-опасна, ако навлезе в кръвообращението, защото може да унищожи сърдечни клапи или да предизвика други заболявания. Микробиолозите казват, че 30 процента от хората са дългосрочни преносители.", "date": "2018.12.10", "title": "39 румънски бебета - заразени с резистентна на лекарства бактерия"}
{"url": "https://www.24chasa.bg/novini/article/7193156", "text": "Никой не желае увеличаване на напрежението, заяви вицепремиерът Екатерина Захариева пред български журналисти в кулоарите на Съвета на ЕС по външни работи в Брюксел, предаде БТА. Призоваваме за незабавно освобождаване на задържаните моряци и плавателни съдове, добави тя по повод събитията в Керченския проток. Общият призив бе за възстановяване на свободното корабоплаване през протока и в Азовско море, добави тя. Вицепремиерът посочи, че Съветът е призовал да не се отлагат президентските избори в Украйна догодина и да се спазват човешките права, независимо от обявеното военно положение в отделни региони. За момента няма информация за нарушаване на човешките права, отбеляза тя.", "date": "2018.12.10", "title": "Захариева за конфликта между Украйна и Русия: Никой не иска увеличаване на напрежението"}
{"url": "https://www.24chasa.bg/novini/article/7193186", "text": "Няколко дни се укривал в Гърция 42-годишният Светослав Каменов, обвинен за убийството на рейнджърката Десислава Стоянова от Карловската бригада. Това стана ясно в пловдивският окръжен съд, който наложи постоянен арест на задържания. По думите на прокурора Петър Петров на 29 ноември Каменов и Стоянова се отправили към вилната зона на Сопот и влезли в едноетажна постройка, собственост на родителите на арестувания. До там ги превозил приятелят на Светостлав Стоян Чопанов. След като ги оставил, си тръгнал. Рейнджърката и бившият военнослужещ Каменов прекарали часове в къщата. Двамата се познавали от сержантското училище във Велико Търново, където той помагал на Десислава в обучението й. Негови познати го описват като рамбовец, тъй като бил подготвен да оцелява в извънредни ситуации. Имал зад гърба си три задгранични мисии в Ирак и Афганистан. Във фаталната нощ Светослав и Десислава започнали да се разправят за фиата й, който тя му дало по-рано, за да го ремонтира. Той обаче го закарал в автоморга край Сопот, а на нея обяснил, че е пукнат двигателят на автомобила. Уговорил се със собствениците да му платят 315 лева, но трябвало да предостави документите на колата. Десислава носела книжата и те са намерени в постройката в Сопот. В съдебната зала не стана ясно какво точно се е случило между двамата, което е довело до убийството. Прокурорът Петров обясни, че причина за смъртта е висока шийна травма и прекъсване на гръбначния мозък. Пред свидетели Каменов обяснил, че хванал Десислава за врата, нещо изпукало, имало и кръв. Според обвинителя на следващата сутрин - 30 ноември, Каменов посетил в София бившата си приятелка Вера Костова. Но след спор с нея напуснал жилището и се насочил към Благоевградско. Пеша пресякъл зелената граница и се озовал в Гръцко. На 7 декември се завърнал в България и се насочил към Зверино. Поискал от бившата си съпруга Надя Каменова да разговаря с брат й Ивайло Димитров, който е полицай. Трябвало да му каже нещо. Двамата се разбрали да се срещнат в гориста местност. Димитров обаче предупреди двама свои колеги. Каменов обяснил, че е извършил убийство, а трупът прибрал в ракла под дивана, като забил две видии в седалката, за да не се отваря. Светослав посочил мястото на деянието, там бил открит и трупът. \"Искам по-лека мярка, домашен арест\", заяви задържаният. И не пожела да говори в лична защита. Служебната му адвокатка заяви, че всички разпитани свидетели не са преки очевидци. Не било посочено между Каменов и рейнджърката да е имало сексуална връзка. Определението на окръжния съд подлежи на обжалване.", "date": "2018.12.10", "title": "Вратът й изпука, имаше кръв, признал задържаният за смъртта на рейнджърката"}
{"url": "https://www.24chasa.bg/novini/article/7193196", "text": "Служители на Европол с опит в областта на борбата с тероризма и с организираната престъпност ще бъдат изпратени на различни места в североизточната гръцка област Еврос и на летищата в района през следващите месеци, за да засилят проверките на нелегалните мигранти, които влизат през сухопътната граница с Турция, и да съберат информация за организираните престъпни групи, съобщава в. \"Катимерини\", цитиран от БТА. Инициативата беше одобрена по време на среща на 26 ноември на началника на гръцката полиция Аристеидис Андрикопулос и изпълнителния директор на Европол Катрин де Бол. Предстои скоро да бъде подписан план за действие, в който ще бъдат уточнени детайлите. Има сериозни безпокойства във връзка с увеличаването на мигрантите, влизащи в Гърция през сухопътната граница с Турция през последните месеци, отбелязва изданието.", "date": "2018.12.10", "title": "Европол ще помага в борбата с нелегалната миграция в Северна Гърция"}
{"url": "https://www.24chasa.bg/novini/article/7193226", "text": "Британската министър-председателка Тереза Мей каза днес, че отлага планираното за утре вечер гласуване в парламента за постигнатото от нея споразумение за Брекзит с Брюксел. Очакваше се, че то ще бъде отхвърлено от депутатите със значително мнозинство, предаде Ройтерс, цитирана от БТА. \"Ясно е, че въпреки наличието на широка подкрепа за много ключови аспекти от споразумението, остават повсеместни и дълбоки опасения по един въпрос - предпазният механизъм за Северна Ирландия\", каза Мей, цитирана от Асошиейтед прес. \"Затова ще отложим насроченото за утре гласуване, за да не разделяме парламента в този момент.\" Тя отново заяви, това споразумение с ЕС е \"най-доброто постижимо чрез преговори\" и напомни на депутатите, че всяко споразумение за Брекзит би изисквало компромис. А после директно попита дали този парламент наистина иска да има Брекзит и дали депутатите не желаят да отворят отново болезненото политическо разделение в страната, поставяйки под въпрос вота на британския народ от 2016 г. за излизане от Европейския съюз.                                                                                                                                                                                                                                                                                                                       ", "date": "2018.12.10", "title": "Мей: Гласуването на споразумението за Брекзит се отлага (На живо)"}
{"url": "https://www.24chasa.bg/novini/article/7193218", "text": "Тристакилограмова мечка бе блъсната на шосе в Централна Румъния през изминалата нощ, предаде агенция Аджерпрес. Двата автомобила, които са блъснали мечката на пътя между Брашов и Прежмер, са с нанесени щети, съобщи Окръжният инспекторат на полицията, информира БТА. На 9 декември около 23,20 ч. 36-годишен мъж, италиански гражданин, който управлявал автомобил по пътя между Брашов и Прежмер, е блъснал близо 300-килограмова мечка, която се намирала на пътното платно. В резултат на удара мечката е отскочила и е ударила друг автомобил, движещ се в насрещното платно, управляван от 21-годишен мъж. Животното е починало и е предадено на местната ловна асоциация. Мечки излизат на пътища и в съседния окръг Сибиу. От местната пътна дирекция бият тревога, че положението с мечките е излязло извън контрол. От началото на годината на магистрала А1 в Сибиу автомобили са прегазили три мечки, а четвърта е била ударена, но е избягала. Все по-често мечки навлизат и в райони, където живеят хора, обяви по-рано тази година министерството на околната среда и предложи част от тях да бъдат отстреляни. По данни на министерството през 2016 г. в Румъния е имало между 6050 и 6640 кафяви мечки, а оптималният брой е 4000 от \"екологична, социална и икономическа гледна точка\". Правозащитни организации критикуваха плановете за намаляване на популацията на мечките, а румънският клон на Световния фонд за дивата природа (WWF) заяви, че предложението противоречи на правилата на Европейския съюз за \"строго защитените видове\".", "date": "2018.12.10", "title": "Удариха 300-килограмова мечка на шосе в Централна Румъния"}
{"url": "https://www.24chasa.bg/novini/article/7193228", "text": "Искаме признаване на историята такава, каквато е, заяви вицепремиерът Екатерина Захариева по повод отношенията между България и Македония. Тя коментира този въпрос пред български журналисти в кулоарите на Съвета на ЕС по външни работи в Брюксел. По нейните думи подписването на Договора за добросъседство не означава, че всичко е свършено, а това е началото на процеса и работата. Вицепремиерът посочи, че българският национален интерес предполага Македония да бъде в НАТО и да започне преговори с ЕС за присъединяване. Захариева призова за резултати от работата на българо-македонската комисия от историци, предава БТА. Тя изрази очакването комисията да достигне до някакви общи позиции по отношение на историята, още повече тогава, когато има автентични източници - автобиографии, писмени следи. Не искаме нищо необичайно, искаме истината за историята на двете държави, добави Захариева. Мнозинството държави в ЕС констатираха, че пътят и мотивацията за реформи е европейската перспектива на всички страни от Западните Балкани. Имаше призив за изпълнение на реформите, допълни тя по повод днешното заседание на външните министри. На заседанието нашата страна е призовала за начало на преговорите с ЕС за присъединяване на Македония и Албания догодина, както бе решено в Люксембург през юни. Вицепремиерът е отбелязала, че е необходимо изпълнението на двустранния договор между София и Скопие. Изрично изискване на България е, ако се вземе решение за начало на преговори, изрично условие е изпълнението на всички поети ангажименти по отношение на добросъседството, каза тя. Никоя от европейските държави не желае да внесем нашите проблеми в ЕС и те да станат причина понякога за вътрешни противоречия. Нерешени въпроси не бива да остават преди членство в ЕС. Преди започване на преговорите по всяка глава има задължение за съгласие на всички държави от ЕС, поясни вицепремиерът.", "date": "2018.12.10", "title": "Захариева за отношенията България-Македония: Искаме признаване на историята такава, каквато е"}
{"url": "https://www.24chasa.bg/novini/article/7193255", "text": "Две жени бяха откарани в болница, след като пожар пламна на тавана на 5-етажна кооперация в Благоевград, предаде  Сигналът за пламъците е бил подаден минути след 14 ч., като огънят е тръгнал от таванската стая, обитавана от пострадалите. По първоначални данни те са вдишали дим. Четири екипа огнеборци и няколко линейки бяха изпратени на мястото на инцидента. Наложи се влизането на пожарникари с противогази и изпращането на автостълба.", "date": "2018.12.10", "title": "Две жени пострадаха при пожар в Благоевград"}
{"url": "https://www.24chasa.bg/novini/article/7193180", "text": " Преди седмица Специализираният наказателен съд (СНС) разсекрети разговорите между отстранената кметица Десислава Иванчева и заместничката й Биляна Петрова, уличени заедно с бившия кмет на района Петко Дюлгеров в искането на подкуп в размер на половин милион евро от строителния предприемач Александър Ваклин, като започна изчитането на стенограмите. От тях се разбира, че прилагането на СРС е започнало през първата половина на месец февруари 2018 г. и продължава над два месеца, като приключва с арестите на триото, предаде  . С разрешение на съдия, службите са подслушвали телефоните на Александър Ваклин, Десислава Иванчева, Биляна Петрова и Петко Дюлгеров. Като веществени доказателства по делото, освен аудио-записи на телефонни разговори, има и заснети с фотоапарат и със скрита камера срещи, включително и такава, на която са Десислава Иванчева, Биляна Петрова и Александър Ваклин. СРС-та показват, че Дюлгеров активно е посредничил между строителя и общинското ръководство на \"Младост\". Има десетки разговори на Дюлгеров с Ваклин, в част от които се говори за плащания срещу поемане на ангажимент всички нужни документи за строителството да се придвижат от кметицата и нейната заместничка. При една от документираните срещи, проведена на 23 март в заведение на ъгъла на бул. \"Мария Луиза\" и бул. \"Тодор Александров\", в която участват Петко Дюлгеров и Александър Ваклин, двамата говорят за конкретните суми, срещу които Десислава Иванчева се е съгласила да издаде разрешението за строителство и последващите документи, а именно 20 евро на квадратен метър. Дюлгеров и Ваклин коментират и възможността за намаляване на искания подкуп с 50% и с оглед на голямата квадратура на строежа. В телефонен разговор, проведен на 31 март, Дюлгеров обявява и комисионната, която ще иска за себе си – между 15 и 20%. През двата месеца, в които Ваклин е уверяван, че пречките му с документацията ще се решат, ако си плати и съответно приеме да направи дарение – като изгради детска площадка, строителят търси гаранция, че това ще се случи. Мнителността му се засилва особено след като на няколко пъти предаването на подкупа се отлага. Забавянето е обяснено от Дюлгеров със страх на Иванчева, че може да е обект на разследване. В крайна сметка се стига до среща на Ваклин с кметицата на \"Младост\" и заместничката й. В началото на разговора, проведен след работно време в общината, присъства и трети човек, служител в районната администрация. В конкретната стенограма той е посочен като \"мъжът\". Ваклин, Иванчева и Петрова разговарят на 13 април, четири дни преди предаването на подкупа. Срещата им е документирана с аудио и видео записи. А едно от първите неща, които Иванчева обяснява на Ваклин е механизма на дарение. От следващите коментари на Десислава Иванчева се разбира, че Ваклин далеч не е изключение, а всеки строителен предприемач, решил да строи в \"Младост\", бива принуждаван \"да дарява\". В хода на разговора се разбира и защо Иванчева не е поискала директно подкупа от Ваклин. По повод строителството на офис сграда в \"Младост 4\", Иванчева посочва, че тя лично не разговаря с инвеститорите. След като чиновникът от общинската администрация е напуснал срещата, провеждана в кабинета на кмета на \"Младост\", Иванчева и Петрова без никакви задръжки обясняват на Ваклин и към кого точно трябва да се обърне за изграждането на детската площадка. След като \"дарението\" е изяснено, идва момент, в който Иванчева дава да се разбере, че е останала много разочарована от входирана преди месеци от адвокат на Ваклин молба за издаване на разрешение за строителство в Столична община. Ваклин се принудил да предприеме тази стъпка, тъй като в продължение на месеци, още през 2017 г., документацията на неговата фирма са били стопирани от управата на Район \"Младост\". В рамките на разговора, Иванчева изпада в противоречие. Първоначално тя демонстрира, че дори не помни името на Ваклин, докато после да се разбере, че знае и за други парцели из \"Младост\", които са собственост на инвеститора. В крайна сметка се оказва, че познанията на бившата кметица за градоустройството са я подвели и става въпрос за няколко парцела на едно и също място. Към края на срещата на 13 април задръжките на Иванчева и Петрова тотално са паднали и те директно обясняват на Ваклин колко ниски са възнагражденията в общинската администрация, за сметка на високите заплати в строителния сектор и големия интерес за нови обекти у инвеститорите. Срещата приключва по начина, по който е започнала, без размяна на любезности. Биляна Петрова се обръща към Ваклин с думите: \"...разбрахме се, да сте спокоен...\" Няколко дни преди да се види \"лице в лице\" с Александър Ваклин, на среща между Десислава Иванчева, Биляна Петрова и Петко Дюлгеров, кметицата на \"Младост\" е обявила начина, по който очаква да се извърши плащането на подкупа: \"С Ваклин на три по седемдесет и пет...\" Източник: Правен свят", "date": "2018.12.10", "title": "Появиха се разговори, записани със СРС по делото Иванчева, вижте ги"}
