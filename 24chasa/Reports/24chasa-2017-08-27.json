{"url": "https://www.24chasa.bg/novini/article/6411743", "text": "Пожар гори в района на местностите Бармук баир и Батмиш, съобщиха от пресцентъра на Министерство на отбраната. По искане на областния управител на Сливен военнослужещи от състава на Сухопътните войски се включиха в овладяването и потушаването на пожара между местностите Бармук баир и Батмиш край град Сливен. „По пожара се работи от сутринта. В погасителните дейности участват над 30 пожарникари, около 20 горски служители, на място са 3 автомобила. Към момента няма данни за хората в близките населени места“, поясни комисар Тошко Бързилов, началник на „Национален оперативен център“ към ПБЗН. Модулната група, която е в състав от 25 военнослужещи от военно формирование 22 220 – Сливен се е отправила към района на пожара в 13.00 часа.", "date": "2017.08.27", "title": "Пожар гори в района на местностите Бармук баир и Батмиш край Сливен"}
{"url": "https://www.24chasa.bg/novini/article/6411711", "text": "Мъж, заподозрян, че е ограбил инкасо автомобил в Мюнхен, е бил арестуван в петък вечер в Унгария, докато се опитвал да мине пеша на територията на Сърбия, съобщи сръбската телевизия РТС, цитирано от БТА. Според германския в \"Билд\" заподозреният е 26-годишен сръбски гражданин. Германската полиция съобщи, че в четвъртък сутринта от инкасо автомобил са откраднати няколкостотин хиляди евро. Разследването показало, че обирът е извършен от шофьора на автомобила - сръбски гражданин, живеещ в Дахау - при превоз на пари в банка. Когато колегите му влезли в банката, шофьорът избягал с колата. По-късно той взел парите и изоставил автомобила. Според в. \"Зюддойче цайтунг\" той е задигнал близо милион евро. Полицията преследвала беглеца с хеликоптер и с полицейско куче. Разпространен бил и призив към гражданите да сигнализират, ако го забележат. Накрая в петък вечерта крадецът бил арестуван в Унгария при опит да премине в Сърбия.", "date": "2017.08.27", "title": "Сърбин, заподозрян за обир в Германия, се опитал да влезе пеша в Сърбия"}
{"url": "https://www.24chasa.bg/novini/article/6411717", "text": "Между 8 и 10% средно по-скъпи наеми на жилища в София, сочат данните на брокерите на недвижими имоти. През последната година най-много са поскъпнали квартирите в „Студентски град”, разказва  . Бумът на наемането в София е през август и септември, казват експерти. Първо, защото идват студентите, а втората причина са хората, които са избрали новото работно място да е в столицата. 500 лева за наем е сумата, която приляга най-добре на джоба на българина според наблюденията на брокери. Най-благоприятно е да наемаме през пролетта, а най-желаните квартали в столицата са източните.", "date": "2017.08.27", "title": "Наемите на жилища в София се увеличават, най-скъпи в \"Студентски град\""}
{"url": "https://www.24chasa.bg/novini/article/6411725", "text": "Тропическата буря Пакхар достигна днес крайбрежните райони на южната китайска провинция Гуандун, като донесе проливни дъждове и вятър, чиито пориви достигат 33 м/с, предаде ТАСС, цитирано от БТА. Движението по скоростните магистрали е спряно, затворени са правителствените учреждения, училищата и местата, където се събират много хора, съобщава агенция Синхуа. Основната сила на стихията се стовари върху крайбрежната зона между градовете Янцзян и Шънчжън. Поради бурята властите на островната провинция Хайнан бяха принудени временно да прекратят морските и жп превози от и към континента, а над 24 000 рибарски кораби се прибраха в пристанищата. Очаква се през следващите дни бурята да продължи да се движи навътре в континента, като постепенно ще отслабва. Проливни дъждове се очакват в провинции Гуандун, Хайнан, Фуцзян и автономният район Гуанси-Чжуан. Днес китайският метеорологичен институт понижи нивото на опасност от тайфун до жълто - втората степен по четиристепенната скала. Пакхар е 14-ата тропическа буря за този сезон. При преминаването на бурята през Хонконг и Макао бяха ранени 62 души, съобщава Франс прес. Пакхар достигна региона, докато екипите за спешна помощ и разчистване все още отстраняваха последствията oт преминаването на тайфуна Хато преди няколко дни. Бурята доведе до отмяната на 206 полета, 471 полета бяха отложени, а 44 бяха отклонени, съобщава хонконгското летище. Анулиране на полети и значителни закъснения се очакват до понеделник. Всички фериботни услуги в Хонконг също бяха отменени. Тази сутрин потъна китайски товарен кораб, но всичките 11 членове на екипажа бяха спасени.", "date": "2017.08.27", "title": "Тропическата буря Пакхар достигна до Южен Китай"}
{"url": "https://www.24chasa.bg/novini/article/6411732", "text": "Два вертолета Ми-17 от състава на Военновъздушните сили се включиха днес, 27 август, в гасенето на големия горски пожар в района на Кресненското дефиле, съобщиха от пресцентъра на Министерството на отбраната. Първият вертолет излетя в 09.54 ч. и след три часа работа във въздуха се завърна в авиобаза Крумово за презареждане. Вторият Ми-17 се включи в операцията по потушаването на огнената стихия в 11.14 ч. и към момента продължава да облива с вода горящите участъци от въздуха. По искане на областния управител на Сливен военнослужещи от състава на Сухопътните войски се включиха в овладяването и потушаването на възникнал пожар между местностите Бармук баир и Батмиш край гр. Сливен. Модулната група, която е в състав от 25 военнослужещи от военно формирование 22 220 – Сливен се е отправила към района на пожара в 13.00 часа.", "date": "2017.08.27", "title": "Два вертолета се включиха в гасенето на пожара в района на Кресненското дефиле"}
{"url": "https://www.24chasa.bg/novini/article/6409849", "text": "Пеша прекоси България бившият депутат от ДПС и екс зам.-министър на икономиката, енергетиката и туризма и настоящ член на Фискалния съвет Юнал Тасим. За 18 дни той извървя най-трудния планински маршрут у нас - от връх Ком до нос Емине. 650 км по билото на Стара планина. “Това беше едно от най-големите изпитания в живота ми. Обичам България и много исках да я прекося от край до край пеша. Направих го по най-хубавата част - по билото на Стара планина”, гордее се днес Тасим. Той е запален по планините много отдавна. Преди 5 г. заедно с Румен Овчаров от БСП си направиха нетрадиционен подарък за юбилеите, като изкачиха заедно най-високия връх в днешна Турция - Арарат (5165 м). Всяка събота и неделя, когато е в София, Тасим изкачва Черни връх със съпругата си Мукатес. А от години всяко лято завършва със семеен ритуал - за около 10-ина дни изкачват последователно петте най-високи върха в България - Черни връх, Мусала, Ботев, Вихрен и Мальовица.  Когато графиците им позволяват, компания им правят и двете им дъщери, които живеят в чужбина - голямата Айлин работи и е омъжена в Германия, а малката Айнур е в Швейцария. Тази година обаче Тасим сбъдна мечтата си да мине по най-трудния, но и най-емоционален маршрут в България. Някои го наричат българското Камино, но планинари казват, че в сравнение с Ком - Емине испанската поклонническа пътека е направо за деца. Билото на Стара планина е изключително трудно за вървене заради голямата денивелация - от 500 до 1500 метра на ден, особено в Западния и Централния Балкан, разказва Тасим. А това е много - все едно да тръгнеш пеша от храма “Св. Ал. Невски” до Черни връх. Той отдавна мечтаел за това пътешествие, но все не се решавал. До тази година. Започнал с усилени тренировки - в началото се качвал на Черни връх само в събота и неделя, след това зачестил - през ден. Но не с лифта, а пеша от центъра на “Драгалевци”. И така до 20 юли, когато от връх Ком тръгва с група от 47 души, организирани от Българската федерация по туризъм. 18 дни, в които се върви по 12-14 часа всеки ден. Изминават дневно по 35-40 км. Трудно е, но групата бързо се сближава и всички много си помагат един на друг, за което Тасим им е благодарен днес. “Имах нелошо самочувствие за планинар, но по време на прехода разбрах, че имам какво още да уча”, споделя той. Като например това, че в планината на човек му трябват много малко неща. Човек променя философията си, погледа към живота, и разбира колко сме материално зависими в ежедневието, допълва той. А вечер в хижите се радвал на 4-5 минути под душа, което си е суперлукс. Както и на всяка минута, в която може да си опъне краката, защото сутрин в 6 без 1 минута групата тръгва и никого не чака. Правилата, наложени от водача - 76-годишния Начо Иванов, се спазвали стриктно. Той е легенда и води групи по този маршрут от 50 г. по 3 пъти на годината - 2 пъти през лятото и веднъж през зимата. “Той знае цялата география и история на България и на всяко хълмче по пътя”, разказва Тасим. Познавал и всяко изворче, а най-важното в планината е да знаеш къде има вода. По пътя групата имала няколко много трудни момента. “Нашите планини имат особеност - в алпийската част при дъждове и бури човек може да бъде обект на мълнии. Има няколко върха, които притеглят светкавици, защото в тях има желязна руда - Безбог и Вежен, те стават като гръмоотвод. И точно на 100 м преди Вежен ни заваля градушка, светкавиците падаха на метри от нас. И така два часа и половина. Беше много страшно, всички си мислехме, че няма да оцелеем. Водачът наложи бързо темпо и за първи път не ни даде да спрем на върха, за да ни изтегли в ниското. За щастие, се размина”, разказва Тасим. Другото рисково място било при изкачването на връх Ботев. Избрали най-трудния път - през Амбарица и Купените, като през цялото време валяло и гърмяло. “Спряхме на заслона преди върха - всички бяхме много мокри, обувките ни джвакаха. Обядвахме и щем - не щем, пак трябваше да ги обуем, нищо, че са мокри. А температурата 3-4 градуса - ако остане така човек, без да ходи, ще замръзне”, казва ексдепутатът. Но се движили по-енергично и на никого нищо му нямало. А на върха времето рязко се променило и слънцето изгряло. В началото Тасим тръгнал с болки в колената, после му се разранили краката и изпитвал болки при вървене, но до края на пътя отминали. На моменти бил толкова уморен, че вървял само от воля. Затова и бил изключително горд, когато стигнали нос Емине.  И безкрайно щастлив, когато с раницата и щеките се озовал на плажа. За преживяването си Тасим е получил грамота, която ще окачи на стената в хола си.  А вече планира и следващото приключение - догодина целта му е най-високият връх в Кавказ - Елбрус (5642 м). А по-дългосрочно планира да изкачи и Килиманджаро и Монблан.", "date": "2017.08.27", "title": "Юнал Тасим мина пеша 650 км от Ком до Емине"}
{"url": "https://www.24chasa.bg/novini/article/6411735", "text": "Мъж на 30 години е бил арестуван днес в западен Лондон във връзка с  , съобщи британската полиция, цитирана от световните агенции. Той е задържан под стража, тъй като е заподозрян за участие в планирането, подготовката и за подбуждане към нападението, предаде БТА. Скотланд ярд съобщи, че в момента се извършват обиски в западен Лондон като част от следствието. Трима полицаи бяха леко ранени в петък вечерта, докато арестуваха 26-годишен мъж, който подкарал колата си към полицейски ван в район с ограничен достъп пред резиденцията на кралицата. Свикове \"Аллах Акбар!\" мъжът посегнал да извади сабя с 1,2 м острие изпод седалката до шофьора. Той бил неутрализиран с лютив спрей. Никой друг освен терористът и тримата полицаи не пострада при инцидента. Атаката беше извършена два часа след нападение с нож срещу военни в Брюксел. Нападателят - белгиец от сомалийски произход, беше убит при атаката, за която отговорност пое \"Ислямска държава\".", "date": "2017.08.27", "title": "Задържаха втори заподозрян за нападението срещу полицаи пред Бъкингамския дворец"}
{"url": "https://www.24chasa.bg/novini/article/6411695", "text": "Подновяват се протестите срещу беззаконието в циганската махала в Асеновград, каза за  „Фокус“  Миа Сердарева от Инициативния комитет на протестиращите. По думите ѝ все още няма яснота колко души ще подкрепят протеста, който ще се проведе тази вечер. „Искаме равни права и задължения за всички. Съществува фалшива реалност вече 27 години, всичко е на приказки, а реално нещата стоят иначе. Обещаха, че жителите в циганската махала, които не са регистрирани в Общината, ще бъдат изселени. Такова нещо не се е случило, няма и да се случи“, добави Сердарева. Според нея откритата преди дни полицейска приемна в кв. „Лозница“ няма да реши проблема, тъй като петимата полицейски служители, които ще работят там, са недостатъчни. Поредният протест започва в 19.00 часа днес пред паметника на Цар Иван Асен II и се очаква да бъде подкрепен от народната певица Валя Балканска. По-късно шествието на протестиращите ще се насочи по пътя Асеновград - Смолян. Очаква се протестиращите да блокират за кратко движението в района на разклона за Асеновата крепост.", "date": "2017.08.27", "title": "Подновяват протестите в циганската махала в Асеновград"}
{"url": "https://www.24chasa.bg/novini/article/6411701", "text": "Бившият шеф на Пето управление в македонското вътрешно министерство Горан Груйовски, който е издирван от властите, се криел под фалшива самоличност, съобщи македонската телевизия ТВ21, позовавайки се на източници от министерството. Груйовски от два месеца се издирва с червена бюлетина на Интерпол, съобщи БТА. Според министерството той използвал и фалшиви документи за самоличност на името на Владимир Варелов. Интерпол го издирва и под двете имена. Груйовски е един от двамата обвиняеми за масово подслушване на граждани в Македония и по-късно унищожаване на апаратурата за подслушване. Другият обвиняем по случая, Никола Бошковски, също се укрива от правосъдието", "date": "2017.08.27", "title": "Обвиняем за незаконно подслушване в Македония се криел под фалшива самоличност"}
{"url": "https://www.24chasa.bg/novini/article/6411704", "text": "Улична библиотека „отвори врати” във Варна. Ползването на книгите в нея е напълно безплатно, не е и нужна регистрация, разказва  . Автори на проекта са трима младежи от града. Книгите в уличната библиотека са дарени от хората. Всеки читател е свободен, ако реши, дори да си вземе книга у дома. Все пак би било добре да остави друга на нейно място. Уличната библиотека събира около 900 книги. Бързо след отварянето й половината капацитет беше запълнен. Вдъхновен от идеята Станимир Йорданова донесе близо 100 книги. Библиотеката няма работно време, нито пък охрана. Нейни собственици на практика са всички варненци и гости на града.", "date": "2017.08.27", "title": "Улична библиотека „отвори врати” във Варна"}
{"url": "https://www.24chasa.bg/novini/article/6411706", "text": "Терористите, които се съгласиха на прекратяването на огъня в района около сирийско-ливанската граница, предадоха на отряди на ливанската шиитска групировка „Хизбула“, телата на четири бойци, а също така са освободили един човек, който е бил хванат в плен, по време на операции в сирийската пустиня, в които „Хизбула“ участва като съюзник на сирийската правителствена армия, предаде ТАСС, позовавайки се на информация от ливански медии. Джихадисти, принадлежащи към терористическата групировка Ислямска държава, бяха обкръжени в планински район край границата между Ливан и Сирия и се съгласиха на примирие. Според условията на сделката, те ще бъдат изведени от местността и ще бъдат ескортирани до сирийската провинция Дейр-ез-Зор, предаде\"Фокус\". В края на юли, в покрайнините на ливанския град Ерсал (на ок. 90 км от Бейрут) шиитски отряди разгромиха банди на терористичната групировка „Джебхат ан Нусра“ и ги заставиха да капитулират. Повече от хиляда бойци бяха изведени от Ливан и изпратени в сирийската провинция Идлиб.", "date": "2017.08.27", "title": "Терористи предадоха на „Хизбула“ един пленник и телата на загиналите в Сирия техни бойци"}
{"url": "https://www.24chasa.bg/novini/article/6411708", "text": "Вицепремиерът и говорител на турското правителство Бекир Боздаг заяви, че „някои имат комплекс по отношения на президента и лидер на управляващата Партия на справедливостта и развитието (ПСР) Реджеп Тайип Ердоган”, предаде информационната агенция Догу хабер ажансъ (ДХА), цитирано от \"Фокус\". „Това се наблюдава в някои политически партии в Турция. Виждам, че те имат вътрешни терзания и им тежи. В смисъл такъв - казват си: „Де и ние да имахме такъв лидер на нашата партия”. Виждате го всички това. Точно поради тази причина започна и имитацията на Ердоган; наблюдава се в действията на лидера на основната опозиционна Народнорепубликанска партия (НРП) Кемал Кълъчдароглу. Само че тези работи не стават с имитация. Трябва и малко мая. Иначе само с наливане на вода тази работа не става. Обаче продължават да наливат; да видим – дали ще им се завърти мелницата. Няма да тръгне.”, продължава разсъжденията си турският вицепремиер, цитиран от ДХА.", "date": "2017.08.27", "title": "Турски вицепремиер: Някои имат комплекс от Ердоган – завиждат му"}
{"url": "https://www.24chasa.bg/novini/article/6411645", "text": "Пореден случай на задържане на германски гражданин в Турция бе оповестен от неделното издание на в. \"Билд\", предаде ТАСС. Според вестника в края на април в южната част на Турция е задържан германец, който бил тръгнал на поклонение в Ерусалим. \"Билд\" посочва, че не е известно в какво е заподозрян мъжът, който от края на април е в ареста. Германия му оказва консулска подкрепа, отбелязва изданието, предава БТА. Отношенията между Германия и Турция се влошиха по редица причини, една от които са арестите на германски граждани в Турция и преди всичко на журналиста от в. \"Велт\" Дениз Юджел и правозащитника Петер Щойтнер. По данни на германското министерство на външните работи в момента в Турция има 10 арестувани германски граждани, които са обвинени, че подкрепят тероризма или имат връзка с осуетения опит за преврат в Турция миналата година.", "date": "2017.08.27", "title": "\"Билд\": Турция държи в ареста поклонник от Германия"}
{"url": "https://www.24chasa.bg/novini/article/6411662", "text": "Блокът ХДС-ХСС на германския канцлер Ангела Меркел е загубил един процентен пункт от политическата си популярност, но продължава да води с внушителните 15 процента пред Социалдемократическата партия, предаде БТА. Според резултатите от проучване на социологическата агенция Емнид за консерваторите на Меркел ще гласуват 38 процента от избирателите, а за \"червените\" - 23 процента. Трети по популярност са Лявата партия и Свободната демократическа партия с по 9 процента. За популистите на \"Алтернатива за Германия\", които на изборите на 24 септември ще се опитат за първи път в историята си да влязат в Бундестага, ще гласуват 8 процента, а за Зелените - 7 процента. Допитването е направено сред 1886 германци от 17 до 23 август, предаде ТАСС.", "date": "2017.08.27", "title": "Блокът на Меркел води по рейтинг основния си съперник ГСДП месец преди изборите"}
{"url": "https://www.24chasa.bg/novini/article/6411665", "text": "В една от четирите дискотеки, проверени през изминалата нощ от звеното „Фискален контрол“ в Бургас са укривали оборот, не са издавали касови бележки и е установена разлика в касовата наличност с отчетеното на фискалните устройства. В среднощната акция фискалните агенти се представили за клиенти, като само в едно от проверените нощни заведения продажбата не е била регистрирана съобразно закона. В първия работен ден започва процедура за запечатване на дискотеката, допълват от приходното ведомство. Също през изминалата нощ „Фискален контрол“ провери и всички търговски обекти, намиращи се на Летище „Сарафово“. От 11 проверени данъчно нарушение е открито в един от тях, сочи статистиката на данъчните. Заведението също ще бъде запечатано. Всички останали 10 кафенета, заведения за хранене и сувенири са спазвали изискванията на закона. От началото на лятото инспектори на НАП извършиха близо 25 000 проверки по Черноморието, като 120 обекта бяха запечатани, а на стотици други са издадени актове за данъчни нарушения. От началото на годината в цялата страна са запечатани близо 2000 обекта заради неиздаване на касова бележка. Звеното за фискален контрол, което следи движението на над 1млрд. кг. рискови стоки по границите и във вътрешността на страната също участва в лятната контролна кампания, като освен проверки за отчитане на оборота, контролира борси и тържища, продаващи хранителни и акцизни стоки, както и луксозни автомобили за начисляването на т.нар. данък „уикенд“. От приходното ведомство предупреждават, че независимо от стойността на продажбата, срещу всеки търговец, който не е издал касова бележка, може да започне процедура по запечатване, като средният срок, за който се налага мярката е между 2 и 4 седмици.", "date": "2017.08.27", "title": "НАП: Дискотека в Бургас ще бъде запечатана за данъчни нарушения"}
{"url": "https://www.24chasa.bg/novini/article/6411673", "text": "Бойците на двете групи, които са съюзници в гражданската война в Йемен, са се оттеглили от улиците на столицата на страната – Сана. Те се забъркаха в безпрецедентна престрелка помежду си, в резултат, от която почина полковник от въоръжените сили лоялни на бившия президент Али Абдула Салех, предаде Reuters, цитирано от \"Фокус\". Сблъсъкът между членове на движението на Хутите и лоялисти на могъщия бивш президент на страната, доведоха до смъртта на трима души и отбелязаха най-ниската точка в отношенията между съюзниците, които се сражават с, оглавяваната от Саудитска Арабия, коалиция в гражданската война в Йемен, която продължава вече две години и половина. „Ситуацията е под контрол и въоръжените мъже са изтеглени. Сформирана е комисия, която да разследва инцидента“, заяви за Ройтерс представител на Хутите. Двете групи управляват Северен Йемен и поддържат неспокоен съюз в конфликта, който вече струва живота на повече от 10 хиляди души и причини масов глад и болести.", "date": "2017.08.27", "title": "Войници се оттеглят от улиците на Йемен, след смъртта на полковник"}
{"url": "https://www.24chasa.bg/novini/article/6411507", "text": "Лек автомобил е катастрофирал на автомагистрала „Люлин“ в района на 5-6 км в посока София,съобщиха за „Фокус“ от пресцентъра на МВР. Водачът е леко пострадал. В момента се изчаква Агенция „Пътна инфраструктура“ да разчисти разлива на масло от пътното платно. Поради тази причина движението в участъка е затруднено. „Фокус“ призовава шофьорите да бъдат внимателни, да спазват дистанция и да се движат със съобразена с пътните условия скорост.", "date": "2017.08.27", "title": "Затруднено е движението по АМ „Люлин“ заради катастрофа и разлято масло"}
{"url": "https://www.24chasa.bg/novini/article/6411510", "text": "Колумбийската бунтовническа групировка Революционни въоръжени сили на Колумбия(ФАРК) ще се организира в политическа партия, на организирана конференция в столицата Богота, която започва днес. Това е ключова стъпка за превръщането на левичарската група в гражданска организация, след 50 години на военни действия, предаде Ройтерс, цитирано от \"Фокус\" Шестдневната среща на членовете на ФАРК, които предадоха повече от осем хиляди оръжия на ООН по време на демобилизацията, се очаква да завърши в петък с партийна платформа, чието име все още не е известно. Тя ще се включи в изборите, които трябва да се проведат в Колумбия догодина. Според мирния договор, който те сключиха с правителството през 2016 година, на по-голямата част от бойците на ФАРК беше гарантирана амнистия и възможност да участват в политическия живот на страната. По време на военните действия, през десетилетията, загинаха повече от 220 хиляди души.", "date": "2017.08.27", "title": "Kолумбийските бунтовници ФАРК организират политическа партия"}
{"url": "https://www.24chasa.bg/novini/article/6411514", "text": "Въведена е временна организация на движението за ремонт на северно пътно платно на бул. “Цариградско шосе“, в района на техно парк София, съобщиха от пресцентъра на Столична община. До 24.00 часа днес е забранено влизането на пътни превозни средства по двете пътни ленти от лявата страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда в посока център. Движението се извършва в десните две пътни ленти на булеварда в същия участък. От 00.00 часа на 28 август 2017 г. до 24.00 часа на 30 август 2017 г. се забранява влизането на пътни превозни средства по двете пътни ленти от дясната страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда, в посока център. Движението ще се извършва в левите две пътни ленти на булеварда в същия участък.", "date": "2017.08.27", "title": "Затварят за движение част \"Цариградско шосе“, в района на техно парк София"}
{"url": "https://www.24chasa.bg/novini/article/6411516", "text": "Стотици се събраха снощи в Газа на първата кинопрожекция от повече от 30 години, след като кино Самер беше отворено за една вечер, предаде Франс прес, цитирано от БТА. Построеното през 1944 г. кино беше затворено през 60-те години. На специална прожекция беше показан филмът \"10 години\", разказващ за палестинците в израелските затвори. Присъстваха около 300 зрители, мъже и жени. \"Имаме нужда да живеем като хора, с кина, обществени пространства, паркове\", заяви Джаудат Абу Рамадан, присъствал на прожекцията. В момента в палестинския анклав, управляван от Хамас и подложен от 10 години на пълна блокада от Израел, няма нито едно работещо кино. Снощната прожекция беше символична за усилията за \"връщане към живот на киното в Газа\", заяви Гада Салми, една от организаторките. Другите кина в Газа затвориха постепенно през 80-те години по време на първата палестинска интифада. Ислямистите от Хамас са заподозрени, че през 1987 г. са подпалили едно от кината. \"След това останалите кина се страхуваха да показват филми\", заявява Салми. Според френския историк Жан-Пиер Филию, клонът на \"Мюсюлманските братя\" в Газа, от който произлиза Хамас, е организирал първата си конференция в кино Самер през 1946 година. Снощната прожекция се състоя с разрешението на Хамас.", "date": "2017.08.27", "title": "За първи път от 30 години палестинци отидоха на кино в Газа"}
{"url": "https://www.24chasa.bg/novini/article/6411519", "text": "Спряно е движението на влаковете в участъка при кривия тунел по Кресненското дефиле от тази сутрин. Това каза на брифинг министърът на вътрешните работи Валентин Радев за бушуващия вече четвърти ден пожар в Кресненското дефиле, предаде „Фокус“. „В Кризисния щаб си говорихме за това докъде е стигнала обстановката. В две от местата има все още огнища. Надяваме се днес до края на деня и евентуално утре да останат дежурни, за да доогасят пожара. Но общо взето цялата обстановка е под контрол. В далечината има един пожар и разбира се основният пожар, който започна вчера и нямаше връзка с другите. Той е над кривия тунел при жп спирката. Там ни притеснява много“, заяви Радев. „Вчера чухте от оперативното командване, че изместиха хора. Наложи се буквално да ги извадят от там. Днес продължава битката и основно е там“, добави той. По думите му два вертолета ще помагат допълнително. „Има жива сила и булдозер там. Много е стръмен теренът, говорим за 60-70 градуса буквално. Спрели сме от сутринта движението на влаковете. Надяваме се, че ще ги пуснем, но заради безопасността на спасителите, пожарникарите, тези, които работят в района, е спряно движението. Много се надявам, че всички ще внимават и днес по пътя отдолу при точно този тунел. Като се влиза от София е тъмен изведнъж, да не стане някаква катастрофа. В обратната посока е същото“, каза още министърът на вътрешните работи Само два влака сутринта са били засегнати от спирането на движението в участъка - от Петрич за Дупница и от Дупница за Кулата, съобщиха от БДЖ за \"Фокус\" и добавиха, че към 11 часа движението е възстновено. В района на гарите „Черниче“ и „Кресна“ пътниците са били превозени с автобуси. Около 15 000 дка са засегнатите площи от пожара в Кресненското дефиле, опасността остава, каза още Радев. Относно прекъснатото електрозахранване в района, министър Радев поясни: „Работи се 20-киловолтовия далекопровод да бъде пуснат. Разбрах, че захранването ще бъде пуснато в селата Сенокос и Мечкул“. „В Стара Кресна представители на ЧЕЗ минават по къщите, има някакъв проблем. До края на деня, надяваме се в населените места, вчера обявихме, че хората се връщат, днес да се случи така, че до довечера да имат ток“, поясни Радев. „Засегнатите площи от пожарите са около 15 000 дка, допълнително ще уточним след края на оперативните действия. Загубите, ако трябва да се залесява, са около 12 млн. лв. На място работят хора от 5 министерства. Според експерти за 4 дни да се обработи такова голяма площ и да се овладее пожарът е направо геройство. Обръщам внимание, че не сме приключили. Опасността остава“, допълни вътрешният министър.", "date": "2017.08.27", "title": "Опасността от пожара в Кресненското дефиле остава, спряха влакове"}
{"url": "https://www.24chasa.bg/novini/article/6411565", "text": "През туристическия сезон всички изследвани проби морска вода на плажовете по Добруджанското Черноморие съответстват на здравните изисквания, съобщават от Регионалната здравна инспекция /РЗИ/. За времето от края на юни в крайморските общини Балчик, Каварна и Шабла са анализирани 80 проби, без да са установени нарушения. Инспектирани са всички 30 плажа в областта, осем от които са неохраняеми. От РЗИ са предписали да бъдат оборудвани медицински пунктове на плажните ивици \"Икантълъка\"-1 и \"Икантълъка\"-2 край Каварна. Здравните инспектори са изследвали и 162 проби вода от плувните басейни във ваканционните селища, като при 23 са установени нарушения по микробиологични или физикохимични показатели, а при няколко анализа е имало несъответствия и по двата стандарта. При проверките в 170 плувни басейна е констатирано, че в четири няма спасители и е разпоредено да бъдат назначени. През сезона от РЗИ са издали предписания за спиране от експлоатация на 15 открити плувни басейна, чиято дейност е възстановена след отстраняване на пропуските.", "date": "2017.08.27", "title": "Водата по Добруджанското Черноморие в норма през целия сезон"}
{"url": "https://www.24chasa.bg/novini/article/6411577", "text": "Магистралата между Баку и руската граница в Азербайджан е закрита, заради взрив на оръжеен склад в населеното място Гилязи, съобщава „Фокус“ . В момента, от съседните на склада територии, евакуират хора, съобщи РИА Новости, позовавайки се на думи на очевидци, предадени от местните медии. Преди малко Министерството на извънредните ситуации на Русия и Военното министерство на Азербайджан потвърдиха информацията за взрива. Няма информация за жертви и пострадали. Очевидци споделиха, че от района на взрива се евакуират хора, а магистралата между Баку и руската граница е напълно закрита.", "date": "2017.08.27", "title": "Оръжеен склад се взриви в Азербайджан"}
{"url": "https://www.24chasa.bg/novini/article/6411613", "text": "Електрозахранването в симитлийските села селата Сенокос, Мечкул и Ракитна е възстановено. Токът там бе спрян заради големия пожар, на площ от около 15 хил. дка, който избухна в четвъртък следобед. Екипи на енергото обхождат засегнатите къщи. Очаква се до края на деня да бъде възстановено елзахранването и в другите населени места от района. Без ток продължава да е кривият тунел в Кресненското дефиле по пътя за Гърция. Там също бе спряно захранването заради безопасността на участващите в спасителната акция по ликвидиране на пожара.", "date": "2017.08.27", "title": "Пуснаха тока в селата край големия пожар"}
{"url": "https://www.24chasa.bg/novini/article/6411608", "text": "Полковник от армията, лоялна на бившия президент на Йемен Али Абдула Салех е убит в сблъсък с бунтовните Хути, които са и съюзници на Салех, това е първият сблъсък от подобен тип, за който става известно, предаде АФП. Полковник Халид ал Рида е убит по време на сблъсък в столицата на Сана, съобщиха чрез специално изявление на партия Общ народен конгрес, партията на Салех, предава Фокус. В съобщението не са споменати Хутите, а е отбелязано, че убийците са „група, която не познава морала и не признава клетвите“ – тънък намек за бунтовните хути, които през последните седмици избухнаха срещу Салех, когото нарекоха „предател“ и че „напада в гръб“, което отбеляза покачване на напрежението в бунтовния съюз.", "date": "2017.08.27", "title": "Лоялен на Салех полковник е убит в сблъсък със съюзниците Хути в Сана"}
{"url": "https://www.24chasa.bg/novini/article/6411621", "text": "\"Препоръчвам маршрута от хижа „Алеко“ за възрастните и неопитни туристи, които ще изкачват Черни връх за Деня на туризма\", каза дежурният спасител от Планинската спасителна служба (ПСС) към Българския червен кръст (БЧК) към база „Алеко“ Асен Ангелов в интервю за  „Фокус“ по повод Деня на туризма, в който се очаква около 3000 души да изкачат Черни връх. По думите му маршрутът от хижа „Алеко“ е най-краткият и лек вариант по пътя към Черни връх. „Имам предвид черният път, който зимата е зелена писта.“, каза той. Асен Ангелов допълни, че пътят се поддържа, има маркировка и лек е за преход. Според него възрастните хора най-вероятно подценяват възможностите си. „Според мен понякога желанието им да се качат на върха е по-голямо от възможностите им. Необходимо е сами да си преценят, нямаме контролни функции да спрем някого да прави нещо. Можем само да дадем препоръки, но ако човек не дойде конкретно дотук, за да каже какви са му намеренията и какво иска да прави, няма как да ги контролираме“, каза Ангелов. Според него всеки сам трябва да прецени здравословното и физическо си състояние, както и метеорологичната обстановка преди да поеме за преход в планината.", "date": "2017.08.27", "title": "Експерт препоръча по-лек маршрут към Черни връх за Деня на туризма"}
{"url": "https://www.24chasa.bg/novini/article/6411628", "text": "Двама български граждани загинаха, а други двама бяха ранени, при катастрофа на 26 август 2017 г. на главен път М16 в района на граничен пункт Райка-Оросвар, съобщи унгарската полиция пред българското посолство в Будапеща, информира Министерство на външните работи (МВнР). Дипломатическите ни представители са уведомили близки на загиналите и пострадалите. Загиналите са мъж на 47 г. и жена на 46 г. Ранените са две жени на по 25 г., едната - тежко, а другата по-леко. Двете жени са настанени в болница \"Пец Аладар Мегией Октато Корнац\" в град Дьор. Катастрофата е станала вследствие на сблъсък между лек автомобил с български граждани и туристически автобус с полска регистрация. Служителите на дипломатическото представителство са на разположение на близките и следят ситуацията. Тази катастрофа няма нищо общо със случилата се  Всички близки и роднини, които желаят да получат повече актуална информация могат да го направят на дежурния телефон в посолството в Будапеща: + 36 20 534 4559", "date": "2017.08.27", "title": "Двама българи загинаха, а други двама бяха ранени при нова катастрофа в Унгария"}
{"url": "https://www.24chasa.bg/novini/article/6411689", "text": "Пожарите, регистрирани в Хърватия, тази година са достигнали рекорден брой, съобщава националната телевизия ХРТ, цитирано от БТА. От началото на годината в страната са бушували над 5800 пожара, които са изгорили близо 85 000 хектара площ. Това е с 22 000 хектара повече от общото количество пострадали от пожари площи в периода от 2013 до 2016 г. Досега полицията е установила, че най-малко 39 от пожарите са били умишлено подпалени, а само през последните две седмици са задържани 17 души, заподозрени за преднамерен палеж.", "date": "2017.08.27", "title": "Рекорден брой на пожарите в Хърватия \nтази година"}
{"url": "https://www.24chasa.bg/novini/article/6411449", "text": "Един човек е загинал, а 25 са били ранени в 20 тежки катастрофи в страната през последното денонощие, съобщиха от пресцентъра на МВР. Двама от пострадалите са с опасност за живота. В София са станали 77 леки пътнотранспортни произшествия, при които няма пострадали хора.                                                                                                                                                                                                                                                                                                                       ", "date": "2017.08.27", "title": "Един загинал и 25 ранени при катастрофи за денонощие"}
{"url": "https://www.24chasa.bg/novini/article/6411448", "text": "Украйна ще подкрепи инициативата на Молдова, да лиши руската миротворческа мисия в Приднестровската Молдовска Република от юридическа основа за оставането ѝ на територията на Молдова, заяви депутатът от „Блока на Петро Порошенко“ Ирина Фриз, цитирана от украинската „Интерфакс“. „Украйна ще подкрепи инициативата на Република Молдова да лиши т.нар. руска мироопазваща мисия в Транснистрия  от основания за оставане на молдовска територия. Подчертавам още веднъж: трябва да използваме всички международни механизми, за да се опитаме да прекратим присъствието на руския военен окупационен контингент в Молдова“, написа депутатът във Фейсбук, цитирано от \"Фокус\". Освен това, тя приветства инициативата на Виктор Морару, който е постоянен представител на Молдова за ООН и отбеляза, че Украйна е готова да даде пълната си подкрепа на молдовските партньори.", "date": "2017.08.27", "title": "Киев в подкрепа на Молдова за лишаването на Русия от юдиридческа основа"}
{"url": "https://www.24chasa.bg/novini/article/6411477", "text": "\"Много от хората, които влизат на второ и трето класиране, нямат интелектуален капацитет, за да завършат\",  заяви пред   проф. Иван Илчев, бивш ректор на Софийския университет. За поредна година почти всички университети у нас са принудени да удължат приема на студенти и да правят четвърто, че някои и пето класиране. Причината - незаети места в почти всички висши учебни заведения. Притеснителните данни от тази година видяхме и миналата година, виждаме и тази, а специалности, които доскоро бяха цел на хиляди кандидат-студенти, днес могат да се окажат повече от достъпни. Когато се заговори за образование и образователна система, много често се спекулира от политици и медии, но място за спекулации няма. „Университетите дават завишени бройки за приема си. България обаче няма нужда от толкова много висшисти, особено в някои области. Много от хората, които влизат на второ и трето класиране, нямат интелектуален капацитет, за да завършат. Така че системата е сбъркана, започна да се поправя през последните години и се надявам, че след няколко години ще има резултати”, коментира още проф. Иван Илчев.", "date": "2017.08.27", "title": "Бившият ректор на СУ: Нямаме нужда от толкова много висшисти"}
{"url": "https://www.24chasa.bg/novini/article/6411486", "text": "Стотици протестиращи се събраха снощи пред дома на главния прокурор на Израел, за да настояват да отправи срещу премиера Бенямин Нетаняху обвинения в корупция, предаде Асошиейтед прес, цитирано от БТА. Демонстрациите в събота вечер, които започнаха преди 40 седмици и в началото събираха съвсем малък брой антиправителствени активисти, постепенно се превръщат в по-широко протестно движение, посочва АП. Участниците в тях обвиняват Нетаняху във финансови злоупотреби и нерегламентирани връзки с медии, международни компании и Холивуд. Снощният протест се състоя седмица след като двама от организаторите на движението бяха арестувани и Върховният съд постанови, че демонстрациите могат да продължат само ако в тях участват до 500 души и ако не бъдат използвани високоговорители в жилищни райони. Полицията съобщи, че снощи броят на протестиращите е бил много по-голям - около 2000. Нетаняху многократно отрече всякакви нередности и заяви, че е мишена на \"лов на вещици\", оркестриран от определена медия. Скандалът засега не застрашава дългогодишното му управление, но навреди сериозно на обществения му рейтинг. Според израелските закони министър-председателят може да бъде свален от поста от парламента. Върховният съд обаче неотдавна излезе с решение, че министри и кметове, подведени под съдебна отговорност, трябва да подават оставки, ако бъдат осъдени. Министърът на правосъдието настоява, че премиерът не е задължен да прави това. Но ако все пак главният прокурор излезе с обвинение, ще има законово основание и обществен натиск върху премиера да се оттегли.", "date": "2017.08.27", "title": "Стотици израелци протестираха срещу премиера Нетаняху, обвиняват го в корупция"}
{"url": "https://www.24chasa.bg/novini/article/6411051", "text": "Президентът на САЩ Доналд Тръмп подписа меморандум, с който забранява влизането в армията на транссексуални, съобщи Ройтерс. Решението какво да се прави с онези, които вече служат в армията, е в ръцете на министерството на отбраната. Меморандумът нарежда на Пентагона да спре да плаща за операции за смяна на пола освен в случаите, в които вече процедурата е започнала, за да се защити здравето на индивида. Транссексуалните войници в американската армия са около 2450 души в активна служба и 1510 души в резерва, отбелязва Си Ен Ен. Зам.-съветникът на президента Доналд Тръмп по въпросите на националната сигурност Себастиан Горка е поредният, напуснал Белия дом, съобщи Ройтерс. Горка беше тясно свързан с националистическата фракция, водена от уволнения наскоро стратег Стив Банън. Съветникът прекратил работата си заради несъгласие с курса на администрацията, включително по въпросите на външната политика, съобщават западни медии. ", "date": "2017.08.27", "title": "Тръмп забрани  транссексуални в армията"}
{"url": "https://www.24chasa.bg/novini/article/6411343", "text": "Един човек е загинал при пожар в дома си в Рокпорт, щата Тексас, в резултат на урагана Харви, съобщи кметът на крайбрежния град Чарлз Уакс, цитиран от ДПА и Ройтерс. Жертвата била открита, след като бурята се преместила към вътрешността на сушата, каза на пресконференция кметът, без да даде допълнителна информация за загиналия, предаде БТА. Щетите в Рокпорт са значителни, екипите продължават издирвателните и спасителни операции, каза Уакс като отбеляза, че около 40 процента от 24 500-те жители на Рокпорт не са се вслушали в разпореждането за незабавна евакуация, дадено преди бурята. Харви остави стотици хиляди хора без електричество и причини големи наводнения в няколко крайбрежни района в Тексас. Изключително тежките наводнения започнаха, след като най-мощният ураган в САЩ от 2005 г. насам достигна щата в петък вечерта, когато беше от четвърта категория по петстепенната скала. Впоследствие той отслабна до тропическа буря с ветрове със скорост до 110 км/ч. Извънредно бавното напредване на стихията обаче (придвижва с едва 4 км/ч) - я прави много опасна, тъй като поройни дъждове ще валят над едни и същи райони няколко дни, отбелязва Франс прес. Националният център за ураганите предупреди, че на места до четвъртък се очакват валежи до 100 см, което може да доведе до \"катастрофални наводненията с възможни жертви\". Заради Харви са били евакуирани 112 петролни платформи в Мексиканския залив, представляващи 24,5 процента от дневното производство на суров петрол и 26 процента от газа. Затворени са и множество инсталации на брега. На тексаския бряг се намират близо една трета от петролните рафинерии в САЩ, а Мексиканския залив осигурява 20 процента от американското производство, припомня АФП. Губернаторът на Тексас Грег Абът обяви, че извънредното положение е било разширено с още 20 окръга и вече обхваща общо 50. Той каза, че на територията на щата без ток са 338 000 души и че възстановяването на електрозахранването може да отнеме дни. В издирвателните и спасителни операции, включително с хеликоптери, участват 1800 военнослужещи. Американският президент Доналд Тръмп нареди на помощниците си и членовете на правителството да взаимодействат активно с властите в щатите Тексас и Луизиана, пострадали от преминаването на урагана Харви, предаде ТАСС, като се позова на пресслужбата на Белия дом. Тръмп, заедно с вицепрезидента Майк Пенс, свика съвещание с министри и други членове на висшата администрация. \"Президентът подчерта, че очаква от всички министерства и служби пълно взаимодействие за спасяването на човешки живот, което е приоритет номер едно\", казаха от Белия дом. Тръмп е изразил също благодарността си към доброволчески и религиозни организации, които оказват помощ на пострадалите.", "date": "2017.08.27", "title": "Ураганът Харви взе една жертва в Тексас"}
{"url": "https://www.24chasa.bg/novini/article/6411358", "text": "Британският външен министър Борис Джонсън заяви, че Великобритания ще плати пари на ЕС като част от процеса за Брекзит. Така той отстъпи от предишните си думи, че ЕС „може да си гледа работата“ относно „сметката за развода“ на сума между 60 и 100 млрд. евро, пише The Guardian, цитирано от \"Фокус\". Въпросът за „сметката за развода“ раздели привържениците на Брекзит, като част от тях смятат, че Великобритания не трябва да плати и пени. Външният министър заяви, че не признава сумата от 100 млрд. лири, но добави, че „със сигурност Великобритания ще посрещне задълженията си“. „Ние спазваме правилата и плащаме сметките си. Но Великобритания е допринасяла стотици милиарди евро през последните години“, добави той. На въпрос относно коментарите си от миналия месец Джонсън заяви, че тогава е бил „питан за голяма сума пари“. „Мисля, че тогава ставаше за 100 млрд. евро, които Европейската комисия смята, че трябва да платим. Това не е сума, която признавам“, добави той. Министърът отказа да назове сума, която според него би била справедлива. ЕС иска пари от Великобритания за покриването на свързаните с Брекзит разходи, включително и пенсиите на специалистите, които в момента се занимават с излизането на страната от Съюза.", "date": "2017.08.27", "title": "Борис Джонсън: Великобритания ще плати сметката за Брекзит"}
{"url": "https://www.24chasa.bg/novini/article/6411345", "text": "Движението на кръстовището на бул. \"Цариградско шосе\" и бул. \"Евлоги и Христо Георгиеви\" се възстановява от днес, съобщиха от Столичната община. Приключи полагането на последния износващ пласт асфалт по пътните платна на бул. \"Цариградско шосе\" от страната на езерото Ариана в посока хотел \"Плиска\", както и в участъка по бул. \"Евлоги и Христо Георгиеви\" между Орлов мост и ул. \"Гурко\", посочват от общината. Извършен е цялостен ремонт на пътните платна в двете посоки на бул. \"Цариградско шосе\" при Орлов мост с цялостното фрезоване, поставена е стоманена мрежа, с цел допълнително заздравяване на основното асфалтово покритие.", "date": "2017.08.27", "title": "Отварят Орлов мост от днес"}
{"url": "https://www.24chasa.bg/novini/article/6411361", "text": "Германският канцлер Ангела Меркел изключва напълно каквото и да било взаимодействие с дяснопопулистката партия \"Алтернатива за Германия\", която след предстоящите парламентарни избори може за първи път да влезе в парламента, предаде ТАСС. \"Абсолютно ясно е, че за нас \"Алтернатива за Германия\" не е партньор за какъвто и да било вид сътрудничество\", заяви канцлерката в интервю за в. \"Велт ам зонтаг\", откъси от което бяха публикувани вчера. \"Трябва да се опитаме да си върнем гласа на всеки отделен избирател\", отбеляза тя. В интервюто Меркел признава, че не всички хора са съгласни с миграционната политика на партията й (Християндемократичния съюз), в резултат на която се стигна до кризата с бежанците в страната. \"Не можем просто да избягаме от проблема или да се абстрахираме от него, трябва да се борим с причините за миграцията\", подчертава канцлерката. Изборите за Бундестаг (долната камара на парламента) ще се състоят на 24 септември, а след тях ще бъде сформирано правителство и ще бъде определен новият канцлер. Според допитванията до общественото мнение блокът на Меркел се ползва с подкрепата на 38 процента от германците. \"Алтернатива за Германия\", която набра привърженици с позицията си за мигрантската криза, може да получи до 10 на сто от гласовете на избирателите. Нито една от партиите, които очакват да влязат в парламента, не е склонна да състави коалиция с \"Алтернатива за Германия\", отбелязва ТАСС.", "date": "2017.08.27", "title": "Ангела Меркел няма да си сътрудничи с дясната партия \"Алтернатива за Германия\""}
{"url": "https://www.24chasa.bg/novini/article/6411364", "text": "\"Ислямска държава\" пое отговорност за  , съобщи днес в мрежата Телеграм пропагандният орган на групировката - новинарската агенция Амак, цитирана от Ройтерс и Франс прес. \"Изпълнителят на акцията с нож в Брюксел е войник на \"Ислямска държава\", извършил операцията в отговор на призивите за атаки срещу страните от коалицията\", посочи Амак, имайки предвид оглавената от САЩ антиджихадистка коалиция, част от която е и Белгия, предаде БТА.", "date": "2017.08.27", "title": "\"Ислямска държава\" пое отговорност за нападението с нож в Брюксел"}
{"url": "https://www.24chasa.bg/novini/article/6411367", "text": "Няколко хиляди кандидати за убежище, други мигранти и техни поддръжници протестираха в италианската столица срещу разрушаването на мигрантски лагери от полицията, предаде Асошиейтед прес, цитирано от БТА. Някои от участниците в протеста носеха транспаранти, на които заявяваха, че са \"Бежанци, не терористи\". В четвъртък италианската полиция използва водни оръдия, за да разгони около 100 кандидати за убежище, повечето от Етиопия и Еритрея, от площад в Рим. Властите вече изгониха повечето от 800-те мигранти, самонастанили се в сграда близо до площада още през 2013 г. Правозащитници и агенцията на ООН за бежанците протестираха срещу това, че разгонването на хората става без предупреждение. Много кандидати за убежище спят по улиците на Рим, тъй като няма къде да живеят. Стотици хиляди мигранти, спасени в Средиземно море, пристигнаха в Италия в последните години и някои италиански градове отказват да приемат повече чужденци.", "date": "2017.08.27", "title": "Хиляди мигранти протестираха срещу разрушаването на мигрантски лагери в Рим"}
{"url": "https://www.24chasa.bg/novini/article/6411373", "text": "Оглавяваната от Саудитска Арабия коалиция определи вчера като \"инцидент\" и \"техническа грешка\" гибелта на 14 цивилнив петък в йеменската столица Сана, предадоха Ройтерс и ДПА. Най-малко 14 цивилни, включително жени и деца, са загинали в района Фадж Атан в околностите на Сана рано сутринта в петък при въздушни удари на водената от Саудитска Арабия коалиция. Местни жители съобщиха, че шест от жертвите са деца, предаде БТА. Говорителят на коалиционните сили полковник Турки ал Малики посочи, че въздушният удар е имал \"основателна военна мишена\", а именно - команден и контролен център на хусите. Той обвини бойците, че са използвали цивилни като човешки щит. В страната от август 2014 г. се води война между правителствените сили и шиитските бунтовници хуси. Заради този конфликт, отнел живота на над 8000 души, 17 милиона жители на Йемен страдат от недостиг на основни хранителни продукти, а 7 милиона са на прага на глада. През март 2015 г. многонационална коалиция, оглавявана от Саудитска Арабия, започна да нанася удари срещу хусите, подкрепяни от Иран, които контролират йеменската столица Сана.", "date": "2017.08.27", "title": "14 цивилни загинаха при \"техническа грешка\" в Йемен"}
{"url": "https://www.24chasa.bg/novini/article/6411378", "text": "\"Библиотека в планината\" посреща днес планинарите на хижа \"Алеко\" с уникални издания на Алеко Константинов, съобщиха от Столичната библиотека. За втора поредна година библиотеката, съвместно с Дирекцията на природен парк \"Витоша\", участва с инициативата \"Библиотека в планината\" в традиционните чествания по повод 122-годишнината на организираното от Алеко Константинов масово изкачване на Черни връх и създаване на организирано туристическо движение в България. На поляната пред хижа \"Алеко\" днес ще може да се разгледа планинска изложба, представяща първите издания на \"До Чикаго и назад\" от 1894 г., на \"Бай Ганю\" от 1895 г. и други уникални издания на книги от Алеко Константинов от фонда на Столичната библиотека, както и да се научат любопитни факти от историята на първите издания. В празничната програма на честването ще участва и поетът Петър Чухов. Любителите на планината могат да получат безплатна едногодишна читателска карта или да вземат безплатно четиво от планинските библиотечни къщички, разположени на Дендрариума, Детски еко стационар \"Бели брези\", Момина скала, хижа \"Алеко\" и най-високата - на Черни връх, които ще бъдат заредени с нова и интересна литература.", "date": "2017.08.27", "title": "Хижа \"Алеко\" посреща планинари с уникални издания на Щастливеца"}
{"url": "https://www.24chasa.bg/novini/article/6411053", "text": "В ранния следобед на 21 август, понеделник, датчанин на велосипед минава по крайбрежието на Копенхаген. Колоездачът хвърля поглед към оловните води на Балтийско море и изтръпва. Скача от колелото и тича към брега. На метри от него Вижда се, че е на жена. Сцената не е от шведско-датския сериал “Мостът” – гениален трилър за ужасяващи престъпления, рафинирана патология, разчленени тела и жертви, зазидани живи. Но е достойна за него. Защото отново са замесени Дания и Швеция, а Изплувалото тяло е на шведската журналистка Ким Вал. 10 дни преди това приятелят ѝ е съобщил на полицията, че не се е върнала от плаване с подводница на ексцентричен датски конструктор, за когото искала да пише. Разпознават я по ДНК, взета от нейна четка за зъби и гребен. 30-годишната Ким е симпатична, енергична, любопитна журналистка на свободна практика, която обикаля света и описва историите на хора в беда, маргинали, чудаци с необикновени способности. На 10 август на пристанището на Копенхаген тя има среща с Петер Мадсен – 46-годишен любител конструктор с амбиции да покори Космоса със собствена ракета.  Ще пише за постиженията му и затова иска да поплава с него. Снимана е как усмихната, с прибрана на тила коса се качва на 18-метровата 40-тонна подводница “Наутилус”, която Мадсен е построил сам. На 11 август към 2,30 ч през нощта приятелят на Ким съобщава в полицията, че тя не се е прибрала от плаването. Спасители започват да издирват посред нощ “Наутилус”, на която няма устройство за проследяване. Смятат, че може да е заседнала в късия канал между Копенхаген и Швеция. Призори саморъчно направеният морски съд е забелязан от фар навътре в залива Кьоге. Малко по-късно в морето се разиграва поредна драма – а собственикът ѝ е спасен от кораб. Екипажът го вижда изправен в камуфлажен костюм на корпуса на “Наутилус”, която след минути изчезва под водата, а той плува до кораба. Качвайки се на борда, вдига палец в знак “окей”. Обяснява на моряците, че аварията е станала, докато се опитвал да поправи помпа в резервоара с баласт. От журналистката няма и следа…  На брега Петер е посрещнат от полицаи. Разпитват го за Ким и той уверява, че я е свалил на пристанището в Копенхаген още предната вечер близо до един ресторант. Негов приятел твърди, че по същото време получил мистериозно съобщение от Мадсен, че журналистката е “Имате ли телефонния ѝ номер?”, разпитват ченгетата корабокрушенеца. “В мобилния ми телефон е, но той е на дъното на морето”, отвръща Петер. “Да не би да не знаете коя е?” “Знам само името Ким. Не проучвам журналистите. Те просто се обаждат и искат интервю.” Ким Вал обаче не е коя да е. Родена в Южна Швеция през 1987 г., тя завършва международни отношения в Колумбийския университет и бързо пробива в журналистиката. Пише за “Ню Йорк таймс”, “Гардиън”, списанията “Харпър”, “Тайм”, “Форин полиси”, сътрудничи на тв “Ал Джазира” и Би Би Си. Отразява на място широк кръг събития – от земетресението в Хаити и бункера за мъчения на диктатора Иди Амин в Уганда до минните полета в Шри Ланка, туризма в КНДР, културата без интернет в Куба, бракониерството на тигри. Талантливо анализира проблеми на половото неравенство, хомосексуализма, социалната справедливост, външната политика. Силно се интересува от Китай и дели времето си между Ню Йорк и Пекин, където има жилище и сътрудничи на местната преса.    Интервютата с надарени чудаци са неин специалитет, затова отива на фаталната среща с Петер Мадсен. Когато на 21 август трупът на Ким Вал изплува край Копенхаген, събитията започват да се развиват шеметно. Оказва се, че и тялото да не изплува. Към трупа е привързана метална тежест. Още се издирват главата, крайниците и дрехите ѝ – оранжево яке, пола на бели и черни цветя и бели обувки. Проверява се версията за сексуално насилие. Доказателствата срещу Мадсен се трупат и той сменя показанията. Сега твърди: “Тя почина при инцидент и аз я погребах в морето”. Но продължава да отрича, че я е убил.  Междувременно водолази и техника вадят потъналата подводница от 7 метра дълбочина. Оказва се, че тя е потопена умишлено, навярно за да се прикрие престъпление. На борда е намерена кръв от журналистката. Петер Мадсен е арестуван. Отправят му обвинение в убийство, Засега любителят инженер показва завидно самообладание. При изслушване в съда камерите го снимаха как се смее и бъбри с адвокатите си. Подхвърли загадъчно на репортерите: “Има нещо, което искам да ви съобщя, но по-късно”. Прочут в Дания, Мадсен е енигматична фигура. Точно като любимите му подводници много от характера му е скрито под повърхността. Познати го описват като избухлив и конфликтен самотник, внезапно сменящ настроенията си. Зодия Козирог. Може да замери интервюиращия го с инструмент. Но същевременно не е жесток, не взема наркотици”, обяснява пред в. “Атонбладет” Томас Джърсинг, който през 2014 г. написа за него книга “Ракетният Мадсен”. Почти няма приятел и колега, с когото Мадсен да не се е скарал и разделил. “Трудно мели с хората. Амбицията му е огромна, не търпи възражения и иска всичко да става по неговия начин”, казва Джърсинг. Именно така завършва и съдружието на Петер с 15 доброволци от компанията RML Spacelab, която строи “Наутилус” от 2005 до 2008 г. След бурен конфликт през 2015 г. бордът на фирмата прехвърля подводницата на Мадсен. Така той става - чудовище с дизелов и с помощен електрически двигател, опериращо на 100 м дълбочина, което се движи на повърхността с до 6,8 възела, а под вода – с 3,5. Той я е проектирал и построил почти сам с помощта на обществена кампания за събиране на средства. Когато се разделя с партньорите, Петер пише в сайта си: “Може би мислите, че “Наутилус” е прокълната. Аз съм проклятието! Първата ракета, която датчанинът изстрелва пробно, е в партньорство с инженера от НАСА Кристиан фон Бенгстон. Но през 2014 г. двамата се скарват ужасно и Мадсен започва свой космически проект RLM Space Lab. “Вината Кристиан да си тръгне е моят характер. Съжалявам”, признава той. Наскоро полубратът на инженера Бени каза пред медиите: “Той е много странен и така става най-големият враг на самия себе си”. Конструкторът храни особена ненавист към репортерите. Яростно хули писачите, които критикуват проектите му, твърди Томас Джърсинг. И добавя: “Не познавам журналист, с когото да не е влязъл в конфликт”. Описва Мадсен като “отмъстителен маниак с малко приятели”, който иска да покаже на бившите си колеги и днешни врагове, че може да ги надвие. “Сърдит е на Бог и на всички останали”, шегува се биографът. “Човекът е луд – допълва фотографът Бо Торнвиг. – Да правиш ракети и да майсториш подводници, не е нормално. Но не съм го виждал да вдигне ръка срещу някого. Тази история с журналистката смърди.” Мадсен е психар - може би и заради трудно детство. Той презира материалното. Има малко вещи и често спи на подводницата. и лавица с книги за ракетно гориво, Втората световна война и проекта “Аполо”. Не се задържа дълго в нормален дом”, разказва негов приятел.  Биографът му Джърсинг твърди, че има много любовници, макар че е женен. Със съпругата си се обичат, но връзката им е отворена. Според негови познати Петер е фетишист, за когото Веднъж го хванали “на калъп” със стриптийзьорка върху резервоара за вода в работилницата. Петер Мадсен се ражда през 1971 г. в датското градче Саеби на 100 км от Копенхаген. Майка му е 36 години по-млада от съпруга си – властен и жесток човек. Родителите му се разделят, когато е 5-годишен, и той заживява с баща си. “Спомняйки си за него, разбирам как са се чувствали децата в Германия, чиито родители са били надзиратели в концлагер. Знам какво е баща ти да е злодей”, казва той в биографичната книга. От стария обаче е наследил интереса към военната история и бойните самолети. 15-годишен Мадсен регистрира първата си фирма Danish Space Academy и купува части, за да строи ракета. 3 години по-късно, на 81 години, и той започва да учи инженерство, но напуска, решавайки, че знае достатъчно, за да строи ракети и подводници. Изгонен е от няколко любителски клуба за покоряване на Космоса, защото е припрян и свадлив. Но не се отказва от фикс-идеята за частен космически полет.  През 2008 г. пуска на вода третата си и най-успешна подводница “Наутилус” – име, вдъхновено от “Капитан Немо” на Жул Верн. Строи я като тези през Втората световна – със спално помещение за войниците, стая за офицерите, мостик, машинно отделение. През 2011 г. успешно изстрелва своя ракета от плаваща платформа в Балтийско море.  Мадсен предпочита да работи сам. “Аз действам като единак – това е силата на диктатора”, казва той. Когато е вдъхновен от проект, блъска по 16 часа на денонощие 7 дни в седмицата. Смисълът на живота му е да пресича границите на неизвестното, на Космоса и на морето сам - без диктата на правителства и мултинационални компании, казва биографът му. Изживява се като кръстоска между Карл Сейгън и Жак-Ив Кусто. На разпит в петък Петер Мадсен отново но засега в нейната смърт всичко сочи към него: двамата - сами на лодката, признанията му, че я е “погребал в морето”, кръвта на борда. На 5 септември той ще се яви на съд. Ако го намерят за виновен, заплашва го доживотна присъда. Освен ако не докажат, че е имало случаен инцидент или че е луд. В Дания отдавна го смятат за смахнат заради изказвания като: “Искам тайно да построя грамаден балон и да летя над Копенхаген, докато море от полицейски коли ме преследва на земята”. ", "date": "2017.08.27", "title": "Аз съм проклятие! – казва лудият учен,  заподозрян, че е накълцал журналистка"}
{"url": "https://www.24chasa.bg/novini/article/6411383", "text": "Армията на Ливан обяви, че спира огъня по останалите бойци от Ислямска държава, в рамките на операцията по зачистване на граничния район между Ливан и Сирия, предаде Reuters, цитирано от БТА. Примирието започва в 7 часа (7 часа българско време) и се очаква, че съдбата на останалите бойци от Ислямска държава, а и на ливанските, които са в плен на терористите, ще бъде решена чрез преговори, според съобщение от ливанските военни. Североизточната част на страната, беше жертва на един от най-сериозните „разливи“ на конфликта в Сирия. През 2014 година, Ислямска държава превзе, за кратко, граничното градче Арсал. Съдбата на девет войника, които терористите са пленили тогава, остава неясна и досега. Армията на Ливан се сражава с джихадистите от ИД при последната им твърдина в региона – близо до град Рас Баалбек. Атаката започна миналата седмица, съвпадайки с офанзивата на „Хизбула“ и на сирийската армия от другата страна на границата, в западния сирийски регион Каламун.", "date": "2017.08.27", "title": "Ливанската армия спря огъня по \"Ислямска държава\" на границата със Сирия"}
{"url": "https://www.24chasa.bg/novini/article/6411390", "text": "Земетресение с магнитуд от 6,6 разтресе край бреговете на Папуа-Нова Гвинея, съобщи Геологическата служба на САЩ USGS, цитирано от \"Фокус\". Подземните трусове са фиксирани в 04,17 местно време на 115 километра североизточно от град Логенау. Епицентърът на земетресението е бил на дълбочина 10 километра. Няма опасност от цунами. Не са постъпили съобщения за пострадали и разрушения.", "date": "2017.08.27", "title": "Силно земетресение разтресе Папуа-Нова Гвинея"}
{"url": "https://www.24chasa.bg/novini/article/6411394", "text": "Полицията в американския град Хюстън съобщи, че жена е загинала при наводнение - втора жертва на урагана Харви в щата Тексас, предаде Ройтерс, цитирано от БТА. По-рано беше съобщено за човек, загинал при пожар в дома си в град Рокпорт в разгара на бурята. Около 30 души с наранявания са получили медицинска помощ, а още 30 до 40 са в неизвестност, посочва ДПА, като се позовава на местни медии. Харви достигна крайбрежието на Тексас като ураган от четвърта категория, но после отслабна до тропическа буря. Щетите, които нанесе в крайбрежните градове обаче, са значителни, а се очакват и нови проливни валежи.", "date": "2017.08.27", "title": "Ураганът Харви взе втора жертва"}
{"url": "https://www.24chasa.bg/novini/article/6411407", "text": "Трафикът е интензивен на всички контролно-пропускателни пунктове на българо-турската граница за леки автомобили на вход, съобщиха от пресцентъра на ГД \"Гранична полиция\". Информацията е към 6.00 часа. На българо-румънската граница трафикът интензивен на ГКПП \"Дунав мост\" - Видин на изход за товарни автомобили. На българо-сръбската, българо-македонската граница, българо-гръцка граница трафикът е нормален за всички ГКПП. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.27", "title": "Интензивен е трафикът през всички гранични пунктове"}
{"url": "https://www.24chasa.bg/novini/article/6411392", "text": "Четвърти ден продължава борбата на стотици огнеборци с пожара в Кресненското дефиле, съобщи  . Ситуацията е по-добра. В голямата си част пожара е овладян. Засегнати са 16 000 декара гора. Една година ще отнема чистенето на гората, а възстановяването й 13-15 млн. лева, каза директорът на Югозападното държавно горско предприятие Дамян Дамянов. Пожарникари разказват, че положението е било страшно, навсякъде е горяло. Според местните гората много трудно ще възстанови. Все още няма ток в района. Вчера се стигна и до друг пожар в район, който предизвика спиране на движението по главен път Е-79 в района на Кресна. Мярката бе заради силно задимяване в участъка, но бе свалена час по-късно. От МВР отново призоваха пътуващите да се съобразяват стриктно с разпорежданията на органите на реда, а по последната информация от властите е, че опасност за хора и населени места към момента няма. Модулни групи от състава на Сухопътните войски продължават и днес, 27 август, да оказват помощ в гасенето на пожара в Кресненското дефиле. От 07.00 ч. тази сутрин на терен действат 50 военнослужещи с 5 броя техника от военно формирование 54 060 – Благоевград и 37 военнослужещи с 6 бр. специализирана техника от състава на военно формирование 28 610 – София. Това съобщиха от Министерството на отбраната. Два хеликоптера Ми-17 от състава на ВВС са в готовност да се включат в овладяването на огнената стихия. След анализ на обстановката ще бъде взето решение за тяхното използване. Създадена е необходимата организация за ограничаване и ликвидиране на пожара в Кресненското дефиле, работи се по целия периметър. Това каза за „Фокус“ началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов за пожара. По думите му гасенето на пожара е продължило цяла нощ и към момента допълнително се вкарват нови сили и екипи. „Има малко разрастване през нощта с 100 - 200 дка. На терен имаме 30 пожарни автомобила, 150 пожарникари, 85 служители на българската армия, около 130 служители на горското, около 50 души от Регионалната дирекция по горите, служители на Националните паркове „Рила“ и „Пирин“. Създадена е необходимата организация за ограничаване и ликвидиране на пожара“, каза още комисар Бързилов.По думите му най-активен продължава да е огънят в района на Кресненското дефиле. „Надявам се да го овладеем. Работим по целия периметър, но теренът е много тежък и труднодостъпен“, добави комисар Тошко Бързилов.", "date": "2017.08.27", "title": "Близо 15 млн. лева ще струва възстановяването на гората от пожара в района на Кресна"}
{"url": "https://www.24chasa.bg/novini/article/6411421", "text": "Двеста бивши бунтовници от Революционните въоръжени сили на Колумбия (ФАРК) са заминали за Куба, където от септември в течение на шест години ще следват медицина, предаде ТАСС, като се позова на осведомителната агенция Пренса Латина. До летището в Богота бъдещите студенти бяха придружени от кубинския посланик в Колумбия. Дипломатът отбеляза, че предоставените стипендии са жест на добра воля от страна на Куба, която участваше дейно в уреждането на въоръжения конфликт в Колумбия, предава БТА. През март беше съобщено, че Куба е решила да отпусне на младежи, напуснали редиците на ФАРК, хиляда стипендии в продължение на пет години - по 200 годишно. Бившите бунтовници ще учат главно в престижното Латиноамериканско училище по медицина в Хавана. Стипендиите покриват всички разходи на колумбийските студенти с изключение на самолетния билет. Кубинската държавна авиокомпания \"Кубана де авиасион\" обаче им предоставя билети на занижени цени. Куба бе мястото, където се водеха мирните преговори между колумбийските бунтовници и правителството на президента Хуан Мануел Сантос в течение на четири години. В края на миналата година бунтовниците и правителството сключиха мирно споразумение, което слага край на кървавия конфликт, взел над 250 000 жертви. През декември 2016 г. започна изпълняването на договореностите, предвиждащи поетапно разоръжаване на бойците от ФАРК под контрола на международна мониторингова мисия. На 1 септември групировката ще прекрати съществуването си, а въз основа на нея ще бъде създадено политическо движение.", "date": "2017.08.27", "title": "200 бивши колумбийски бунтовници ще следват безплатно медицина в Куба"}
{"url": "https://www.24chasa.bg/novini/article/6411429", "text": "Строителите на моста в Крим започнаха първия етап на уникалната операция по транспортиране и поставяне на железопътната арка в Керченския пролив, която тежи повече от шест хиляди тона, предаде РИА Новости, позовавайки се на разкази на журналисти, публикувани в интернет страницата на информационния център „Кримски мост“. „Морската операция в проекта за Кримския мост, без преувеличения, е уникална за строежите в море: транспортирането, а след това и поставянето и монтажа, в условията на морска акватория с нестабилен хидрометеорологически фон, конструкция на арка, чието тегло е повече от 6 хиляди тона. Тази операция щеше да е невъзможна без гигантския опит, натрупан от строителите по време на строежите на други обекти. Тази операция е резултат от многогодишна практика и модерната технология на руското и световно мостостроене“, пишат в „Инфоцентъра“, цитирано от \"Фокус\". Строителите бяха подготвили арката и я бяха натоварили на плаващи опори. Рано сутринта започна самата операция за пренасяне на конструкцията към носещите основи на моста. В операцията участват повече от десет плавателни съда и 100 души.", "date": "2017.08.27", "title": "Строят уникален железопътен мост в Крим"}
{"url": "https://www.24chasa.bg/novini/article/6411428", "text": "„За съжаление това няма да спре и ще продължи с още по-голяма сила, ако не вземем много спешни мерки. Агресията стана навсякъде – в дома, на улицата, в училище. Дори в детската градина. Имам чувството, че през последните години родителите намериха технологични забавачки за своите деца. Оттук трябва да гледаме на проблема като изключително сериозен. Така коментира зам.-министърът на труда и социалната политика Султанка Петрова убийството на 11-годишната Никол в Бургас пред НОВА тв. Тя допълни, че още през 2003 г. СЗО обяви компютърната пристрастеност като една зависимост, която се сравнява с хазарта, наркотиците и алкохолизма. Никой обаче не обърна внимание на това.  Според нея опасностите дебнат навсякъде и трябва да се вземат спешни мерки иначе тези тежки инциденти ще продължат. „Децата не са виновни, а възрастните хора. Те копират модели на подражание – това, което ние им показваме”, на мнение е д-р Петрова. Мобилният телефон започва да става опасно средство, тогава когато няма контролиращ и възпиращ фактор и в семейството, и в училището. Когато обаче се създаде повсеместна забрана, родителите много силно въстават против нея, защото са свикнали не толкова да контролират децата си, а да са в постоянна връзка с тях, без да им е необходимо това”, коментира пък Деян Стаматов, директор на столично училище и бивш зам.-министър на образованието. Социалните мрежи не са страшни. Страшни са тези 3000 приятели, които допускаме до нашия свят. Социалната мрежа трябва да бъде за най-близките хора и приятели, а всички други трябва да бъдат рестриктнати. Родителите трябва да разберат това\", пък заяви психологът Младен Владимиров.", "date": "2017.08.27", "title": "Султанка Петрова: Родителите намериха  технологични забавачки на своите деца"}
{"url": "https://www.24chasa.bg/novini/article/6411431", "text": "Индексът на тържищните цени /ИТЦ/, който отразява цените на хранителните стоки на едро, се понижи тази седмица с 0,45 на сто до 1.317 пункта, показват данните на Държавната комисия по стоковите борси и тържищата. В края на август 2016 година ИТЦ беше с 1.52 на сто по-ниско ниво - 1,297 пункта, предава БТА. Оранжерийните домати поевтиняват с 8,3 на сто и се продават през тази седмица по 0,88 лева за килограм. Градинските домати поевтиняват с 2,3 на сто до 0,85 лв./кг. Оранжерийните краставици поскъпват с 13,4 на сто, до 1,44 лева средно за килограм. Краставиците, гледани на открити площи поевтиняват с 20,2 на сто и се търгуват по 1,03 лв.за килограм. Картофите поскъпват с 2,1 процента и се търгуват по 0,48 лева за килограм на едро. Морковите се продават по 0,72 лева за килограм. Зелето се търгува по 0,45 лв./кг на едро. Тиквичките поскъпват с 10,3 на сто и се продават по 0,63 лева за килограм. Зелените чушки се продават по 0,96 лева за килограм на едро, а червените - по 1,31 лева за килограм на едро. Ябълките поевтиняват с 0,6 на сто до 1,67 лв./кг, а цената на лимоните пада с 5,4 на сто до 2,98 лева. Цената на дините пада 7,4 на сто до 0,25 лева за килограм, на пъпешите с 4,1 на сто до 0,70 лева за килограм. Прасковите се продават по 1,07 лв./кг. Кравето сирене се продава средно по 6,20 лв./кг. Кашкавалът тип \"Витоша\" се търгува по 10,07 лв./кг. Олиото се купува по 2,09 лева за литър. Каймата се търгува по 4,70 лева за килограм. Пилешкото замразено месо се продава по 3,74 лева за килограм на едро. Захарта поскъпва с 0,6 на сто и се купува по 1,59 лв./кг. Цената на брашното, тип \"500\", се повишава с 2,4 на сто до 0,86 лева за килограм. Зрелият фасул се купува средно по 3,60 лв./кг. Яйцата се продават по 0,19 лева за брой на едро.", "date": "2017.08.27", "title": "Цените на плодовете и зеленчуците остават сезонно ниски"}
{"url": "https://www.24chasa.bg/novini/article/6411493", "text": "Легендарният влак \"Ориент Експрес\" ще пристигне на 29 август /вторник/ в Русе, съобщиха от Централната жп гара в крайдунавския град. По разписание влакът, който пътува от Париж до Истанбул, трябва да спре на русенската гара в 13,00 часа, а 50 минути по-късно да отпътува за Варна. На русенската гара композицията ще бъде заредена с вода. Тренът се състои от 15 вагона с общо телго 833 тона. През миналата година луксозният влак, описан от Агата Кристи, премина през Русе на 30 август. В него тогава пътуваха 82 туристи от различни страни. Цената на еднопосочния билет бе около 9000 евро.", "date": "2017.08.27", "title": "Посрещат легендарния \"Ориент Експрес\" на 29 август в Русе"}
{"url": "https://www.24chasa.bg/novini/article/6411498", "text": "Най-малко 300 полета са отказани или отменени, а 50 самолета са заклещени на международното летище на Хонг Конг, като резултат от урагана „Пахар“, който е втори за тази седмица, след „Хато“, предаде хонгконгското издание South China Morning Post, цитирано от \"Фокус\". ХонгКонгската метеорологична обсерватория обяви тревога, след като ураганът „Пахар“ обсипа града с обилен дъжд. По-рано тази седмица бяха отменени 450 полета, заради урагана „Хато“, който пристигна в сряда и нанесе сериозни щети. Ураганът „Хато“ отне живота на 10 души в Макао, а още 244 човека бяха ранени.", "date": "2017.08.27", "title": "Отменят полети в Хонг Конг заради урагана „Пахар“"}
{"url": "https://www.24chasa.bg/novini/article/6410960", "text": "11-годишно момиче, убито от 15-годишен младеж. Друго момиче бе обявено за издирване, след като избягало с приятеля си. Пиарката Ива Екимова бе изнудвана с несъществуващ порноклип. Трите истории на пръв поглед са различни и нямат нищо общо. Те обаче имат – фейсбук. Невръстната Никол се запознала с убиеца си в социалната мрежа и пак там си уредила среща с него. 16-годишната Михаела от Бургас избягала с приятеля си Метин в Пловдив, твърди се, отново след уговорка във фейсбук. Ива Екимова получавала заплахи чрез лични съобщения в социалната мрежа от човек, когото не познава, но според нея търсещ внимание. Сред общите им приятели са все влиятелни и популярни жени, също потенциални жертви на кибертормоз. И ако тя е опитна, зряла и сигурна в това, че заплахите са безпочвени, то по света вече Преди дни бе представена и статистика за процента на децата до 12 години, които имат профили във фейсбук – над 70%. 3/4 от малолетните са регистрирани и поне веднъж на ден влизат в социални мрежи. На фона на тази статистика ще ви представим някои от най-разпространените опасности, дебнещи в интернет, и как да се предпазим от тях. Не можем да забраним на детето си да ползва интернет. Дори и да го направим, няма да го откажем от идеята, а ще го направим по-креативно в идеите да се скрие от нас. По-добрият вариант е да му покажем, че имаме доверие в него, но да бъдем внимателни. Направете профила му в социалните мрежи заедно. За да имат профили във фейсбук, повечето деца декларират по-голяма възраст от тази, на която са. Регистрирайте профила му на възможно най-близка до неговата възраст, тъй като децата между 13 и 17 г. се ползват с по-големи защити от тези на възрастните. Обяснете му как да ползва мрежата, как да подбира приятелите си, за какво да внимава и да знае, че всичко, което публикува, е публично и достъпно за хората, на които е дало приятелство. Предупредете го за опасностите, които крие мрежата, и редовно разговаряйте за това какво прави то и колко време прекарва в интернет. Абсолютно задължително е да бъдете в приятелската му листа и дори си направете настройка да получавате известие за всяка негова публикация, промяна в статуса и дейности, които извършва в социалната мрежа. Така ще сте напълно наясно какво прави то. Ето и още заплахи, които фейсбук крие, и е важно да знаете: Когато някой непознат ви потърси приятелство във фейсбук, не бързайте с приемането на поканата. Проверете общите ви приятели, снимки, публикации на стената. Ако профилната снимка е фалшива (кученце, котенце или страхотно изглеждаща мадама/мъж), няма други снимки или и те са подобни на тази, трябва да бъдете подозрителни към въпросния профил. Ако нямате и общи приятели или имате, но те са странно подбрани, също внимавайте. Когато имате общи приятели с някого, те са предимно от една група – от общ университет, една професия, приятелска компания или школа, която посещавате или поне от града, в който живеете. В случай че с човека, който иска да бъде добавен в приятелската ви листа, имате 10 общи приятели, които обаче нямат нищо общо помежду си, е възможно това да е капан. Фалшивите профили се създават с някаква цел – в повечето случаи корпоративна. Сприятеляват се с голям брой хора и започват да публикуват рекламни статуси, да споделят линкове от една и съща медия или да разпращат странни съобщения, съдържащи вируси. В никакъв случай и по никакъв повод не споделяйте в социалните мрежи лични данни от типа на ЕГН, номер на банкова сметка и дори личния си адрес. Ще попитате: “Кой луд споделя такива неща?”. Пряко – никой. Косвено обаче много хора го правят. Снимки от дипломиране с разтворена диплома, кадри от летище с отворен паспорт и самолетни билети и тагове от типа “Парти вкъщи” с отбелязване къде точно са много честа гледка в социалните мрежи. Ако във френдлистата ви присъстват недотам почтени хора, много лесно могат да свалят снимката и само с няколко приближавания да препишат единния ви граждански номер. А с него получават достъп до всякаква друга информация, достъпна в интернет. Същото важи и за задграничния паспорт. А статуси, упоменаващи, че ще отсъствате от вкъщи 5 дни и ще бъдете в чужбина, категорично означават, че давате полезна информация на крадци. Особено ако преди това сте споменавали адреса си. Много от нас са получавали съобщение от приятел, когото даже познаваме, с текст: “Страхотно видео, виж го” и странен линк отдолу. Преди да го отворите, вижте дали клипът е от някой от най-разпространените канали за видеосподеляне – YouTube, Vbox7 или социална мрежа, поддържаща тази функция. Ако линкът е към странен сайт, който виждате за първи път, попитайте приятеля си, от когото е получено съобщението, дали е изпратено от него. Възможно е да е вирус, който да открадне всичките ви данни, достъпни през компютъра, на който се инсталират, или направо през имейла, с който е регистриран фейсбук профилът. Така може да разбият имейла, фейсбук профила, банковите ви сметки и регистрациите към други сайтове и учреждения. Бъдете бдителни. Виждате, че някой е споделил или направо ви е изпратил като съобщение молба да помогнете на човек в нужда, болни животни или благотворителна организация. Много често има и реални хора, които използват социалните мрежи, за да разпространят по-бързо апела си за помощ. За съжаление обаче, има и доста измамници. Затова проверете организацията, която събира пари – сайт, официалната страница ли е, последователи, телефонен номер. Ако става дума за частно лице, което има нужда от финансова помощ за лечение, пишете съобщение или позвънете на телефон, ако е даден такъв. Задавайте конкретни въпроси, за да разберете дали не ви лъжат. Постоянно се случва да попадаме на постове в социалните мрежи, които гласят: “За всеки лайк на тази снимка това болно бебе ще получава по един долар. Харесай, за да спасим живота му, сподели, за да достигне до повече хора”. За съжаление, това е измама. Със споделянето или харесването на такава публикация се превръщате в поредната жертва на някого, който печели харесвания за целите на страницата си. Такива страници с много последователи след това се използват за реклама. Все повече популярни личности напоследък се оплакват, че някой от тяхно име събира пари за филм, концерт или друго, свързано с тяхната професионална дейност. За щастие, това може да се провери много лесно. Популярните личности отбелязват профилите и страниците си като официални с тикче или надпис. Освен това, ако популярна личност търси средства, помощ или друг вид подкрепа, би го направила и чрез медиите. Преди да преведете сума пари по сметката на някого, пък било то и любимата ви звезда, проверете дали не е излязла информация за това някъде в публичното пространство. Това е най-старата измама във фейсбук. Получавате съобщение или виждате, че ваши приятели вече са се абонирали за услугата “Кой е гледал профила ми?”, която уж ще ви известява, когато някой разглежда информацията ви във фейсбук. И макар от компанията на Марк Зукърбърг многократно да са съобщавали, че е невъзможно да разберете кога и кой гледа профила ви, много хора продължават упорито да вярват, че това се случва с абонамент към такава услуга. А тя всъщност получава достъп до всичките ви данни в момента, в който се абонирате за нея. Виждате, че много от приятелите ви споделят един и същи видеоклип. Любопитството ви вече е провокирано и кликвате върху него. На екрана ви се появява съобщение, че трябва да дадете достъп до данните си във фейсбук или да обновите плейъра на устройството си, за да можете да видите това видео. Не се хващайте, измама е. В момента, в който разрешите достъп до данните си или преинсталирате плейъра си, закачате вирус на устройството си и хакерите получават достъп до цялата ви информация. Ако все пак продължи да ви гложди любопитството какво ли е това видео, напишете името му в гугъл и вижте дали го няма в легален сайт за видеосподеляне. Ако не го намерите, значи видеоклипът също е фалшив и е предтекст да се хванете на измамата. Много потребители се оплакват от получаването на съобщения, че профилът им ще бъде закрит до няколко часа, ако не актуализират данните си или не изпратят като съобщение в даден линк потребителското си име или парола. И когато направят това, се оказва, че са станали жертва на хакери. Ако профилът ви вече е разбит, вие трудно влизате в него или въобще не можете да влезете, а приятелите ви получават странни съобщения от вас, е възможно да получите съобщение с искане за откуп. Срещу сумата от 10-ина долара ще ви върнат профила. Не си харчете парите. Достатъчно е само да смените паролата и тайния си въпрос и отговор, за да лишите хакерите от възможността да влизат в него. Фейсбук отдавна е повече от социална мрежа. Първото нещо, което повечето хора правят, след като изключат алармата на телефона си сутрин, е да проверят известията и съобщенията си в социалната мрежа. Следва проверка на последните публикации в нюзфийда и денят може да започне. Освен забавление фейсбук може да крие и много опасности, рискове и неприятности, за които е важно да сме бдителни. Всяко подозрително нещо като публикации, съобщения и известия, трябва да изостря вниманието ви. И да информирате децата си за вредите от социалните мрежи. Ползите сами ги откриват.", "date": "2017.08.27", "title": "Фейсбук опасности и как да се предпазим от тях"}
