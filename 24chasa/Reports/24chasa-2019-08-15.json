{"url": "https://www.24chasa.bg/novini/article/7608263", "text": "Генетично изследване, което реконструира еволюцията на популацията на пещерните мечки, замесва Хомо сапиенс, а не застудяване на климата в изчезването им през последния ледников период, предават Ройтерс и БТА. Учени оповестиха, че получили геномни данни за 59 пещерни мечки въз основа на кости, извадени от земните недра на 14 обекта във Франция, Германия, Италия, Полша, Сърбия, Испания и Швейцария. Данните позволили да се установи, че намаляването на популацията на пещерните мечки преди около 50 000 години съвпаднало с идването на Хомо сапиенс в Източна Европа, а драматичното й намаляване преди 40 000 години - с разпространението му на Стария континент. Пещерните мечки изчезнали от лицето на планетата преди около 20 000 години. Пещерната мечка Ursus spalaeus се е срещала през последния ледников период в Европа заедно с други видове животни, като като пещерния лъв, вълнистия носорог, вълнистия мамут и степния бизон. Била е голяма колкото полярната мечка, но се хранела единствено с растения. Изобразена е в праисторически пещерни рисунки. Учените дебатират дали застудяване е станало причина за изчезването на пещерните мечки, като е намалило растенията, с които те се хранят, или виновни са били хората, които ловували и посещавали пещерите, в които мечките спели зимен сън и раждали малките си. \"Констатираното в рамките на изследването бързо намаляване на популацията им предхожда застудяването през последния ледников период - заяви палеогенетичката Верена Шунеман от университета в Цюрих. - Популацията им била стабилна за дълги периоди преди това, два от които били свързани със застудяване.\" Хомо сапиенс се е появил в Африка преди повече от 300 000 години и впоследствие се разпространил в целия свят. Изследването предоставя нови доказателкства, че идването на Хомо сапиенс предхожда изчезването на редица видове в Европа, Америка и Австралия. \"Има все повече доказателства, че хората са изиграли решаваща роля за намаляването на популацията и изчезването на бозайници, които някога са се срещали по цялата планета, като това е започнало преди около 50 000 години\", отбеляза биогеологът Ерве Бохеренс от университета в Тюбинген. Резултатите от изслeдването са публикувани в Scientific Reports.", "date": "2019.08.15", "title": "Генетично изследване: Хората са виновни за изчезването на пещерните мечки"}
{"url": "https://www.24chasa.bg/novini/article/7608178", "text": "Израел реши да не допуска на своя територия две мюсюлмански представителки на Демократическата партия в САЩ и членове на американския Конгрес, обяви днес израелският зам.-външен министър Ципи Хотовели, цитирана от Ройтерс, съобщи БТА. \"Решението беше взето, решението е да не им се позволява да влязат\", каза зам.-министър Хотовели по израелското радио Решет Бет. По-рано днес президентът на САЩ Доналд Тръмп призова еврейската държава да не разрешава посещението на Рашида Тлаиб и Илхан Омар - първите две мюсюлманки, избрани в американския Конгрес, припомня Ройтерс. Рашида Тлаиб, американска депутатка от палестински произход, и нейната колега и съпартийка от Демократическата партия Илхан Омар \"мразят Израел и всички евреи и няма нищо, което да може да се каже или да се направи, за да променят мнението си\", написа президентът на САЩ в Туитър. Президентът Тръмп многократно е критикувал двете демократки, членове на Конгреса. Те планират да направят обиколка на Западния бряг на река Йордан и в Източен Ерусалим, предаде Ройтерс.", "date": "2019.08.15", "title": "Израел реши да не допуска 2 американски пропалестински настроени депутатки"}
{"url": "https://www.24chasa.bg/novini/article/7608181", "text": "В четвъртък Европейската централна банка затвори един от своите уебсайтове, след като сайтът беше атакуван от хакери и беше заразен със злонамерен софтуер, предава  . ЕЦБ заяви, че при хакерската атака не са били компрометирани чувствителни пазарни данни, но че може би са били откраднати имейл адресите и имената на абонатите на нейния бюлетин Banks’ Integrated Reporting Dictionary (BIRD) посредством злонамерен софтуер. BIRD е уебсайт, който ЕЦБ използва, за да помогне на банките да изпълняват стандартите за отчитане, определени от глобалните регулатори. Говорител на ЕЦБ добави, че най-ранните открити доказателства за хакерската атака датират от декември 2018-а година, което означава, че тази външна намеса не е била открита в продължение на месеци, преди да бъде разкрита по време на работа по поддръжката. \"ЕЦБ се свързва с хора, чиито данни може да са били засегнати\", посочи централната банка и допълни: \"Нарушителят е успял да вкара злонамерен софтуер на външен сървър, за да подпомогне фишинг дейността си\". Създаден през 2015-а година, сайтът BIRD беше съвместна инициатива на Евросистемата на централните банки на еврозоната и на банковата индустрия. Участието в него беше доброволно, като неговото съдържание беше достъпно за всички заинтересовани страни. ЕЦБ посочи, че BIRD е хостван от доставчик от трета страна и е отделен от всяка друга система на централната банка. \"Не са засегнати нито вътрешните системи на ЕЦБ, нито чувствителни пазарни данни\", подчерта ЕЦБ. Ройтерс напомня, че редица централни банки от Малайзия до Еквадор бяха обект на хакерски атаки през последните години. Едно от най-големите в света киберпрестъпления се състоя през 2016-а година, когато киберизмамници откраднаха 81 милиона долара от сметка на Централната банка на Бангладеш във Фед на Ню Йорк, използвайки фалшиви поръчки в системата за плащания SWIFT.", "date": "2019.08.15", "title": "Хакнаха сайт на Европейската централна банка"}
{"url": "https://www.24chasa.bg/novini/article/7608187", "text": "От 1 януари догодина в Белград ще бъде забранено използването на найлонови торбички, а решението за това ще бъде официално взето на заседание на белградската община до края на този месец, съобщи заместник кметът на сръбската столица Горан Весич, цитиран от Танюг и БТА. С промените в закона за столицата Белград получи компетенции да уреди самостоятелно тази сфера. С оценката, че са се създали условия за забрана на използването на найлонови торбички, Весич подчерта, че Белград е сред първите градове в Европа, който ще вземе това решение и трябва да се гордее с това. Весич напомни, че с въвеждането от търговските вериги на заплащане на найлоновите торбички употребата им в Белград е намаляла с около 60 процента.", "date": "2019.08.15", "title": "Забраняват найлоновите торбички в Белград от 1 януари"}
{"url": "https://www.24chasa.bg/novini/article/7608190", "text": "Отец Иван, който  , отказа да бъде транспортиран в болница. Той е с прорезна рана на лявото ухо и на място главата му беше превързана от лекар. 35-годишният му служител, който е с прорезни рани в лявата част на гърба, беше приет в болница \"Света Анна\" в София. Отец Иван обаче смята, че всичко с него е наред и няма нужда да влиза в болнично заведение. Пред журналисти той разказа какво се е случило. Докато стоял в двора на дома заедно с майка и дете, влязъл бащата и започнал да заплашва жената. Заедно с помощника си опитали да я защитят. \"Влиза един младеж разярен отвънка и тя като видя: \"Олеле, детето ми!\". Взе да пищи. Той ѝ се е обаждал по телефона и ѝ е казвал, че ще дойде и ще вземе детето и нея ще я заколи. И аз я завардих така, после рипна връз мене и така едно такова, не знаеш кой кого бие\", каза свещеникът, цитиран от  . Въпросната жена, която се казва Павлина, пък сподели, че бившият й приятел няколко пъти я е заплашвал и се е опитвал да я напада. \"Посягал е на мене, посягал е на детето. Няколко пъти му казах, че не искам да съм с него, но той ме заплаши, че ще ми вземе детето, ще направи да ме изгонят от тука нарочно, за да сме на улицата, за да го вземат малкия. Аз отказах с него да скитам и поради тази причина той полудя\". Самият нападател също е бил в този дом, но е изгонен. Отец Иван каза, че причината е, че са го хващали с наркотици.", "date": "2019.08.15", "title": "Отец Иван, отказал в болница след атаката: Завардих момичето, а той рипна връз мен"}
{"url": "https://www.24chasa.bg/novini/article/7608195", "text": "Бреговата охрана на САЩ е открила в океана до южното крайбрежие на щата Калифорния 590 килограма марихуана в пластмасови опаковки, предаде АП, като се позова на лосанджелиския вестник \"Дейли нюз\". Според вестника меката дрога била разпределена в 43 бали, плаващи на повърхността на водата близо до остров Санта Каталина, предава БТА. Находката на стойност около един милион долара е доставена във федералната служба за митническа и гранична охрана. Разследва се нейният произход.", "date": "2019.08.15", "title": "Откриха над половин тон марихуана в океана край Калифорния"}
{"url": "https://www.24chasa.bg/novini/article/7608205", "text": "Американският президент Доналд Тръмп призова днес китайския си колега Си Цзинпин да се срещне лично с протестиращите в Хонконг, като каза, че това ще доведе до спад на напрежението, обхванало специалния административен район от седмици, предават Ройтерс и БТА. \"Ако президентът Си се срещне пряко и лично с протестиращите, би настъпил щастлив и разумен край на проблема с Хонконг. Не се съмнявам в това!\", написа Тръмп в Туитър. Туитът на Тръмп идва ден, след като той обвърза търговското споразумение между САЩ и Китай с хуманното уреждане на въпроса с продължаващите седмици наред протести, разтърсващи Хонконг. Тръмп направи този коментар само часове, след като Държавният департамент изрази \"дълбока загриженост\" от информациите за придвижване на китайски паравоенни формирования към границата с Хонконг.", "date": "2019.08.15", "title": "Тръмп: Ако Цзинпин се срещне с протестиращите в Хонконг, ще сложи край на проблема"}
{"url": "https://www.24chasa.bg/novini/article/7608213", "text": "Пътнически автобус, пътуващ от Болу към Истанбул, се е запалил рано днес на път в окръг Болу /Северозападна Турция/, съобщава в.\"Хюриет дейли нюз\". В автобуса е имало 50 пътници, които са били евакуирани незабавно. Никой не е пострадал при инцидента, който е предизвикал само паника сред пътниците. Пет минути, след като те напуснали горящия автобус, е последвала експлозия, според разказа на един от пътниците. Противопожарни екипи от Анкара и окръг Болу са били изпратени на мястото и огънят е бил потушен за около час, предава БТА. Пътниците са били прехвърлени в друг автобус и са продължили пътуването си. ", "date": "2019.08.15", "title": "Автобус се запали и експлодира в Турция"}
{"url": "https://www.24chasa.bg/novini/article/7608227", "text": "Корнелия Нинова честити празника Успение Богородично в профила си във фейсбук. \"Днес почитаме Успение Богородично. Нека Божията майка да закриля семействата, да дава надежда и сила. Честит имен ден на празнуващите и здраве и благоденствие за всички християни. Честит празник!\", написа лидерката на БСП в социалната мрежа.", "date": "2019.08.15", "title": "Нинова: Нека Божията майка закриля семействата и дава надежда и сила"}
{"url": "https://www.24chasa.bg/novini/article/7608245", "text": "Световноизвестният български музикант Христо Илиев е починал тази неделя в София. Това съобщиха от Министерството на културата /МК/. Поклонението ще се състои утре, от 11.30 ч. в църквата \"Свети Седмочисленици\". Христо Илиев е завършил Националната музикална академия, учил е при професори като Люба Енчева, Галунка Белчева, Величка Савова. Носител е на наградата \"Панчо Владигеров\", концертирал е в България, в цяла Европа и в Америка. Изпълнител с огромен репертоар. Наред с интерпретациите на Хендел, Скарлати, Брамс, Бузони, Барток, Матоушек, Кубик и други е осъществил много премиери на произведения от български композитори. С удоволствие изпълнява творби на Димитър Ненов, Панчо Владигеров, Стефан Икономов и др. Член на Съюза на българските композитори. От 1990 г. живее в Холандия, бил е професор в консерваторията в Енсхеде. Обучавал е холандските студенти в любов към българската музика и заедно са изнасяли концерти както в Холандия и цяла Европа, така и в България. Изключително добър пианист с широки културни интереси и артистично обаяние, продължил делото на баща си - композитора Илия Илиев, както и на именития си дядо, музикалния деятел и учен Васил Стоин, посочват от МК.", "date": "2019.08.15", "title": "Почина световноизвестният пианист Христо Илиев"}
{"url": "https://www.24chasa.bg/novini/article/7606708", "text": "Вълната от обвинения в секстормоз тръгна, след като през октомври 2017 г. се развихри скандалът около холивудския продуцент Харви Уайнстийн, а списъкът продължава да расте. Ето някои от най-популярните имена: -   бе първият от обвинените от движението #АзСъщо. Легендарният американски комик получи ефективна присъда през септември 2018 г. след показанията на 35 жени. -   искал масажи от жени, викал ги в стаята си, мастурбирал пред тях. Обвинения към продуцента отправиха десетки, сред които актрисите Ашли Джъд, Анджелина Джоли, Гуинет Полтроу, Розана Аркет, Мира Сорвино и Роуз Макгауън. Три жени, една от които актрисата Азия Ардженто, казаха, че ги е изнасилил. -   - обвиненията към президента на САЩ също се трупат. Само преди два месеца американската журналистка Джийн Карол обяви, че Тръмп я насилил сексуално в пробна в нюйоркски магазин преди повече от 20 г. Подобни обвинения отправиха гримьорката Джил Харт, експертката по йога Карина Вирджиния, фотографката Минди Макгилирай и много други жени. -   бе обвинен в секстормоз от актьора Антъни Рап. Той бил на 14 г., когато 26-годишният тогава Спейси го поканил в апартамента си и легнал върху него. Актьорът бе уволнен от “Къща от карти”. -   принудил 16-годишно момиче да прави секс с него и бодигарда му в хотелска стая в Лас Вегас през 1986 г. Рамбо нарече обвинението “абсурдно” и “лъжа”. -   бе обвинен от бившата му половинка Мадона в сексуален тормоз по време на брака им, но по-късно тя оттегли обвиненията си. -   нападнал бившата си съпруга Дениз Ричардс. Обвинения в сексуално посегателство отправиха и други жени, с които имал краткотрайни взаимоотношения. - Актьорът ветеран   се извини, след като срещу него бяха отправени обвинения в сексуален тормоз от 8 жени. Млада асистентка твърди, че през 2015 г. той я погалил ниско по гърба и опитал да вдигне полата ѝ, като я питал дали носи бельо. -   налитал на писателката Ана Греъм Хънтър, когато била непълнолетна през 1985 г. Актьорът поднесе публично извинения. -   поканила бодигарда си в стаята си, облечена в прозрачна дреха, и го помолила да ѝ помогне да си приготви багажа. Той обяви, че планира да заведе дело за секстормоз. -   разкопчавал панталоните или се показвал само по бельо по време на прослушвания пред 5 актриси. Едната разказва, че въоръжен с пистолет, веднъж поискал масаж от нея. -   всекидневно тормозил на сексуална и расова основа своя колежка от сериала “Спешно отделение”. Актрисата Ванеса Маркес, твърди, че Клуни помогнал да сложат името ѝ в т.нар. черен списък на актрисите, на които се отказват роли в Холивуд. -   бе обвинен от водеща на шоу по МТВ, че след свое гостуване при нея я хванал за гениталиите. Впоследствие Афлек се извини в туитър за “неуместното си поведение”. -  , брат на Бен Афлек, е съден за секстормоз и нападение срещу продуцентката Аманда Уайт и операторката Магдалена Горка.", "date": "2019.08.15", "title": "Актьори и политици жертви на вълната #АзСъщо"}
{"url": "https://www.24chasa.bg/novini/article/7608254", "text": "Мъж беше намушкан днес с нож близо до британски правителствени сгради в центъра на Лондон, съобщи полицията и добави, че инцидентът не се разглежда като свързан с тероризъм, предаде Ройтерс. Полицията уточни, че е била извикана на адрес до вътрешното министерство след съобщение за мъж с кухненски нож до сградата, предава БТА. Въоръжени полицаи са се отзовали на сигнала и са открили мъж на възраст между 60 и 70 години с рани от нож. Лондонската служба за спешна медицинска помощ съобщи, че жертвата е била откарана в медицински център, но по-късно беше уточнено, че нараняванията на мъжа не са животозастрашаващи. Фотограф на Ройтерс е видял как извеждат мъж с наранявания по лицето и кръв по предната част на тялото от сградата на вътрешното ведомство. Британските медии разпространиха снимка, на която се вижда мъж, съпровождан от парамедици. Лицето му е окървавено и покрито с кърпа. Той е без риза, на раменете му е наметнато сако, а коремът му е в кръв, предаде Франс прес. Вътрешният министър Прити Пател написа в Туитър, че мислено е с жертвата и близките й след ужасяващото и непредизвикано нападение с нож. Сигналът в полицията е бил подаден малко след 13 ч. и районът е бил отцепен, посочи АФП. Полицаите са арестували наблизо 29-годишен мъж по подозрение в причиняване на тежка телесна повреда. Полицейска говорителка подчерта, че е твърде рано да се каже дали инцидентът е свързан с работата на вътрешното министерство, но няма данни да е свързан с тероризъм.", "date": "2019.08.15", "title": "Мъж е наръган в центъра на Лондон, нападателят е заловен"}
{"url": "https://www.24chasa.bg/novini/article/7608033", "text": "Броят на пожарите през август е по-голям в сравнение със същия период на миналата година. Това каза в интервю за Агенция „ “ комисар Илия Георгиев, началник отдел „Превантивна дейност“ към Главна дирекция „Пожарна безопасност и защита на населението“ за оперативната пожарна обстановка в страната. „До днешна дата се наблюдава по-голям брой на пожарите, отколкото е бил същия период до 14-ти август миналата година. Има с около 1 път и половина увеличаване на броя на пожарите през този период. Найвероятната предполагаема причина са високите температури“, посочи комисар Георгиев. По думите му това е само за месец август. „За периода от 1 април 2019 г. до 14 август 2019 г. звената са реагирали общо на 17 419 сигнала за произшествия. Ликвидирани са 9 616 пожара. С преки материални щети са възникнали 2638. Без нанесени материални щети са възникнали 6978, от които 1156 в сухи треви, паднала листна маса, храсти в урбанизираната територия. 2009 извън урбанизираната територия, 136 в стърнища, отпадъци и т.н. Аварийно.- спасителни и помощни операции са извършени около 7 066 броя“, уточни комисар.", "date": "2019.08.15", "title": "Броят на пожарите през август е по-голям в сравнение със същия период на миналата година"}
{"url": "https://www.24chasa.bg/novini/article/7608035", "text": "Британската полиция, разследвала отравяне с \"Новичок\" през 2018 г., за което Лондон обвинява Русия, съобщи, че следи от смъртоносния нервнопаралитичен агент са били открити в кръвна проба, взета тогава от втори полицай, предаде Ройтерс, цитирана от БТА. Според полицията, униформеният е бил лекуван и се е върнал на работа малко след като полицаи се отзовали на сигнал за отравянето на Сергей и Юлия Скрипал. Бившият двоен агент и дъщеря му бяха открити в безпомощно състояние на пейка в южния английски град Солсбъри. Нападението предизвика поредица от събития, завършили със смъртта на един човек и дълбоко обтягане на отношенията на Запада с Русия. Друг полицай - Ник Бейли - се разболя тежко след нападението с \"Новичок\", но впоследствие се възстанови. Семейство Скрипал се възстановяват бавно. Полицията обяви, че отравянето на втория полицай първоначално не е било установено при тестовете, но е станало ясно, когато пробите били изследвани по различен метод. Освен това, полицията продължава да анализира случая, посочва Ройтерс. Великобритания обвини за нападението двама агенти на руското военно разузнаване ГРУ, които са посетили Солсбъри. Русия отрича каквато и да било намеса по случая.", "date": "2019.08.15", "title": "Откриха следи от \"Новичок\" у втори британски полицай в близост до Скрипал"}
{"url": "https://www.24chasa.bg/novini/article/7608042", "text": "Топлинните счетоводители предадоха изравнителните сметки за парно и топла вода на близо 90 процента от клиентите на \"Топлофикация София\" ЕАД. Това съобщиха от дружеството, цитирани от БТА. От утре те ще са достъпни на Интернет страницата на дружеството и в центровете за обслужване на клиенти. Сумите за доплащане, заедно с месечните сметки за топла вода, могат да бъдат внесени във всеки център за обслужване на клиентите или по безкасов път, онлайн чрез ePay, чрез банкомати, електронно банкиране или открита разплащателна сметка. На клиентите, които имат суми за получаване, \"Топлофикация София\" ЕАД предлага няколко възможности, от които потребителите могат да си изберат най-удобния за тях начин. Сумите могат да бъдат преведени по банков път, получени на каса на \"Топлофикация София\" или оставени за покриване на следващи сметки. Потребителите, желаещи да ги получат по банков път, трябва да попълнят заявление, което е налично в сайта на дружеството - www.toplo.bg в раздел \"Битови клиенти\", рубрика \"Изравнителни сметки\". Попълненото заявление, заедно с удостоверение за банкова сметка, трябва да бъде изпратено на и-мейл адрес: inf_r@toplo.bg. Абонатите, които предпочитат да получат парите си в брой, могат да го направят във всички центрове за обслужване на клиентите на \"Топлофикация София\" ЕАД. За целта е необходимо титулярът на партидата или упълномощено лице от него лице да посети център за обслужване на клиенти на дружеството.", "date": "2019.08.15", "title": "Готови са 90% от окончателните изравнителни сметки на \"Топлофикация София\""}
{"url": "https://www.24chasa.bg/novini/article/7608045", "text": "Прокуратурата повдига обвинение срещу един от групата младежи, извършили вандалски прояви и стреляли в центъра на Бургас. Тийнейджър стреля с газов пистолет по възрастни мъже, опитали се да им направят забележка, след като счупили прозорци и отправяли заплахи. На кадри се вижда групата от 5 момчета и едно момиче, които чупят прозореца на семеен дом, показа bTV.  Преди това са счупили стъклото на автомобил и заплашили собствениците с газов пистолет. При втория инцидент се стига до стрелба. \"Когато двамата собственици излизат, за да разберат какво се случва, момчето, което се е заканило и на първите двама граждани с газовия пистолет, отново вади пистолета и отново се заканва с думите \"ще ви избия като мишки\", заяви Йовита Григорова, говорител на Апелативна прокуратура – Бургас. На момчето с пистолета е повдигнато обвинение за закана за убийство. Другите ученици са освободени. \"Извършило деянието в пияно състояние и след употреба на наркотици\", допълни Йовита Григорова. Групата от месец тероризирала живеещите в района.", "date": "2019.08.15", "title": "Обвиняват един от младежите, стреляли в центъра на Бургас"}
{"url": "https://www.24chasa.bg/novini/article/7607898", "text": "Самолетът, с който загинаха футболистът Емилиано Сала и пилотът, давал толкова грешки, че инженер отказал да го поправи. \"Не беше годен за полет\", коментира той. Собственикът на летище, където е бил \"Пайпър ПА-46 Малибу\", Хъмфри Пенни разкрива, че машината е имала \"редица проблеми\". Задържаният за непредумишлено убийство Дейвид Хендерсън, за който първоначално се смяташе, че е загиналият пилот, пък не бил доволен от поддръжката, пише \"Дейли мейл\". Първоначално той е трябвало да изпълни полета, но се отказва и 11 часа преди излитането прехвърля ангажимента си на Дейвид Ибстън. Пенни, който също е лицензиран инженер, е бил потърсен за второ мнение за инцидента с \"Пайпър ПА-46 Малибу\" още през лятото. Той коментира случая  \"Случилото се е толкова тъжно и трагично. Имахме сериозни опасения относно състоянието на самолета, когато го гледахме преди година. Имаше толкова проблеми по него\", заявява Хъмфри Пенни. Припомняйки си проверката на самолета, Пенни казва: \"Боже, това е ужасно. Има много за правене\". \"Хидравличният мотор беше под всякаква критика. Капаците, системата за самоуправление и тази против замръзване не работеха, а имаше и куп други проблеми\", спомня си той. \"Списъкът с нещата, които трябваше да се направят по самолета, беше много дълъг и трябваше да се даде огромна сума пари за това - между 14 000 и 20 000 паунда\", добавя Пенни. \"Не беше годен за полет и то с пътник. Най-много на кратка дистанция, за да бъде закаран на поправка\", каза още той. \"Самолетът беше тук за сравнително кратък период и след това бе пратен до друга организация за препоръки за работата по него. Не мога да коментирам какво е свършено оттам нататък\". Летателната машина след това е преместена в авиобаза в Гейнсбъро, Линкълншир, Великобритания. \"Не мога да коментирам дали поддръжката е направена правилно и дали всичко е поправено, но самолетът трябваше да мине годишен технически преглед края на годината\", каза още Пенни. За новите данни за отравянето на Емилиано Сала и пилота Дейвид Ибстън инженерът коментира, че е изненадан и че дори миниатюрна дупчица в ауспуха на самолета може да причини изтичане на въглероден оксид и навлизането му в кабината.", "date": "2019.08.15", "title": "Инженер отказал да поправи самолета, с който загина Сала: Не беше годен за полет"}
{"url": "https://www.24chasa.bg/novini/article/7608026", "text": "Какво е общото между сърфиста, каякара и неандерталеца? За тях е характерен костен израстък в слуховия канал, сочат резултатите от изследване, цитирани от Франс прес и БТА. Въпросният костен израстък с научното название екзостоза се среща у хора, които практикуват водни спортове в райони със студен климат. Тъй като неандерталците, които изчезнали от лицето на планетата преди около 40 000 години, едва ли са били сърфисти, авторите на изследването заключили, че са посвещавали повече време на риболов, отколкото се смяташе досега. Учени от Вашингтонския университет в Сейнт Луис, САЩ, и университета в Бордо, Франция, изследвали добре съхранени слухови канали в откритите в Европа и Западна Азия тленни останки от неандерталци и ранни представители на Хомо сапиенс. Оказало се, че в тленните останки от половината от неандерталците, живели преди 40 000 - 100 000 години, има този костен израстък. През 2018 г. американски учени констатираха, че най-древните форми на изкуство, открити в пещера в Испания, са дело на неандерталци, а не на живели по-късно хора, но общността на палеонтолозите се отнесе скептично към тези заключения. Резултатите от изследването са публикувани в PLoS One.", "date": "2019.08.15", "title": "Какво е общото между сърфиста, каякара и неандерталеца?"}
{"url": "https://www.24chasa.bg/novini/article/7608057", "text": "В спешното отделение на УМБАЛ \"Св. Анна\" се очаква да бъде транспортиран и приет  . Това съобщиха от пресцентъра на медицинското заведение, цитиран от БТА. Свещеникът по предварителна информация е с порезна рана. В болницата вече е настанен 35-годишен мъж с голяма порезна рана в лявата част на гърба. Мъжът е пострадал при скандала в приюта на отец Иван и е без опасност за живота.", "date": "2019.08.15", "title": "Приемат отец Иван в спешното на болница \"Св. Анна\""}
{"url": "https://www.24chasa.bg/novini/article/7608039", "text": "На 30 юли 2019 година Софийският административен съд  на Разрешението за строеж на многофункционалната сграда „Златен Век“ и  , която ДНСК бе издала. Правното становище   Въпреки това, днес от Дирекцията за национален строителен контрол са внесли възражение срещу Решението на съда. „АРТЕКС“ продължава да подкрепя усилията на правителството да се   и очакваше горепосоченото решение на съда да е един добър пример за тези усилия. В една правова държава  , т.е. очаквахме ДНСК да се съобрази с решението на съда и да не обжалва едно толкова явно и недвусмислено от правна гледна точка решение. Премиерът Борисов също неведнъж е изразявал вярата си в правораздавателните органи, а наскоро декларира и подкрепата си за строителите в България: „ “ –   на 2 август 2019. Бизнес проектът „Златен Век“ се равнява на 0,2% от брутния продукт на страната ни и има своя малък, но важен принос за запазването на добрите показатели на нашата икономика. Действията на   са един нагледен пример как някои държавни институции работят против интересите на икономиката и гражданите на България, и с това ще създадат допълнителни загуби не само за АРТЕКС но и за множество взаимосвързани фирми.   осигурява работните места на над  . Техните работни места и заплати са пряко и косвено свързани със строителството на сградата „Златен Век“. В тази връзка искаме отново да изразим вярата си във върховенството на закона и да заявим, че  , касаещи строежа на сграда „Златен век“ са  . Като едни от най-големите строителни компании в страната искаме да заявим, че и „АРТЕКС“ разчита на безпристрастността и върховенството на закона и очакваме ВАС окончателно да потвърди законността на сграда „Златен Век“, което ще бъде един  , която да насърчи родните и чуждестранните инвестиции в България.", "date": "2019.08.15", "title": "Очакваме ВАС окончателно да потвърди законността на „Златен Век“"}
{"url": "https://www.24chasa.bg/novini/article/7608093", "text": "Гибралтар освободи днес задържания ирански танкер \"Грейс 1\", съобщи в. \"Джибралтар кроникъл\", цитиран от Ройтерс и БТА. \"Властите на Гибралтар освободиха иранския супертанкер \"Грейс 1\", който беше задържан на 4 юли по подозрение, че превозва 2,1 милиона барела суров петрол за Сирия в нарушение на санкциите на Европейския съюз\", пише вестникът. Гибралтар реши да освободи танкера след като получи официални писмени уверения от иранското правителство, че той няма да разтовари превозвания петрол в Сирия, отбелязва изданието. Председателят на Върховния съд на Гибралтар Антъни Дъдли каза, че в съда не е постъпило писмено искане от страна на САЩ да се удължи задържането на танкера, предаде Франс прес. По-рано прокуратурата в Гибралтар, цитирана от АФП, съобщи, че САЩ са отправили искане до гибралтарските власти да конфискуват иранския петролен танкер, задържан там преди месец. Говорител на компанията оператор на плаващия под британски флаг танкер \"Стена Имперо\", задържан от Иран миналия месец, каза, че положението с кораба остава без промяна, но компанията очаква по-нататъшни стъпки от страна на Великобритания и Иран.", "date": "2019.08.15", "title": "Гибралтар освободи иранския супертанкер"}
{"url": "https://www.24chasa.bg/novini/article/7608106", "text": "Четирима души загинаха и осем бяха ранени днес при тежка верижна катастрофа, станала в окръг Диарбекир (Югоизточна Турция), съобщи турската телевизия СиЕнЕн-Тюрк. Инцидентът е станал на пътя Диарбекир-Бингьол, след като водач на лек автомобил загубил контрол над колата си и се блъснал в автомобила пред него, след което навлязъл в отсрещната лента и се блъснал челно в друга кола, предава БТА. Трима души са загинали на място, а още един тежко ранен човек е починал по-късно в болница. Четирима от ранените са в много тежко състояние. На мястото на инцидента е изпратена линейка хеликоптер. Предприето е разследване във връзка с тежкия инцидент.", "date": "2019.08.15", "title": "Верижна катастрофа край Диарбекир, четирима са загинали"}
{"url": "https://www.24chasa.bg/novini/article/7608119", "text": "Сливенската полиция издирва 21-годишен мъж във връзка със серия кражби във вилната зона на града, съобщиха от ОД на МВР-Сливен. Мартин Трифонов е с къдрава коса и набола брада, облечен е с камуфлажно горнище. От полицията апелират към всички, които имат информация за издирваното лице, да се обадят на телефон 112 или в най-близкото поделение на МВР.", "date": "2019.08.15", "title": "Издирва 21-годишен мъж заради серия кражби"}
{"url": "https://www.24chasa.bg/novini/article/7608120", "text": "Бомба от Втората световна война беше открита и обезвредена на територията на Кремъл, което стана причина за спиране на дейността на археолозите и журналистите в голямата кремълска градина, съобщи днес пред медиите комендантът на Кремъл Сергей Хлебников, цитиран от ТАСС и БТА. \"Беше открита авиобомба, по всяка вероятност от времето на Втората световна война\", каза той и добави: \"Това е неизбухнала бомба, покрита от дебел пласт земя\". Опасната находка бе открита при строителни работи на ската на Тайницката градина от страната на река Москва, където в царските времена се намирал зимникът за съхраняване на продукти, а сега се полага хидроизолация. При спазване на всички мерки за безопасност боеприпасът беше отстранен от територията на Кремъл.", "date": "2019.08.15", "title": "Откриха бомба от Втората световна война на територията на Кремъл"}
{"url": "https://www.24chasa.bg/novini/article/7608125", "text": "Турският президент Реджеп Тайип Ердоган пристига на посещение в Сърбия на 29 август, по време на което с президента Александър Вучич официално ще сложат начало на изграждането на магистралата Белград-Сараево, предаде Танюг, цитирана от БТА. Според неофициални информации по време на визитата на Ердоган трябва да се сложи начало и на работите по реконструкцията на пътя Нови Пазар - Тутин. Търговският договор за изработване на плановете за регулация, проектиране и изграждане на автомагистралата Белград-Сараево бе подписан през декември миналата година от сръбското правителство, компанията \"Пътища на Сърбия\" и турската компания \"Ташяпъ\". Вучич и Ердоган разговаряха по телефона в края на юли и констатираха напредък на политическия диалог и на икономическото сътрудничество между двете страни.", "date": "2019.08.15", "title": "Ердоган пристига на посещение в Сърбия на 29 август"}
{"url": "https://www.24chasa.bg/novini/article/7608133", "text": "Докато хапва крак на плъх, печен на скара с дървени въглища на крайпътна сергия в Западна Камбоджа, Йит Сарин хвали вкуса на гризача с ориз, полят с бира. „Вкусно е“, казва той за закуската. Плъховете на барбекю не са идеята на повечето хора за вкусно лакомство, но в селската провинция Баттамбанг в Камбоджа те са популярни като бърза и евтина закуска – струват около 0,25 долара всеки, докато по-големите гризачи могат да достигнат цена от 1,25 долара, предаде  Плъховете стават популярна храна през 70-те години на миналия век, по време на ултрамаоисткия кхмерски режим, когато те, заедно със жабите и тарантулите се смятат за средство за оцеляване. Сега печените плъхове са просто евтин обяд за работници и земеделски производители - макар да има разногласия какъв е вкусът на месото им. Сарин казва пред АФП, че плъхът е като \"пиле или говеждо месо\", докато други казват, че вкусът му е по-скоро като на свинско. Той е един от многото клиенти и туристи в Камбоджа, които се спират на сергия извън град Батамбанг, където редици от плъхове на скара се пекат на дървени въглища и се сервират с различни сосове - от сок от лайм или люти чушки. Продавачът Ма Лис казва, че закуската е набрала популярност, откакто е пуснал сергията си преди повече от десетилетие и е продавал само няколко килограма на ден. Днес продажбите могат да достигнат до 20 килограма дневно, като разчита на пътуващи камбоджанци и от време на време на любопитни чужденци. В празничния сезон настъпват „лоши времена” за полевите гризачи - Ма Лис продава до 180 големи плъха на ден за Камбоджанската Нова година. Отхвърляйки всякакви притеснения за здравето, които човек може да има, Ма Лис казва, че гризачите й са хванати от оризови полета и са полезни за здравето. \"Тези плъхове са по-здравословни от свинското и пилешкото... те ядат корени от лотос и оризови зърна\", казва тя, докато обръща телцата на барбекюто.", "date": "2019.08.15", "title": "Плъх на скара хапват за закуска в Камбоджа"}
{"url": "https://www.24chasa.bg/novini/article/7608147", "text": "Руската федерална служба за ветеринарен и фитосанитарен контрол Росселхознадзор е ограничила от 9 август доставките в Русия на живи прасета и свинско месо от България и Словакия заради болестта африканска чума по свинете (АЧС), предаде ТАСС. Ограниченията са временни. Ограниченията за доставката не засягат някои продукти, които са преминали обработка по технология, гарантираща унищожаването на вируса на АЧС, предава БТА. Росселхознадзор също така въведе временни ограничения за транзит на територията на Русия на свине от двете държави.", "date": "2019.08.15", "title": "Русия спря доставките на свинско от България заради африканската чума"}
{"url": "https://www.24chasa.bg/novini/article/7608144", "text": "Повече от 80 училища и детски градини се ремонтират в столицата. По думите на кмета на София Йорданка Фандъкова, не всички ремонти ще приключат до 15 септември, но въпреки това няма да има училище, което да не може да започне новата учебна година. \"Имам уверението към момента, че няма да има училище, което да не може да отвори врати и да започне нормално учебната година, въпреки това уверение съм разпоредила на Дирекция \"Образование\" да посещават всяка седмица всички тези училища и детски градини, в които текат ремонти. Ако някъде някой ремонт ще попречи на учебен процес, просто ще го спрем\", заяви Фандъкова.", "date": "2019.08.15", "title": "Няма да има училище в София, което да не започне на 15 септември"}
{"url": "https://www.24chasa.bg/novini/article/7607998", "text": "Софийските подлези се нуждаят от ремонти, а не от проверки. Това каза лидерът на БСП – София Калоян Паргов по повод инцидента, при който възрастна жена пострада в подлез на бул. „България“, съобщиха от пресцентъра на БСП-София. „Този случай отново извади на показ нелицеприятното състояние на тези съоръжения. Хората, когато има възможност, избягват да ги използват, защото са мръсни, порутени, труднодостъпни за детски и инвалидни колички, тъмни и опасни – във всяко едно отношение“, заяви Паргов. Според него проявите на вандализъм също не се борят с проверки. „Нужна е превенцията. А тя се осъществява, чрез видеонаблюдение и добро осветление на подлезите. Нищо сложно и неизпълнимо. Въпрос на управленска воля и желание за решаване на проблемите на града“, категоричен е председателят на групата на социалистите в СОС. „Назначените от кмета Фандъкова проверки са чисто и просто едно измиване на ръцете и бягство от отговорност, за пореден път. Жалко е, градоначалникът на столицата вечно върви след събитията и търси оправдания за несвършената работа“, посочи Калоян Паргов.", "date": "2019.08.15", "title": "Паргов: Софийските подлези се нуждаят от ремонти, а не от проверки"}
{"url": "https://www.24chasa.bg/novini/article/7607933", "text": "Руско-европейската мисия \"ЕкзоМарс\" се сблъсква с проблем, който е свързан с парашутната й система и може да попречи на тръгването към Червената планета през лятото следващата година, ако не бъде бързо решен, оповести Европейската космическа агенция (ЕКА), цитирана от Франс прес и БТА. Амбициозната и деликатна мисия предвижда европейски мобилен робот да бъде изпратен на Марс, за да извърши сондажни работи в марсианската почва и да търси признаци на минал живот на Червената планета. Русия доставя ракетата-носител, спускаемия апарат и платформата за кацане. Планирано е мисията да стартира с руска ракета \"Протон\" между 25 юли и 13 август 2020 г. Кацането на Марс е предвидено за март 2021 г. Трябва да се бърза, за да може прозорецът за изстрелване да остане отворен, тъй като свързаният с парашутната система проблем все още не е решен. Функционирането й трябва да е безпроблемно в плътната марсианска атмосфера. Извършеното в началото на август тестване на най-големия от четирите парашута, които трябва да осигурят мекото кацане на робота и спускаемия модул, бе неуспешно, отбелязаха от ЕКА. Друго тестване на четирите парашута през месец май също завърши с провал.", "date": "2019.08.15", "title": "Проблем с парашутната система може да отложи  мисията \"ЕкзоМарс\""}
{"url": "https://www.24chasa.bg/novini/article/7607946", "text": "Все още е рано да се коментира евентуалното поскъпване на хляба. Това заяви Мариана Кукушева, член на УС и официален говорител на Федерация на хлебопроизводителите и сладкарите в България, цитирана от  . „На този етап няма как да коментираме каквито и да било стойности на хляба. Първо, защото това е антиконкурентно“, обясни говорителят на Федерацията на хлебопроизводителите и сладкарите в България. „Категорично цената на живот в България ще се покачва, както и в останалия европейски свят. Бих казала, че това е световна тенденция, защото расте цената на природния газ, расте цената на енергията, а в същото време расте и цената на труда“, добави още Кукушева. „Човешкият труд сериозно покачва себестойността на един продукт. Бих казала, че себестойността на един продукт 30% от него са същност плащане на човешки труд“, допълни Кукушева. Мариана Кукушева коментира, че все още е рано да се коментира евентуалното поскъпване на хляба.", "date": "2019.08.15", "title": "Експерт: Все още е рано да се коментира евентуалното поскъпване на хляба"}
{"url": "https://www.24chasa.bg/novini/article/7607939", "text": "Общо 87 капана за улов на диви свине има във всички ловностопански райони на територията на Югозападното държавно предприятие, съобщиха оттам. От началото на август до момента в тях са уловени 25 животни. Общо отстреляните при индивидуален лов от ловните сдружения и горските служители са 94. Капаните, заедно с интензивния отстрел, са част от мерките за неколкократно намаляване популацията на дивите свине срещу разпространението на африканската чума. Практиката на други европейски страни, засегнати от болестта, показва, че редуцирането на запаса под 0,3 броя на 100 хектара ограничава контактите между животните, което снижава възможностите за заразяване както на дивите, така и на питомните свине. Във всички ловностопански райони в обхвата на предприятието, съвместно с ловните сдружения, вече са определени местата за загробване на заразени диви свине. Над 80 служители от териториалните поделения на ЮЗДП преминаха курс на обучение за взимане на проби за изследване за трихинелоза и АЧС при спазване на правилата за биосигурност. Горските стопанства разпространиха сред ловната общност и стопаните на домашни прасета 50 000 информационни дипляни за превенция срещу болестта, изработени от ЮЗДП. Продължава изграждането на нови касетъчни капани за улов на диви свине, които са предназначени за държавните ловностопански райони, както и за двата национални парка - Пирин и Рила. Стриктното спазване на мерките за превенция и биосигурност са още по-наложителни, тъй като е регистриран нов случай на болестта – при открита мъртва дива свиня в землището на с. Желява в района на „ДГС София”. В тази връзка ЮЗДП призовава ловците след лов да изпират дрехите си при температура над 60 градуса. Всички предмети, които са били в контакт с диви свине, трябва незабавно да бъдат старателно почистени и дезинфекцирани още в ловния район. На интернет страницата на ЮЗДП – www.uzdp.bg е публикуван списък на лицата и телефоните, на които както ловци, така и граждани могат да подават сигнали при съмнение за АЧС.", "date": "2019.08.15", "title": "Поставиха 87 капана за диви свине в Югозападна България"}
{"url": "https://www.24chasa.bg/novini/article/7607794", "text": "СУ \"Св.| Климент Охридски\" попада в престижната \"Индекс Шанхай\" на 1000-та най-добри университети в света за 2019 г., в която не попадат други български учебни заведения. Най-старото българско висше училище е класирано след 901-во място с още 100 други университета. Подреждането в тази класация е изключително обективно и извън всякакво съмнение за субективизъм или корпоративност, според експертите. \"Индексът Шанхай\" е от 2003 г., като първоначалната му цел е да насочва най-добре китайските учени в учебните заведения в чужбина. Ето и топ 20 на най-добрите университети в \"Индекс Шанхай 2010\": 1. Харвард (САЩ) 2. Станфорд (САЩ) 3. Кембридж (Великобритания) 4. МИТ (САЩ) 5. Беркли (САЩ) 6. Принстън (САЩ) 7. Оксфорд (Великобритания) 8. Колумбия (САЩ) 9. Калифорния IT (САЩ) 10. Университет на Чикаго (САЩ) 11. Калифорнийски у-т UCLA (САЩ) 12. Йейл (САЩ) 13. Корнел (САЩ) 14. Университет във Вашингтон (САЩ) 15. Юнивърсити Колидж Лондон (Вбр) 16. Джонс Хопкинс (САЩ) 17. Пенсилвания (САЩ) 18. Сан Диего (САЩ) 19. Швейцарски технологичен институт (Швейцария) 20. Мичиган-Ан Арбър (САЩ).", "date": "2019.08.15", "title": "Софийският университет е в топ 1000 на най-престижните в света"}
{"url": "https://www.24chasa.bg/novini/article/7607793", "text": "САЩ добре знаят, че Китай няма да се присъедини към процеса на преговори за нова система за контрол над въоръженията. Това заяви министърът на външните работи на Руската федерация Сергей Лавров в изявление за Всеруския младежки образователен форум „Територия на сетивата“, предава TACC, цитиран от . \"Като цяло САЩ, това вече може да се каже с цялата отговорност, се насочиха към разпадането на цялата система за контрол на оръжията, на цялата система за осигуряване на международна стратегическа стабилност. След Договор за ограничаване на стратегическите настъпателни оръжия (СТАРТ), от който САЩ се оттеглиха в началото на века, сега те унищожиха Договора за ракетите със среден и малък обсег (ДРСМО). Вече има изявления, че друг основен договор, който изтича през февруари 2021 г., също е остарял, не отговаря на американските интереси, че няма смисъл да се запазват двустранни канали за контрол на оръжията с Русия, че е необходимо да се включи в Китай, но те знаят много добре, че Китай няма да даде съгласието си\", каза Лавров. В допълнение министърът спомена за плана на Вашингтон за разполагане на ракети със среден обсег в Азиатско-Тихоокеанския регион. \"Беше обявено, че... тези ракети ще бъдат разположени в Азиатско-Тихоокеанския регион. Освен това, когато това съобщение беше направено, както разбирате, никой не ги попита онези страни, в които американците ще разположат нови видове ракети със среден и по-малък обсег\", подчерта Лавров. Ръководителят на руското външно министерство също посочи, че намерението на САЩ да изведат оръжия в космоса би било абсолютно неприемливо за повечето държави. Според него тези планове на американската администрация са категорично неприемливи за повечето страни и противоречат на позицията за предотвратяване на надпреварата във въоръженията космоса, която се споделя от огромното мнозинство от членовете на ООН.", "date": "2019.08.15", "title": "Лавров: САЩ знаят, че Китай няма да приеме нова система за контрол над оръжията"}
{"url": "https://www.24chasa.bg/novini/article/7607801", "text": "Правителството на Тръмп предприема действия, с които да промени облика на имиграцията в Америка, така че тя да стане по-бяла и по-богата. Това е значителна редакция на американската повеля, изписана на Статуята на свободата: \"Дайте ми вашите уморени, вашите бедни, вашите потиснати маси, които копнеят да дишат свободно\", изписана на Статуята на свободата, променена на \"вашите уморени и вашите бедни, които могат да се оправят сами и няма да се превърнат в обществено бреме\". Правителственият служител, предложил редакцията - и.д. директор на Службата за гражданство и имиграция на САЩ Кен Кучинели, заяви вчера, че думите му са нарочно подбрани, включително добавената от него представа, че стихотворението е писано за европейци. Той каза в изявление, че неговата служба \"има за задача да прилага закона, а не стихотворение\". Това е още една предизвикателна стъпка в дългия поход на президента Доналд Тръмп за промяна на начина, по който Америка мисли за имигрантите. Той се надява, че този подход ще му донесе достатъчно гласове за спечелване на втори мандат. С неговите действия става още по-сигурно, че кампанията през 2020 г. до голяма степен ще представлява културна битка за националната идентичност. Същевременно обаче той е изправен пред опасността твърдият му подход още повече да активизира демократите, да отблъсне жените в предградията и да доведе до увеличаване на новорегистрираните избиратели от латиноамерикански произход. Демократите бързо отправиха нападки, че обявената от правителството в понеделник промяна в правоприлагането - да не се дават зелени карти на мнозина законни имигранти, получаващи обществени помощи, е водена от стремеж за посяване на расова враждебност. \"Това правителство най-сетне призна това, което сме знаели през цялото време: то мисли, че Статуята на свободата се отнася единствено за белите хора\", заяви в Туитър бившият конгресмен от Тексас Бето О'Рурк, който е претендент за президентската кандидатура на демократите. Президентът и неговите съветници \"още повече опетниха традицията на нашата страна като фар на надеждата за имигрантите\", каза президентът на Федерацията на испаноезичното население Хосе Калдерон. \"Те трябва да се засрамят.\" Експерти казват, че в зависимост от това как се прилагат новите правила за \"обществено бреме\", промените, предназначени да прогнозират дали има вероятност кандидатите да използват обществени помощи, могат сериозно да изменят състава на имигрантите, които отговарят на изискванията за зелени карти или постоянно жителство в САЩ, вземайки предвид техните доходи, възраст и професионална биография. Според проучване на непартийния Институт за миграционна политика правилата вероятно ще намалят имиграцията от Мексико и Централна Америка и същевременно я увеличат от други региони, особено Европа. Стандартите за доходите в частност могат да доведат до намаляване на дела на мексиканските, централноамериканските, карибските, африканските и азиатските кандидати. Проучването също така установи, че при новите правила хората, получили най-наскоро законно постоянно жителство, са щели да бъдат застрашени от отказ, като се има предвид, че при 69 процента от получателите на зелена карта през последните пет години е имало поне един от \"отрицателните фактори\", посочени от правителството. С новите правилата също така вероятно ще стане по-трудно за родителите на американски граждани да се съберат със своите деца в САЩ, защото има по-голяма вероятност да са по-възрастни, неработещи и имащи здравословни проблеми. \"Америка винаги е била път към успеха за милиони хора, а сега Америка иска да направи така, че да бъде път само за тези, които вече са успели\", каза политическият анализатор от Американския имиграционен съвет Арън Рейклин-Мелник. Тръмп се издигна до Белия дом, като разпалваше тревога заради все по-голямата разнородност на населението в САЩ, където въз основа на демографските и имиграционните тенденции се предвижда, че белите хора ще станат малцинство след по-малко от две десетилетия. Както се изрази Тръмп, имигрантите крадат работните места на неговите поддръжници и смъкват заплатите им, лишавайки белите хора от работническата класа от възможности за успех. Имигрантите бяха сполучливи изкупителни жертви, особено в градовете в индустриалната централна част на САЩ и други икономически затруднени райони, които все още са отслабени заради загубите на работни места в момент, когато останалата част на страната преживява икономическо възстановяване. А Тръмп продължава да прокарва това послание. Неговото правителство се опитва сериозно да ограничи броя на мигрантите, искащи убежище в САЩ, и значително намалява приемането на бежанци, а допълнителни съкращения са възможни следващия месец, когато бъдат оповестени ограниченията за бежанци за следващата година. Той също така подкрепя законодателство, което рязко да намали законната имиграция, като същевременно настоява за голяма промяна на вида на имигрантите, които да бъдат допускани, облагодетелствайки тези, които имат определени умения и предложения за работа с високо заплащане, за сметка на тези, които имат семейни връзки със САЩ. След като среща отпор от демократите в Конгреса, той прибягва към административни действия, постигайки смесени резултати, сблъскващи се с правни предизвикателства. Освен промените, които прави и предлага, Тръмп говори с пренебрежение за имиграцията от страни с предимно чернокожо и испаноезично население, включително като нарече мексиканските имигранти изнасилвачи и престъпници, когато започна своята кампания през 2016 г. В частен разговор миналата година той окачестви централноамериканските и африканските държави като \"мизерни дупки\" и предложи САЩ да приемат повече имигранти от европейски страни, като имащата преобладаващо бяло население Норвегия. В интервю за Си Ен Ен във вторник вечерта имиграционният служител Кучинели изглежда ограничи обхвата на стихотворението на Статуята на свободата. Той каза, че то се отнасяло за \"хората, идващи от Европа, където имало основани на класите общества, в които хората се смятали за окаяни, ако не били в правилната класа\". Неговата служба, изглежда, харесва оригинала. В своя \"алманах на гражданина\", предназначен да бъде раздаван на нови американци, службата възхвалява стихотворението като фар за \"милионите имигранти, дошли в Америка в търсене на свобода и възможности\". /БТА/", "date": "2019.08.15", "title": "Правителството на Тръмп се стреми да направи имиграцията по-бяла и по-богата"}
{"url": "https://www.24chasa.bg/novini/article/7607798", "text": "Пътят Сливен – Ямбол е отворен след 14 дни блокада. В двете посоки движението се извършва спокойно, предава БГНЕС. Без съпротива, след 8 часа тази сутрин, протестиращите край Крушаре освободиха пътя след издадена заповед от кмета на Сливен за прекратяване на блокадата. Все пак шофьорите трябва да бъдат внимателни при преминаването през селото заради протестиращите и полицаите, които са все още в района на свалената блокада. Според протестиращите протестът и блокадата на пътя са довели до частичен успех – преустановена е дървосечта в страната, започва и обход на населените места за нерегламентирано изхвърлените животински отпадъци. \"След като обявиха вчера свиневъдите, че се оттеглят от протеста беше издадена заповед от кмета на община Сливен, че се прекратява, тъй като той не е регламентиран. В изпълнение на тази заповед със съдействието на областната дирекция на МВР Сливен това беше извършено. Извинявам се на жителите на Сливен и Ямбол че подложихме търпението им на изпитание толкова дни\", каза областният управител на Сливен Чавдар Божурски.", "date": "2019.08.15", "title": "Падна двуседмичната пътна блокада на пътя Сливен - Ямбол заради чумата"}
{"url": "https://www.24chasa.bg/novini/article/7607800", "text": "Председателят на Камарата на архитектите Борислав Игнатов е кандидатът на коалиция \"Демократична България\" за кмет на София. Кандидатурата му бе обявена официално край едно от най-красивите места в столицата - Езерото с лилиите в Борисовата градина, от лидерите на трите партии в коалицията - ДСБ, \"Да, България\" и \"Зелено движение\" - Атанас Атанасов, Христо Иванов и Борислав Сандов, предаде  . Арх. Игнатов ще заеме втората позиция в списъка за общински съветници на \"Демократична България\", а цялата листа ще бъде обявена в началото на септември. Още днес обаче беше съобщено, че за водач на листата е поканен подалият само преди дни оставка съдия Методи Лалов - именно той ще е предложението за председател на Столичния общински съвет от коалицията след изборите.", "date": "2019.08.15", "title": "Арх. Борислав Игнатов е кандидатът на \"Демократична България\" за кмет на София"}
{"url": "https://www.24chasa.bg/novini/article/7607805", "text": "\"ОБЛАЧЕН КРЪСТ се образува точно в центъра на България на днешния празник Голяма Богородица!\" Това написа Meteobalkans на страницата си във Фейсбук и публикува снимка на разкъсаната облачност над страната.                                                                                                                                                                                                                                                                                                                       ", "date": "2019.08.15", "title": "Откриха облачен кръст над България на Голяма Богородица"}
{"url": "https://www.24chasa.bg/novini/article/7607809", "text": "Норвежкият институт за ядрена безопасност отчете малки количества радиоактивен йод, открити във въздуха в Северна Норвегия в дните Руската държавна ядрена агенция \"Росатом\" заяви в събота, че петимата убити при взрива са били нейни служители, а при аварията са били свързани \"изотопни източници на енергия\", като не се уточняват повече подробности. Норвежката служба за радиационна и ядрена безопасност DSA заяви, че е прихванала радиоактивния йод на своята въздушна филтърна станция в Сванховд, която е до руската граница. Река разделя двете страни. Пробите са събрани в периода 9-12 август, докато инцидентът в района на Архангелск в Северна Русия е станал на 8 август, се казва в съобщението. В момента не е възможно да се определи дали последното откриване на йод е свързано с произшествието в Архангелск миналата седмица. DSA продължава по-често вземане на проби и анализ “, казаха от DSA. Подобни радиационни измервания не са необичайни в Норвегия, тъй като нейните станции за наблюдение откриват радиоактивен йод около шест до осем пъти годишно, а източникът обикновено е неизвестен. Руската държавна метеорологична служба заяви във вторник, че нивата на радиация в град Северодвинск минаха  16 над допустимите стойности миналия четвъртък. Тогава медици, които лекуваха жертви на катастрофата, бяха изпратени в Москва за медицински преглед, предаде агенция ТАСС.", "date": "2019.08.15", "title": "Отчетоха радиоактивен йод над нормата на границата между Норвегия и Русия"}
{"url": "https://www.24chasa.bg/novini/article/7607822", "text": "Французин е задържан от полицията за шофиране в нетрезво състояние – съобщават от Областната дирекция на МВР-Добрич. На 14 август, около 23,25 ч., в град Балчик е спрян за проверка лек автомобил „Хюндай” с великотърновска регистрация, управляван от френски гражданин. При извършената проверка за употреба на алкохол, цифровата индикация е отчела наличието на 1,66 промила в издишания от водача въздух. По случая е образувано бързо полицейско производство.", "date": "2019.08.15", "title": "В Балчик задържаха французин заради нетрезво състояние"}
{"url": "https://www.24chasa.bg/novini/article/7607726", "text": "Посланикът на Китай в Русия Джан Ханхуей заяви, че китайските и руските държавни лидери заедно си поставиха за цел обемът на двустранната търговия да достигне 200 милиарда щатски долара през 2024 г. Джан Хунхуей сподели увереността си, че тази цел ще бъде постигната, предава \" \". Посланикът каза, че икономическото и търговското сътрудничество между Китай и Русия има голям потенциал за развитие. Двете страни работят заедно за непрекъснато подобряване на неговото ниво и качество. Инфраструктурата на двете страни е взаимосвързана, нивото на финансовото сътрудничество непрекъснато се подобрява, а сътрудничеството по големи проекти, във високите технологии, земеделието, хуманитарните науки, туризма и електронната търговия, продължават да се задълбочават. Особено важно е двете страни решат да разширяват обхвата и дълбочината на научно-технологичното иновационно сътрудничество в условията на преднамерено оказване на натиск в тази област от други държави.", "date": "2019.08.15", "title": "Китайският посланик в Русия изрази увереност в постигането на целите за обема на двустранната търговия"}
{"url": "https://www.24chasa.bg/novini/article/7607810", "text": "Във времена на глобални предизвикателства в много отношения - от изменението на климата до икономическата и политическата несигурност, Южна Европа е изправена пред друга сериозна заплаха. Това представлява заплаха за нейната енергийна сигурност, което може да доведе до сериозно междунационално напрежение и драматични последици за Европа. Един от ключовите участници в тази заплаха е политическата и икономическата криза в Украйна. Тази страна, разкъсвана от ендемичната корупция, политическо разделение и надигаща се война в бунтарския й регион Донбас, е в процес на формиране на ново правителство след парламентарните избори, проведени в средата на юли. Украйна е от решаващо значение като енергиен коридор за Европа. Неспособността да се справи с вътрешните проблеми и да гарантира ролята на надежден транзитен хъб, заедно с несигурно бъдеще пред договорните си задължения с руския доставчик Газпром, представлява реална заплаха за следващите зимни месеци. Бичът на украинската корупция и частните интереси на олигарсите, които имат предимство пред обществените интереси, изглежда се разпространяват в други страни на Европа. България е поредната жертва на такава корупция. Причината за внедряването на такива дейности е, защото българският участък на газопровода за природен газ Турски поток е трябвало да се превърне в един от основните маршрути за доставка на газ за Южна Европа, допринасяйки за многообразието на доставките на газ за Сърбия, Унгария, Хърватия и други страни от региона. Газопроводът от 480 км ще се движи между Турция и Сърбия през България, предлагайки ефективен маршрут за транзит на газ и намаляване на зависимостта на региона от доставка на газ от Украйна. Въпреки това е напълно възможно този конкретен тръбопровод да не бъде завършен до 2021-2022 г. Причината за забавянето е продължаващи и ожесточени правни спорове между Булгартрансгаз и консорциума ARKAD, ръководен от Arkad Engineering от Саудитска Арабия. Историята зад това дело е доста своебразна. ARKAD печели търга за строителство, като предлага най-ниската цена, което изненадва противниците на ARKAD от консорциума Gas Development and Expansion in Bulgaria (GDEB) . ARKAD предложил да изгради разширението от 474,7 км за 1,1 милиарда евро до края на 2020 г. в сравнение с 1,6 милиарда евро, предлагани от неговия съперник. Най-вероятната причина за победата на ARKAD е помощ от политически свързани български олигарси. Въпреки успеха на търга, Булгартрансгаз и Аркад Инженеринг не успяват да подпишат договор, тъй като саудитската фирма не предоставя всички документи, изисквани по закон, въпреки няколкото отлагания, предоставени от Булгартрансгаз. Междувременно GDEB заяви пред Bulgartransgaz, че е готов да предложи 31,1% отстъпка от цената, която първоначално е предложила, за да съответства на цената на ARKAD. Като се имат предвид тези фактори и важността на проекта, Булгартрансгаз заяви, че променя първоначалното си решение и възлага договора за строителство на консорциума Bonatti-Max Streicher. ARKAD действа бързо и подава жалба срещу решението на Bulgartransgaz да го дисквалифицира като победител в българския орган по конкуренция. Комисията за защита на конкуренция, антимонополният орган, натоварен с решаването на спорове за обществени поръчки, заяви, че решението на Булгартрансгаз е незаконосъобразно, тъй като не отговаря на законовите изисквания, необходими на компанията да измени решението си за възлагане на обществена поръчка. В началото на юли консорциумът GDEB обжалва решението на КЗК пред Върховния административен съд, като възобновява правния спор. В резултат строителството ще се забави. Забавянето на българския участък означава, че Газпром ще може да използва TurkStream единствено за доставка на газ до България, а от България до Гърция, Македония и Румъния чрез съществуващата мрежа. Засега Сърбия, Унгария, Босна и Херцеговина и Хърватия ще останат изцяло зависими от украинския път. Липсата на прозрачност в тръжния процес оставя мнозина да се чудят какво се случва с уж ясен и прозрачен проект, който трябва да доставя газ до домовете и топло през зимата. По-големият стратегически въпрос обаче е дали ЕС наистина е ангажиран да диверсифицира своите пътища за доставка на енергия, за да намали зависимостта от ненадеждни политически фактори. Човек би могъл да очаква, че новото ръководство на ЕС ще приеме много сериозно корупцията в енергийния сектор и ще възприеме позиция на нулева толерантност към вътрешно-сенчести сделки, които се отразяват негативно върху живота на милиони европейци.", "date": "2019.08.15", "title": "Енергията на Европа е застрашена"}
{"url": "https://www.24chasa.bg/novini/article/7607847", "text": "Над 500 пожарникари се борят с пожар, който от вчера е обхванал около 900 хектара борови гори и храсти в южния френски департамент Од, а друг пожар бушува в съседния департамент Еро, предаде Франс прес. Пожарът в ОД е отслабнал, но не може да се каже, че е овладян заради покачването на температурите и усилването на вятъра, който може да достигне скорост от 50-60 км/час по-късно през деня, съобщи полковник Ерик Фелтен от противопожарната служба, предава БТА. В гасенето на пожара са включени 510 пожарникари и пет самолета. Няма данни за пострадали или за разрушени жилища. Вторият пожар, в департамента Еро, е овладян, след като е изгорил 250 хектара борови гори. В борбата с него участват 460 пожарникари.", "date": "2019.08.15", "title": "Хиляда пожарникари се борят с 2 огнени стихии в Южна Франция"}
{"url": "https://www.24chasa.bg/novini/article/7607856", "text": "От жилище в Балчик е откраднат портфейл с пари – съобщават от Областната дирекция на МВР- Добрич . На 14 август, около 17,10 ч, е получено съобщение за извършена кражба от апартамент в град Балчик. По данни на тъжителя, за времето от 21 ч. на 13 август до 14 ч. на 14 август, по неустановен начин, е извършена кражба на портфейл с намиращите се в него 600 евро, 2 600 молдовански леи и 80 лева. По случая е образувано досъдебно производство.", "date": "2019.08.15", "title": "Откраднаха портфейл с пари от апартамент в Балчик"}
{"url": "https://www.24chasa.bg/novini/article/7607870", "text": "Германският външен министър Хайко Маас призова да се обърне повече внимание на последиците от климатичните промени в Арктика при посещение в северните райони на Канада, предаде ДПА. \"Тези хора нямат възможност да дадат значителен принос за борбата с климатичните промени, като променят своето поведение\", каза Маас в Икалуит, столицата на територията Нунавут. \"Това е наша отговорност\", заяви той, предава БТА. Маас ще пътува днес до Понд Инлет зад Полярния кръг, след което се ще се върне в Германия. Температурите в Арктика се повишават три пъти по-бързо, отколкото средните стойности по света. Преди 50 години ледът беше четири пъти повече от сега. Топенето на ледовете създава нови маршрути за корабоплаване, а ресурсите в региона под формата на изкопаеми горива и риба имат все по-голямо икономическо значение. Пет държави, сред които САЩ и Русия, претендират за територии в региона, което поражда страхове от поява на нова конфликта зона.", "date": "2019.08.15", "title": "Хайко Маас призова да се обърне внимание на климатичните промени в Арктика"}
{"url": "https://www.24chasa.bg/novini/article/7607900", "text": "Безработицата в Турция през май е била 12,8 процента, съобщи турската телевизия СиЕнЕн-Тюрк, като се позовава на данни на Турския статистически институт. Общият брой на регистрираните безработни в страната през май 2019 г. е бил 4 милиона и 157 хиляди души, предава БТА. Броят на безработните се е увеличил с 1 милион и 21 хиляди души спрямо същия месец на миналата година, т.е. с 3,1 процента. Същевременно броят на работещите хора през май е бил 28 милиона и 269 хиляди души.", "date": "2019.08.15", "title": "Безработицата в Турция през май 12,8%"}
{"url": "https://www.24chasa.bg/novini/article/7607905", "text": "Вземанията на лизинговите дружества по финансов и оперативен лизинг в края на юни 2019 г. са общо 4.217 млрд. лв. (3.6 на сто от БВП ) при 3.862 млрд. лв. година по-рано, съобщава Българската народна банка. В края на второто тримесечие на 2019 г. на годишна база вземанията на лизинговите дружества нарастват с 9.2 на сто (355.3 млн. лв.). Вземанията по договори за финансов лизинг на леки автомобили са 1.521 млрд. лв. в края на второто тримесечие. На годишна база те нарастват с 14.1 на сто. Относителният им дял се увеличава от 36.5 на сто в края на юни 2018 г. до 38.2 на сто в края на същия месец на 2019 година. В края на второто тримесечие на 2019 г. вземанията по договори за финансов лизинг на товарни и лекотоварни автомобили са 1.366 млрд. лв., като се увеличават с 13.7 на сто спрямо края на юни 2018 г. Относителният им дял в общия размер на вземанията по финансов лизинг се повишава от 32.9 на сто в края на юни 2018 г. до 34.3 на сто в края на същия месец на 2019 година. В края на второто тримесечие на 2019 г. вземанията по договори за финансов лизинг за машини, съоръжения и индустриално оборудване са 792.9 млн. лв., като нарастват на годишна база с 8.8 на сто. Относителният им дял се понижава от 20 на сто в края на юни 2018 г. до 19.9 на сто в края на същия месец на 2019 година.", "date": "2019.08.15", "title": "4.217 млрд. лв. са вземанията на лизинговите дружества в края на юни"}
{"url": "https://www.24chasa.bg/novini/article/7607919", "text": "Горските пожари, които бушуват в централната част на гръцкия остров Евбея от вторник, са разрушили около 2800 хектара гори, съобщава в. \"Катимерини\". Бедствието наложи евакуацията на четири села. Властите нарекоха пожара \"екологична катастрофа\" и поискаха помощ от европейските партньорки Хърватия и Италия, информира БТА. В селата няма сериозни щети, освен четири унищожени автомобила. Около 500 жители вече се върнаха по домовете си, след като огнеборците успяха да овладеят ситуацията. Все още има няколко активни огнища, а гасенето продължава основно с помощта на самолети. Общо 235 пожарникари със 75 пожарни коли все още се намират в района, а седем самолета и девет хеликоптера също участват в усилията за потушаване на пожара. Причините за пожара се разследват от криминалния отдел на противопожарната служба, който вече е разпитал 20 свидетели. Същевременно други два пожара избухнаха днес в страната - един в Южна Гърция и един на западния остров Закинтос, съобщава пожарната служба, цитирана от Асошиейтед прес. Агенцията отбелязва, че двама мъже съответно на 58 и 52 години са били арестувани вчера и днес по подозрения в причиняване на пожари в Южна Гърция. Горските пожари са често срещано явление в Гърция по време на горещото и сухо лято. Миналата година над 100 души загинаха, когато бързо разрастващ се горски пожар пламна в крайморски район североизточно от Атина.", "date": "2019.08.15", "title": "Все още има активни огнища на пожарите на Евбея, 4 села са евакуирани"}
{"url": "https://www.24chasa.bg/novini/article/7607588", "text": "Американският президент Доналд Тръмп е заявил пред турската страна намерение за създаване на 32-километрова зона за сигурност в Северна Сирия с ширина 20 мили /32 километра/, съобщи днес турският външен министър Мевлют Чавушоглу, цитиран от ТАСС. \"Тръмп ни обеща 32-километрова зона за сигурност в Северна Сирия\", каза Чавушоглу, като добави, че целта на зоната е отстраняване на кюрдските Сили за защита на народа от стратегически важни региони. Чавушоглу каза още, че турски самолети вече патрулират над територията на бъдещата зона за сигурност, припомня БТА. На 7 август военни от Турция и САЩ се договориха за създаване на Център за съвместни операции в турския град Шанлъурфа, на 50 километра от границата със Сирия, чиято цел ще бъде да създаде в Северна Сирия зона за сигурност като защитен пояс за турската граница. Турция настоява дълбочината на зоната да бъде 30-40 километра, докато досега Вашингтон предлагаше 18 километра. Според първоначалните планове на САЩ първата 5-километрова ивица от зоната за сигурност трябваше да се контролира от армиите на Турция и САЩ, следващите 13 километра - само от САЩ, а територията на юг от зоната да бъде под контрола на САЩ и местните кюрдски формирования. Много положения от този план не устройват турската страна. Турция официално не е изключена от програмата за създаване на изтребителите от пето поколение Ф-35, обяви Чавушоглу, цитиран от Анадолската агенция. \"Не става дума за официално изключване на Турция от програмата\", каза Чавушоглу в отговор на журналистически въпрос за Ф-35. По думите на турския външен министър Турция е имала много важен принос в програмата досега. \"До днес са извършени плащания в размер на 1,4 милиарда долара. Производството в Турция все още продължава\", каза той. По повод на недоволството от страна на Вашингтон заради покупката на руските системи за противовъздушна отбрана С-400 Чавушоглу посочи, че очаква тези въпроси да бъдат разрешени на базата на взаимно разбирателство. \"В противен случай и двете страни ще предприемат реципрочни действия, отношенията ненужно ще се напрегнат, никой няма да има полза от това\", предупреди той. \"Ние не предпочитаме този вариант, но нашият президент неколкократно каза, че в случай на негативно отношение, ние ще отговорим\", добави Чавушоглу.", "date": "2019.08.15", "title": "Чавушоглу: Тръмп ни обеща 32 км зона за сигурност в Северна Сирия"}
{"url": "https://www.24chasa.bg/novini/article/7607594", "text": "Гръцките пожарникари, борещи се вече трети ден с горски пожар в труднодостъпни райони на остров Евбея, са успели да локализират огъня, предаде ТАСС, позовавайки се на агенция АНА-МПА, цитирана от БТА.  Според гръцката агенция пожарът е локализиран в клисура недалеч от село Платания. С пожара се борят над 380 пожарникари с 98 пожарни коли, както и военни, общински служители и доброволци. Общо 12 самолета, включително два, изпратени от Италия, и един от Испания, както и 11 хеликоптера възобновиха полетите по зазоряване днес, съобщи пожарната служба. По оценки на на пожарникарите и местните власти от огъня са пострадали от 1000 до 2500 хектара гори. Огънят пламна около 3 ч. сутринта във вторник, изпепелявайки гъста борова гора. Жителите на четири села бяха евакуирани в първия ден, макар че някои от тях се върнаха по домовете си в сряда. Причините за пожара се разследват от криминалния отдел на противопожарната служба, който вече е разпитал 20 свидетели. Горските пожари са често срещано явление в Гърция по време на горещото и сухо лято. Миналата година над 100 души загинаха, когато бързо разрастващ се горски пожар пламна в крайморски район североизточно от Атина.", "date": "2019.08.15", "title": "Пожарът на гръцкия остров Евбея е локализиран"}
{"url": "https://www.24chasa.bg/novini/article/7607606", "text": "Кремъл ще връчи държавни отличия на двамата  , предадоха Ройтерс и ТАСС. Говорителят на Кремъл Дмитрий Песков похвали пилотите, спасили живота на пътниците в самолета. Няма съмнение, че пилотите ще бъдат наградени, но преди това трябва да бъдат изпълнени някои формалности - например те да бъдат официално предложени за награждаване, добави Песков, предава БТА. Аварийното кацане се наложи, след като самолетът с 226 пътници и седемчленен екипаж излетя от летище Жуковски край Москва за Симферопол в Крим, но при излитането се сблъска с ято чайки и в двигателите попаднаха птици, посочва ТАСС. Пилотите успяха да извършат кацането с два отказали двигателя.", "date": "2019.08.15", "title": "Кремъл дава отличия на пилотите, които приземиха аварийно самолет край Москва"}
{"url": "https://www.24chasa.bg/novini/article/7607531", "text": "Осъдиха на 2 години и 6 месеца затвор ало измамник рецидивист, който правейки се на полицаи измъкнал 6780 лв. от възрастна търновка. Я.Н се е споразямял с прокуратурата и ще излежава наказанието си при строг режим. Обвиняемият е с наложена мярка за неотклонение „задържане под стража“ и в момента се намира в Затвора в гр. Ловеч, съобщиха от Апелативната прокуратура. Обвиняемият е известен на органите на МВР във връзка със серия от телефонни измами, като е осъждан многократно. След излизането си от затвора се свързал с А. П. и му предложил да го ползва за „муле“, като му посочва по телефона на кой адрес да отиде, за да вземе оставените от измамените лица пакети с пари и ценности. Мошеникът провеждал разговорите с пострадалите от територията на Румъния, от където закупувал предплатени сим-карти на румънски оператори. На 14.12.2018 г. Я.Н. от румънска сим-карта дал указания на А.П. да отиде в гр. Велико Търново. На следващият ден, набирайки произволни номера в града от румънска сим-карта, обвиняемият набрал номера на пострадалата, като успял да я заблуди, че е служител на криминална полиция. Убедил жената, че трябва да им съдейства, като сложи всичките си пари, скъпоценности и злато в торбичка и я изнесе пред входната врата. Веднага след това отново набрал номера ѝ, представил се за лекар и ѝ казал, че синът ѝ си е счупил крака и че трябва да му даде сумата от 29 800 лв. за лечението му. Започнал да я заплашва и обижда. Секунди по-късно отново ѝ се обадил - този път като полицая, с когото говорила преди това. Пострадалата му разказала какво се е случило и му се доверила, като изпълнила указанията да събере всичките си спестявания и да ги остави пред външната врата на дома си, убедена, че съдейства на полицията. Междувременно от друга сим-карта обвиняемият казал на А.П. от къде да вземе парите. Споразумението има последици на влязла в сила присъда.", "date": "2019.08.15", "title": "2,5 г. строг затвор за ало измамник, \n измъкнал близо 7 бона от търновка"}
{"url": "https://www.24chasa.bg/novini/article/7607614", "text": "Специализирана полицейска операция се провежда на територията на ОДМВР – Пловдив, съобщиха от пресцентъра на МВР. Тя е насочена към предотвратяване на нерегламентирани състезания с моторни превозни средства и недопускане на нарушения на Закона за движение по пътищата. Акцията през последните пет дни е в рамките на активните мерки за осигуряване безопасността на движението в Пловдив и региона. От 10 до 14 август, основно във времевите интервали между 22.00 ч. и 2.00 ч., общият контрол по Закона за движение по пътищата е осъществен от екипи на сектори „Пътна полиция“ и „Специализирани полицейски сили“. Акцентът е поставен на всички проблемни точки в областния град – най-вече големи булеварди и възлови кръстовища, за които е постъпвала информация за нерегламентирани автомобилни състезания или нарушения от водачи на мотоциклети. Снощи, след получени общо 6 сигнала на тел. 112 и предприети незабавни действия полицейските служители предотвратили автомобилни гонки в жк „Тракия“ и на бул. „Свобода“. Проверени са 34 моторни превозни средства, спрямо 15 водачи е взето административно отношение за нарушения на ЗДвП. Спрян от движение е лек автомобил „БМВ“ и е съставен акт на 21-годишния му шофьор, който нарушил скоростния режим в събота вечер на Асеновградско шосе, преминавайки с над 170 км/ч. Във вторник срещу сряда, в района на бензиностанция на същия път били установени 16 мотористи, на шестима от които са издадени глоби с фишове. В рамките на акцията на четирима шофьори са отнети свидетелствата за правоуправление, заради незаплатени в срок наказателни постановления. Продължават ежедневните действия на служителите от ОДМВР – Пловдив за ограничаване на пътнотранспортния травматизъм и недопускане на тежки катастрофи. В изпълнение на планираните мерки са предприети и съвместни инспекции с представители на ТДНАП и ДАИ на учебните центрове за обучение на водачи на МПС.", "date": "2019.08.15", "title": "МВР погна незаконните нощни гонки по пътищата в Пловдивско"}
{"url": "https://www.24chasa.bg/novini/article/7607619", "text": "52-годишен мъж е задържан за побой на жена и закани за убийство в Етрополе. Това съобщиха от пресцентъра на МВР. Той е обвинен и задържан за 72 часа. Около 7.20 часа вчера 48-годишна жена потърсила помощ от полицията, като съобщила, че мъжът, с когото преди време е живяла на семейни начала, ѝ е нанесъл множество удари с юмруци, придружени със закани за убийство. Веднага след получаването на сигнала криминалистите предприели незабавни издирвателни действия за установяването на извършителя, в хода на които 52-годишният мъж скоро бил задържан в полицейския арест. Още същия ден, след доклад на събраните доказателства в районната прокуратура, извършителят е привлечен като обвиняем. Наложена му е 72-часова мярка за неотклонение „Задържане под стража“.", "date": "2019.08.15", "title": "Хванаха мъж в Етрополе, пребил жена и се заканил да я убие"}
{"url": "https://www.24chasa.bg/novini/article/7607613", "text": "Пекин трябва да предприеме необходими контрамерки на последните американски мита от 10% върху вноса на китайски стоки за 300 млрд. долара, съобщи в четвъртък финансовото министерство на Китай. Министерството също така заяви, че тарифите на САЩ нарушават консенсуса, постигнат от лидерите на две държави в края на юни на форума Г-20 в Осака, и излизат от правилния път за намиране на решение на търговските спорове чрез преговори, предава  . В началото на август американският президент Доналд Тръмп обаче обяви, че от 1-ви септември ще наложи мита от 10% върху останалия китайки внос в САЩ за около 300 млрд. долара. По този начин ще бъдат въведени митнически тарифи за целия внос в САЩ на китайски стоки, след като през миналата година бяха въведени мита от цели 25% върху вноса на стоки от Китай на стойност 250 млрд. долара. Във вторник обаче президентът Тръмп отстъпи частично от този план, отлагайки за 15-и декември въвеждането на мита от 10% върху вноса на някои групи китайски стоки, включително мобилни телефони, лаптопи и други потребителски стоки, с надеждата да притъпи негативното влияние от новите тарифи върху предпразничния сезон на продажбите на дребно в САЩ.Отложените за декември мита обхващат близо 60% от планираните за обмитяване китайски стоки за общо 300 млрд. долара. Китайското финансово министерство добави, че ще реагира с \"контрамерки\", ако Вашингтон продължи с въвеждането на допълнителните мита от 1-ви септември, но без да уточни какви точно мерки възнамерява да предприеме.", "date": "2019.08.15", "title": "Китай заплаши с контрамерки на последните мита, наложени от САЩ"}
{"url": "https://www.24chasa.bg/novini/article/7607633", "text": "Огромен соленоводен крокодил издърпа от лодка и уби 10-годишно момче на филипинския остров Балабак, съобщава Яху нюз. Детето плавало в лодката заедно със своите братя и сестри, когато било нападнато от морския хищник. Крокодилът сграбчил в челюстите си момчето и го завлякъл под водата. Бащата напразно се опитал да го открие, но така и не намерил тялото на сина си. По- късно благодарение на местен рибар останките на пострадалото дете били разпознати в едно от мангровите блата, предава БТА. \"От 2015-а не е минавала нито една година, без да имаме нападение на крокодил, сподели Йович Пабело, представител на правителствения съвет, отговорен за опазването на околната среда в островната група Палаван, към която принадлежи и о-в Балабак. По неговите думи честите стълкновения на тези хищници с хората се дължат на свиващия им се хабитат. И животните започват да си набавят храна по всякакъв начин. Соленоводният крокодил е смятан за един от най-едрите хищници на планетата, достигащ до седем метра дължина и тегло до два тона. Особеност на вида е, че той възприема човека като плячка и често напада хора както във водата, така и на сушата.", "date": "2019.08.15", "title": "Огромен крокодил издърпа от лодка и уби 10-годишно дете на остров Балабак"}
{"url": "https://www.24chasa.bg/novini/article/7607640", "text": "57-годишен мъж от русенското село Ветово е арестуван във Варна, след като успял да вземе пари от две продавачки на Златни пясъци, представяйки се за данъчен. Срещу него е повдигнато работно обвинение за измами, а Варненската районна прокуратура го остави с постановление в ареста за 72 часа. Предстои държавното обвинение да внесе искане за задържането му под стража. На 10 август тази година Стефан Димитров влязъл в един от магазините в курорта и се представил като служител на НАП пред жената, която била на смяна. От нея успял да вземе 50 евро. Същия ден, представяйки се отново за служител на приходната агенция, взел още 150 лева от съседен обект. Престъплението, в което е обвинен 57-годишният мъж, се наказва с лишаване от свобода от 1 до 8 години. Стефан е \"възпитаник\" на известната в цялата страна школа за измамници от Ветово. Възможно е да е извършил и други измами същия ден, или в някои от следващите, преди да бъде задържан, но разследването срещу него е в началото.", "date": "2019.08.15", "title": "Арестуваха гастрольор във Варна, представял се за данъчен"}
{"url": "https://www.24chasa.bg/novini/article/7607634", "text": "Съдийската колегия на ВСС не успя да събере кворум, за да гласува освобождаването на Методи Лалов като съдия в Софийския районен съд по негово желание. Причината - след натоварения за кадровиците месец юли повечето от тях били в годишен отпуск.  На заседанието присъстваха само шефът на ВКС Лозан Панов и членовете на колегията Вероника Имова, Красимир Шикерджиев и Даниела Марчева. Първите трима не били в отпуск, а Марчева го прекъснала, за да дойде във ВСС. Следващото заседание, на което ще се решава оставката на Лалов, е насрочено за 30 август от 9,30 ч. Срещу Методи Лалов в момента вървят две дисциплинарки. Вероника Имова обясни, че законът е категоричен, че при освбождаването на магистрат срещу който има дисциплинаерни производства не му се изплащат 20-те заплати, които се дават при напускане на системата. Също така тя обясни, че Лалов има над 100 дела, по които трябва да напише мотиви. ", "date": "2019.08.15", "title": "ВСС не събра кворум, за да приеме оставката на Методи Лалов"}
{"url": "https://www.24chasa.bg/novini/article/7607657", "text": "Дирекцията за национален строителен контрол /ДНСК/, чрез Административен съд - София-град, внесе касационна жалба до Върховния административен съд във връзка с решението на Софийския административен съд по казуса \"Златен век\", съобщиха от ДНСК. С решение от 30 юли на Административния съд - София-град, бе отменена като незаконосъобразна заповед от 15 април на началника на ДНСК, с която е наредено спиране заради нарушения на строежа на сградата \"Златен век\". С нея е наредено спиране и на незаконен строеж на изкоп/насип в съседен имот за обществено обслужване, подземен гараж и трафопост, извършвани от \"Артекс инженеринг\" АД. ДНСК счита, че е нарушен материалният закон. За да постанови решението си, съдът е приел, че са допуснати административно-производствени правила, които са в противоречие с материално-правните разпоредби, и несъответствие с целта на закона. ДНСК обжалва тези изводи на съда с доказателствения материал по делото в неговата цялост.", "date": "2019.08.15", "title": "ДНСК обжалва решението  на съда по казуса \n\"Златен век\""}
{"url": "https://www.24chasa.bg/novini/article/7607650", "text": "Перспективата за предсрочни избори в Италия още наесен се отдалечава след образуването с вот във вторник на мнозинство между антисистемното \"Движение 5 звезди\" (ДПЗ) и левоцентристката Демократическа партия (ДП), но здравината на този съюз не е гарантирана. Сенаторите от ДП и тези на ДПЗ, които са бесни на Матео Салвини заради решението му да прекъсне без предупреждение съюза им на 8 август, единодушно гласуваха против предложението на лидера на крайнодясната \"Лига\" правителството на Джузепе Конте да бъде свалено с вот на недоверие още тази седмица. Те се разбраха да поискат от близкия до ДПЗ премиер само да дойде \"да се изкаже\" в Сената на 20 август в опит за решаване на политическата криза. Този породен от обстоятелствата съюз е белязан от голямото завръщане на бившия премиер (2014-2016 г.) Матео Ренци, който продължава да е влиятелна фигура в ДП. Според него \"Капитан Салвини е изтървал срещата си\", като е прекратил съществуващата от 14 месеца управляваща коалиция с ДПЗ, за да постигне предсрочни избори през октомври или ноември. Салвини, с даден от поддръжниците му прякор \"Капитана\", контраатакува като предложи на ДПЗ да се сдобрят временно, за да гласуват следващата седмица исканото от ДПЗ значително съкращаване на броя на депутатите (от рекордните за Европа 945 на 600), а веднага след това да се върнат пред урните. Вчера Матео Салвини обяви, че във вторник отново ще се опита да свали правителството на Конте. \"На 20 август ще гласуваме недоверие на премиера, защото демократичният и прозрачен път е този на изборите\", каза той. Изненадващото предложение на Салвини да се гласува съкращаване на парламентаристите, което е сходно с това на Ренци, прави вероятно приемането на този текст на последно четене днес или утре в Камарата на депутатите. Според ДПЗ спестените пари от заплати трябва да отидат за \"по-полезни неща - училища, пътища и болници\". А Ренци вече обеща, че неговата ДП ще гласува в подкрепа на този проект. Тази реформа обаче ще трябва след това да бъде утвърдена с конституционен референдум, за чиято организация са нужни три месеца и още три за произвеждането му, а после ще трябва да се преначертаят границите на избирателните райони, изтъкнаха експерти. Това би отложило едни предсрочни избори с поне шест месеца. През това време сегашното правителство на \"Лига\" и ДПЗ ще е парализирано и неспособно да се споразумее за бюджета за 2020 г. Този бюджет е изключително важен за третата най-голяма икономика в еврозоната, която е силно задлъжняла и е на ръба на рецесията. Според Ренци преди каквито и да било избори трябва да се одобри не само съкращаването на парламентаристите, а и бюджет за събиране на недостигащи в хазната 23 милиарда евро и избягване на програмирано автоматично повишаване на ДДС от януари. За тази цел Ренци предложи да се състави преходно правителство, в което ДП да се съюзи с ДПЗ. Той призна, че \"в човешки план това му струва много\", защото преди и след падането на кабинета му през декември 2016 г. той е понесъл множество обиди от движението. На теория мнозинство на ДПЗ и ДП е възможно, но \"Движение 5 звезди\" е разделено на два лагера - ляво крило, което е близко до председателя на долната камара Роберто Фико и би подкрепило такъв съюз, и дясното крило на Луиджи ди Майо, което е по-резервирано. Според медиите Фико работи по хипотезата за \"правителство със стабилно парламентарно мнозинство\", което може да е водено от уважавана личност от ДПЗ като бившия съдия по антикорупционни дела Рафаеле Кантоне. Според колумниста на в. \"Република\" Стефано Фоли \"правителство, сведено до ДП и ДПЗ, което да се роди с амбицията да изкара до края на мандата на парламента през 2022 г., е най-реалистичната хипотеза, при условие, че намери смислена основа за управленска програма\". Ди Майо по-скоро подкрепя широки промени в състава на кабинета в полза на ДПЗ и съставяне на второ правителство на Конте, без вот на недоверие. Според неотдавнашни социологически проучвания, ако \"Лига\" на Салвини (на която се отреждат 36 до 38 процента подкрепа) се събере със старите си съюзници от десноцентристката \"Напред Италия\" и крайнодесните \"Италиански братя\", получилата се група ще разполага с над 50 процента от гласовете. В италианската система обаче \"правителствата се раждат, умират и възкръсват в парламента\", отбеляза бившият премиер Енрико Лета, говорейки за \"много креативната италианска политика\". /БТА/", "date": "2019.08.15", "title": "Защо перспективата за предсрочни избори в Италия става все по-далечна?"}
{"url": "https://www.24chasa.bg/novini/article/7607670", "text": "Малки късчета пластмаса се просмукват в атмосферата и се пренасят на хиляди километри до някои от най-отдалечените кътчета на планета, съобщават Асошиейтед прес и Ройтерс, позовавайки се на изследвания на учени от САЩ, Швейцария и Германия. Европейските специалисти са открили \"огромни концентрации\" на микропластмаса в арктически лед, както и в Алпите в Бавария и Швейцария. Проби от арктическия архипелаг Свалбард съдържат до 14 400 частици на литър. Най-висока концентрация на микропластма - 154 000 частици на литър, е отчетена в проби, взети край провинциален път в Бавария, предаде БТА. Учените отбелязват, че микропластмасата достига до отдалечените арктически региони по въздуха и пада на повърхността, когато вали сняг. Опасенията относно замърсяването на околната среда с микропластмаса се увеличават, като учените все още не са определили ефекта върху хората и дивата природа. В рамките на експедиция с ледоразбивач под ръководството на специалисти от университета на Роуд айлънд, САЩ, микропластмаса е открита в проби от протока Ланкастър, в Канадския арктически архипелаг, за който се е предполагало, че е достатъчно отдалечен и изолиран и съответно защитен от подобно замърсяване.", "date": "2019.08.15", "title": "Учени откриха микропластмаса в арктически лед"}
{"url": "https://www.24chasa.bg/novini/article/7607691", "text": "Върховният административен съд (ВАС) отхвърли жалбата срещу изграждането на Национално хранилище за ниско - и средно радиоактивни отпадъци, предаде  Това означава, че съоръжението има легитимна оценка на въздействието върху околната среда и може да бъде изградено. Осъществяването на проекта е възложено на Държавното предприятие „Радиоактивни отпадъци“. В хранилището ще се погребват ниско - и средно радиоактивни отпадъци от енергетиката, медицината, промишлеността, селското стопанство и науката.", "date": "2019.08.15", "title": "ВАС отхвърли жалбата срещу изграждането на Национално хранилище за радиоактивни отпадъци"}
{"url": "https://www.24chasa.bg/novini/article/7607692", "text": "Oт 198 0г. до 2010 г. маларията е отнела живота на между 1,2 млн. и 2,7 млн. души всяка година. Според доклада на Световната здравна организация от 2017 г., тогава маларията е причинила смъртта на 435 000 души, като общият брой на заболелите в световен мащаб е бил 219 млн. Тези данни сочат към един възможен извод – че маларията е убила повече хора, отколкото която и да е друга болест в историята. Историкът Тимъти Уайнгард споделя следното в най-новата си книга „Комарът: Историята на най-смъртоносния хищник”: тези насекоми са убили 52 млрд. души от общо 108-те млрд., живели някога на Земята. В хода на историята вредата, причинена от тези създания, е предопределила съдбата на цели империи и нации, блокирала е икономически дейности, предрешавала е изходът на различни военни конфликти. Комарите са играли по-голяма роля в историята на човечеството, от което и да е друго създание, пише Мануел Пейнадо Лорка за \"Ел Паис\". Преносителите на маларията са женските представители на рода комари Анофелеси, чиито 465 вида на практика се срещат из целия свят, пише  . В своята книга Тимъти Уайнгард дава десетки примери от историята, когато по вина на маларията цели войски са били унищожавани, умирали са владетели, вследствие на което техните общества са се превръщали в лесна плячка за други. Историите, които Уайнгард разказва, са много и те доказват ролята на комарите в промяната на световния ред. От Древна Елада до Втората световна война, през Войната за независимост в САЩ и прочие, историкът изтъква събития, чийто изход е бил предрешен по вина на болести, пренасяни от тези на пръв поглед невзрачни насекоми.", "date": "2019.08.15", "title": "Комарите с по-голяма роля в историята на човечеството от всяко друго създание"}
{"url": "https://www.24chasa.bg/novini/article/7607703", "text": "Около процент-процент и половина от близо 40 хиляди пожара за една година са възникнали от естествени причини, каза пред журналисти главен комисар Николай Николов, директор на Главна дирекция \"Пожарна безопасност и защита на населението\". Николов присъства на отбелязването на Деня на спасението. Основната причина за възникването на горските и полските пожари е човешката дейност, обикновено свързана с небрежност, самоувереност, недооценяване на обстановката, посочи той. Ако се говори за пожари в транспортни средства или в сгради, тогава може да става дума за износване, технически недостатъци, нередности при строителството и експлоатацията. В отговор на въпрос за умишлено палене на гори Николов каза, че в България не е \"атрактивно да изгаряш гори, а след това да строиш, както в други държави\". Правилно са действали пожарникарите при овладяването на пожара край автомагистрала \"Струма\", каза още Николов и подчерта, че най-напред е трябвало да се овладее ситуацията под моста, както са направили колегите му. По думите му движението там няма да бъде пуснато скоро, тъй като трябва да се направи експертиза, евентуално след това разработване на нов проект и изпълнението му така, че АПИ да бъда сигурна, че магистралата ще бъде безопасна. Николов обясни, че огънят е най-големият противник на стоманобетонните конструкции. При нагряването им над 400 градуса те започват да губят своята носеща способност и това е свързано преди всичко с армировката, а не толкова със самия бетон, допълни още той. Температурата на моменти е надвишавала доста над 400 градуса и въпросът е дали е успяла да прегрее достатъчно навътре и да повреди конструкцията, добави Николов. Усилията на всички пожарникари бяха насочени към овладяване на пожара под моста и охлаждане на конструкцията, така че да запазят моста, но това доведе до друг проблем - пожарът обхвана гората над Дупница. В момента има конкурс за назначаване на 90 пожарникари в цялата страна. Средно по 7 човека се борят за едно място, допълни още Николов.", "date": "2019.08.15", "title": "Едва 1,5% от пожарите за една година възникнали от естествени причини"}
{"url": "https://www.24chasa.bg/novini/article/7607322", "text": "Премиерът на Северна Македония Зоран Заев и министърът без портфейл Едмонд Адеми се срещнаха снощи с представители на диаспората от Италия, Швейцария, Германия, Белгия, Люксембург, Турция и САЩ, предаде агенция МИА. На срещата Заев подчерта, че правителството се стреми да гарантира сигурност, безопасност и просперитет на страната, приятелство със съседните страни и изгодни условия за инвестиции, като покани диаспората да инвестира в Северна Македония, предава БТА. Заев посочи, че през 2018 г. Конференцията на ООН за търговия и развитие е обявила Северна Македония за страна с най-голям растеж на преките чуждестранни инвестиции, чиято обща сума през миналата година е била 624 милиона евро. На срещата бе изтъкнато, че в новоприетия закон за инвестициите са предвидени допълнителни 10 процента финансова подкрепа за начални инвестиции на граждани на Северна Македония, които постоянно или временно живеят извън страната.", "date": "2019.08.15", "title": "Заев покани диаспората да инвестира в Северна Македония"}
{"url": "https://www.24chasa.bg/novini/article/7607372", "text": "Хлапе предизвика суматоха в столичното метро и временно спиране на влаковете. Малчуганът изпуснал зарче на релсите на метростанция \"Сердика II\" и без да се замисля за опасността, скочил от перона, za да си го вземе. За негов късмет по това време не са минавали мотриси и детето успяло да се качи обратно. Веднага обаче се задействала аварийната схема в подобни ситуации, която предвижда спиране на високото напрежение и блокиране на влаковете. По интеркома във вагоните пък съобщили, че причината за спирането е, че човек е паднал от перона върху релсите, което хвърлило пътниците в догадки дали не става въпрос за самоубийство. \"Инцидентът е довел до спиране на влаковете за около 4 минути\", каза пред Glas.bg директорът на \"Метрополитен\" Стоян Братоев. \"Паника нямаше, но хората бяха изнервени, защото закъсняваха за работа\", разказват свидетели на екшъна.", "date": "2019.08.15", "title": "Хлапе изпусна зарче на релсите на метростанция, слезе да си го вземе"}
{"url": "https://www.24chasa.bg/novini/article/7607374", "text": "NOVA започва технологична модернизация с преминаване към излъчване в HD качество от началото на септември. Новите формати, сериали и развлекателни предавания, с които медията ще зарадва зрителите през есенния телевизионен сезон, ще могат да се проследят с още по-добро качество на картината. „По-голяма част от програмата на NOVA вече ще се гледа в HD качество. Радваме се, че промяната съвпада с един от най-силните телевизионни сезони, които предстои да предложим на нашата аудиторията“ – заяви изпълнителният директор на Нова Броудкастинг Груп Николай Андреев. Нова Броудкастинг Груп ще продължи да инвестира в технологичното обновление на телевизионните канали, като част от дългосрочната стратегия за развитие на компанията.", "date": "2019.08.15", "title": "NOVA преминава към излъчване в HD качество от септември"}
{"url": "https://www.24chasa.bg/novini/article/7607382", "text": "Потвърдено е огнище на Африканска чума при дива свиня на остров Батин, съобщи на днешното заседание на междуведомствената епизоотична комисия в Русе д-р Николай Ненов, който е началник на отдел \"Здравеопазване на животните\" в Областната дирекция по безопасност на храните. Той уточни, че с този случай огнищата на болестта при дивите прасета в Русенска област стават пет. Положителни проби са установени и при диви свине в землищата на селата Горно Абланово, Тетово, Червена вода и Бистренци, предаде БТА.  Д-р Ненов каза, че е приключила първоначалната дезинфекция в засегнатите индустриални свинекомплекси в селата Бръшлен и Николово и в огнищата при домашни прасета в областта. Само в двете големи ферми бяха умъртвени по хуманен начин общо 58 600 животни. Предстои разглобяване на инвентара, почистване на помещенията и извършване на заключителна дезинфекция. Не е приключило унищожаването на животните в третата голяма засегната от болестта ферма в Русенска област - в село Голямо Враново. Там са умъртвени 12 500 прасета от общо 30 000 в обекта. Д-р Ненов посочи, че до момента в областта са загробени над 70 000 хуманно умъртвени свине. По повод на публикации в социалните мрежи за носеща се непоносима миризма около местата за загробване той посочи, че гражданите не трябва да се притесняват. \"До два-три дни се надяваме да спрат миризмите. Това е процес, който е абсолютно нормален. На местата има техника, която запръстява непрекъснато\", поясни той.", "date": "2019.08.15", "title": "Потвърдено е огнище на Африканска чума при дива свиня на остров Батин"}
{"url": "https://www.24chasa.bg/novini/article/7607337", "text": "Учени, изследвали ядрото на Юпитер, използвайки данни от мисията \"Джуно\" на НАСА, предлагат теория за странната му композиция - мощен челен сблъсък на протопланетата преди милиарди години с масивен планетарен зародиш, предаде ДПА, позовавайки се на публикация в сп. \"Нейчър\". Съществуването си Юпитер започва като скалист и леден планетарен зародиш. Преди \"Джуно\" учените смятат, че ядрото му е плътно и компактно. Данни от мисията на НАСА обаче оборват тази теория, показвайки, че то е издължено и разредено, съставено не само от плътен скалист материал и лед, но и от водород и хелий, предава БТА. Учени от университета \"Сун Ятсен\", Китай, са използвали компютърни симулации, за да стигнат до заключението, че причина за необичайната форма на юпитеровото ядро е мощен челен сблъсък на младия Юпитер с планетарен зародиш с маса десет пъти колкото земната. Вследствие на удара първичното компактно ядро на протопланетата е било унищожено и се е формирала странната издължена и разредена структура. По-доброто разбиране за това как се е образувала вътрешната структура на Юпитер хвърля светлина върху процесите, оформящи други планети в Слънчевата система, отбелязват учените.", "date": "2019.08.15", "title": "Мощен челен сблъсък обяснява странното ядро на Юпитер"}
{"url": "https://www.24chasa.bg/novini/article/7607387", "text": "Вокалистът на „Продиджи“ Кийт Флинт е натрупал дълг от 7,3 милиона британски лири заради данъчни удръжки и различни заеми, съобщи вестник \"Сън\". През март изпълнителят се самоуби, предава БГНЕС. Според британската преса към момента на смъртта му състоянието на Флинт е било 11,6 млн. паунда, което е намалено до 4,3 милиона британски лири след изплащане на всички задължения на певеца. Сред тях е дългът към веригата кръчми „De Bohun Inns Limited“. Тази сума се оценява на не по-малко от 0,5 милиона паунда. Няколко дни преди смъртта си музикантът пусна в продажба имение в Дънмоу, разположено в градство Есекс. Този имот се оценява от експерти на 1,5 милиона паунда. Кийт Флинт беше намерен мъртъв на 4 март. Тялото на музиканта беше открито в къщата му в Дънмоу. Причината за самоубийството, според феновете на певеца, е била депресия поради развода със съпругата му Маюми Кай (с псевдоним - DJ Gedo Super Mega Bitch). Експертите откриха кодеин, кокаин и алкохол в кръвта на изпълнителя.", "date": "2019.08.15", "title": "Самоубилият се вокал на „Продиджи“ имал дългове за милиони"}
{"url": "https://www.24chasa.bg/novini/article/7607389", "text": "Автомобилите на над 19-годишна възраст да не бъдат допускани в центъра на румънската столица Букурещ, а водачите на всички автомобили от провинцията да плащат дневна такса, за да се движат из града. Това са част от крутите мерки, които местните власти предлагат за борба със замърсяването, съобщават местни медии, цитирани от  Инициативата е на кмета Габриела Фирджа и след 45 дни ще бъде гласувана от общинския съвет. Автомобилите без ЕВРО сертификат, както и тези с ЕВРО 1 и ЕВРО 2 т.е. всички, произведени преди 2000 г., няма да могат да влизат в централната зона на Букурещ, а тези с ЕВРО 3 ще влизат само след закупуване на допълнителна електронна винетка на стойност 900 леи (т.е. над 370 лв.) на година. Колите, регистрирани извън столицата, ще трябва да плащат такса, за да се движат в Букурещ. Тя ще е в размер на 1900 леи на година т.е. над 780 лв. От мерките ще бъдат засегнати собствениците на близо 350 000 стари коли и огромно количество хора от страната, на които им се налага да пътуват до Букурещ. Фирджа обаче е категорична, че са необходими даже по-сериозни рестрикции, след като градът влезе в топ 6 на най-замърсените в Европа и срещу страната тече наказателна процедура.", "date": "2019.08.15", "title": "Букурещ гони старите коли от центъра си"}
{"url": "https://www.24chasa.bg/novini/article/7607378", "text": "При несъгласувани изкопни и ремонтни дейности на територията на сградата на ВИК София беше скъсан кабел средно напрежение на ЧЕЗ Разпределение България. В резултат без електрозахранване останаха клиенти на компанията в кварталите Дружба и Горубляне в София, както и в село Герман. ЧЕЗ Разпределение незабавно изпрати аварийни екипи за отстраняване на повредата и ще възстанови електрозахранването по най-бързия възможен начин. Компанията призовава за спазване на изискванията на дружеството при извършване на подобни дейности с цел осигуряване на спокойствието на гражданите.", "date": "2019.08.15", "title": "При несъгласувани ремонтни работи в двора на ВИК София беше скъсан кабел на ЧЕЗ Разпределение"}
{"url": "https://www.24chasa.bg/novini/article/7607408", "text": "Френският президент Еманюел Макрон призова възстановяването на катедралата да приключи в рамките на пет години, но неговата амбиция може да не стане реалност поради допълнителните щети, предаде БГНЕС. Първите възстановителни работи няма да се проведат преди първата половина на 2020 г.“, се отбелязва в съобщението на администрацията и се добавя, че „те са поставили здравето на работниците като абсолютен приоритет”. Дори със затварянето на „Нотр Дам”, екологичните групи и ключовият профсъюз настояват длъжностните лица да предприемат допълнителни предпазни мерки, за да защитят непосредствено заобикалящата ги общественост от потенциално вредните оловни отпадъци. „440 тона олово, под формата на дим по време на пожара - това превишава повече от четири пъти годишните емисии на олово в атмосферата за цяла Франция“, заяви говорителят на еко организацията Анри Пезерат и изследователят Ани Тебо-Мони пред репортери.", "date": "2019.08.15", "title": "440 тона олово, под формата на дим по време на пожара в „Нотр Дам”"}
{"url": "https://www.24chasa.bg/novini/article/7607247", "text": "През първите седем месеца ръстът на високотехнологичната индустрия се е увеличил с 8,7%, с 2,9% по-висок от отчетения от промишлеността. Инвестициите в областта на производството и услугите с високи технологии са нараснали с 11,1% и 11,9%, като също надвишат растежа на общите инвестиции. Данните показват, че при сегашната сложна международна среда, икономическият растеж в новите области дърпа развитието на китайската икономика и се превръща във водеща сила за справяне с предизвикателствата и по-качественото развитие на икономиката в бъдеще, съобщава \" й\". Китай е втората по големина икономика в света и следва тенденциите на новия кръг реформи в технологичната сфера. Китай няма да преследва бързина на растежа, а качественото развитие с по-висока ефективност, по-разумна структура и по-устойчиви процеси. Ето защо непрекъснатите иновации са ключов фактор за развитието. През миналата година икономическият растеж на Китай в новите области заема 16.1% от БВП, в които бяха създадени над 2/3 от новите работни места. През последните години страната се възползва напълно от ролята на пазарния механизъм и излезе с редица политики в подкрепа на технологичните иновации. Те създадоха добри условия за новия икономически растеж и затвърдиха основата и издръжливостта на китайската икономика. За съжаление, някои западни политици пренебрегват трансформацията на китайската икономика и растежа в новите области. Те непрекъснато злословят срещу Китай. Всъщност трябва да обърнат повече внимание на собственото си икономическо развитие. В търговската война няма победител. Китайската икономика е подложена на натиск, но се трансформира непрекъснато със собствено темпо. Китай, който поддържа качественото развитие, ще активизира жизнеността си и предостави възможности за сътрудничество за целия свят.", "date": "2019.08.15", "title": "Новите технологии тласкат качественото развитие на китайската икономика напред"}
{"url": "https://www.24chasa.bg/novini/article/7607433", "text": "Опасения от небивало силни дъждове са обхванали днес Югозападна Япония, където наближаващият тайфун Кроса взе една жертва, а има и леко ранени, съобщават медии, цитирани от Франс прес. Отслабнал до \"сурова тропическа буря\" според международните критерии, възприети и в Япония, Кроса предизвика на много места сериозни нарушения в движението на транспорта. В ранния следобед днес бурята стигна до префектура Хирошима на основния остров от архипелага - Хоншу. Скоростта на поривистите ветрове, които я съпътстват, достига 144 км/ч, предава БТА. Според властите, цитирани от японската телевизия Ен Ейч Кей, най-малко 21 души са леко ранени. Агенция Джиджи съобщи за загинал мъж, отнесен в океана. \"Трябва да останем бдителни, защото следобед се очакват още повече дъждове\", заяви за АФП служител по борба с бедствията от югозападната префектура Токушима. Очакват се и рекордни валежи - до 1,2 метра за денонощие. Властите се опасяват също от наводнения, свлачища и приливи. Специални екипи са спасили над 20 души в префектура Оита, попаднали в клопка при внезапно прииждане на местна река.", "date": "2019.08.15", "title": "Тропическата буря Кроса уби човек в Япония, а над 20 са ранени"}
{"url": "https://www.24chasa.bg/novini/article/7607431", "text": "Двама от собствениците на магазин за мобилни телефони в центъра на Пазарджик са задържани, след като при обиски в търговския обект и жилището им са открити 8,9 кг. злато, съобщи говорителят на полицията Мирослав Стоянов. Операцията е проведена в сряда, като в нея са участвали оперативни екипи на икономическа полиция и инспектори от НАП. При проверка в магазина, стопанисван от братята М.И / 20г./ и Е.И./21г./ , както и от 50-годишния им съдружник В.К. полицаите установили, че там се продават и златни накити - колиета, гривни, пръстени, обеци и медальони. При последвалото претърсване униформените се хванали за главите от голямото количество злато, което открили. От обясненията на собствениците станало ясно, че златото е внесено от съседна държава, но не е декларирано по надлежния ред. Освен това собствениците на търговския обект нямали необходимия лиценз за продажбата на златни изделия. Проверката на данъчните установили липсата на касови бонове при продажбите в магазина. Работата по случая продължава, а магазина е запечатан. В рамките на операцията в ромския квартал на Пазарджик са открити и иззети над 6кг. нарязан тютюн, а в селата Виноградец и Карабунар домашно произведени местни изделия, които стопани продавали на пътя. Иззето е и 14кг. свинско месо, което било продавано пред къща в Пазарджик", "date": "2019.08.15", "title": "Иззеха почти 9 кг недекларирано злато от магазин за мобилни телефони в Пазарджик (Снимки)"}
{"url": "https://www.24chasa.bg/novini/article/7607400", "text": "Областният управител Здравко Димитров е кандидатът на ГЕРБ за кмет на Пловдив, съобщиха от изпълнителната комисия на партията. Губернаторът и  кметът Иван Тотев са се срещнали с премиера Бойко Борисов във Варна. Според източници на \"24 часа\" там Борисов е обявил кой ще е претендентът на партията за втория град. \"Всичко е наред\", лаконичен бе Здравко Димитров. Иван Тотев не отговаря на телефонните повиквания. Снощи той сам съобщи по време на обществено обсъждане за теглене на 13-милионен заем, че днес (15 август) отивал на среща с премиера. \"Най-вероятно ще чуем името на кандидата на ГЕРБ за кмет на Пловдив\", каза Тотев. Срещата се е състояла в Евксиноград. По неофициална информация пред Тотев и Димитров Борисов е казал и името на бъдещият кандидат от ГЕРБ. И е поискал от двамата да работят заедно за Пловдив. Номинационните събрания, проведени миналия месец по райони в Пловдив, отредиха 300 гласа за Иван Тотев, 255 за кмета на район \"Тракия\" Костадин Димитров и 208 за Здравко Димитров. Районните кметове на \"Централен\" Георги Стаменов и на \"Западен\" Димитър Колев получиха съответно 208 и 169 номинации.", "date": "2019.08.15", "title": "Здравко Димитров е кандидатът на ГЕРБ за кмет на Пловдив"}
{"url": "https://www.24chasa.bg/novini/article/7607442", "text": "На свое заседание днес Изпълнителната комисия на ГЕРБ се запозна с проведени номинационни събрания за кандидати за кметове и утвърди Диана Иванова за кандидат за кмет на община Русе, съобщиха от пресцентъра на ПП ГЕРБ. В момента Иванова е директор на Професионалната гимназия по облекло в града. Тя е магистър по „Автоматизация на производството“ от РУ „Ангел Кънчев“. Освен това през 2018 г. е отличена с наградата „Директор на годината“ на Синдиката на българските учители, притежава и грамота „Посланик на Русе“ за високи постижения и принос към подобряването на имиджа на Русе и утвърждаването му като модерен и културен европейски център. Присъдено ѝ е и почетното отличие „Неофит Рилски“ за дългогодишна цялостна високопрофесионална трудова дейност в системата на народната просвета на МОН. На същото заседание членовете на ИК на ГЕРБ утвърдиха Здравко Димитров като кандидат за кмет на Пловдив. В момента Димитров е областен управител на Пловдив. Той е завършил Пловдивския университет „Паисий Хилендарски“ като бакалавър по „Спортна икономика“, след което защитава магистратури по „Психология“, „Публична администрация“ и „Финансов мениджмънт“. Димитров е награден от министъра на отбраната с медал за принос към Министерството на отбраната, а през 2015 г. е отличен с най-високото църковно отличие „Св. Апостол Ерм“. Той е и дългогодишен състезател по баскетбол, а от 1994 г. до 2007 г. президент на БК „Академик“ - Пловдив. Иван Тотев остава областен координатор на ГЕРБ в града. За кмет на Хасково Изпълнителната комисия на ГЕРБ утвърди кандидатурата на Станислав Дечев. В момента той е областен управител на Хасково. Дечев е магистър по \"Автоматика и системотехника\" от пловдивския филиал на Техническия университет в София. Работил е в ДФ „Земеделие” – Хасково, бил е и общински съветник в Хасково.", "date": "2019.08.15", "title": "ГЕРБ утвърди кандидатите си за кметове за Русе, Пловдив и Хасково"}
{"url": "https://www.24chasa.bg/novini/article/7607451", "text": "Съединените щати използваха тактика на размотаване по отношение на сирийския град Манбидж, но това няма да проработи при планираната в Северна Сирия зона за сигурност, заяви днес турският министър на външните работи Мевлют Чавушоглу, цитиран от Анадолската агенция и БТА. По думите на външния министър \"все още има много въпроси, които трябва да се конкретизират\" във връзка със споразумението, постигнато между Анкара и Вашингтон за зоната за сигурност по границата с Турция. Чавушоглу говори на съвместна пресконференция в Анкара с външната министърка на Сиера Леоне Набела Тунис. \"Заявяваме, че тактика по протакане от страна на САЩ няма да има. За съжаление в Манбидж те предприеха подобно размотаване, не спазиха обещанията си\", каза турският първи дипломат. САЩ и Турция одобриха в началото на юни м.г. пътна карта за стабилизиране на Манбидж. Документът предвиждаше изтегляне на сирийските кюрдски Сили за защита на народа от града, както и разполагане на турски и американски сили в района с цел осигуряване на безопасността на Манбидж. Според първоначалния план договореностите по пътната карта следваше да бъдат изпълнени в срок от 90 дни, но това така и не стана. Анкара многократно е изразявала своето недоволство от бавния напредък в Манбидж. ", "date": "2019.08.15", "title": "Турция за зоната за сигурност в Сирия: Тактика по протакане от страна на САЩ няма да има"}
{"url": "https://www.24chasa.bg/novini/article/7607443", "text": "Северна Македония започна да поставя разяснителни надписи на паметниците и да отстранява Звездата от Вергина от символите на държавни институции и публични места съгласно Преспанското споразумение с Гърция, предаде агенция МИА, цитирана от БТА. \"В чест на Александър Велики, историческа фигура, която принадлежи на античната елинистична история и на световното културно наследство. Тук е представен като воин на кон\" - така ще пише вече на паметника Воин на кон на централния площад в Скопие. Подобни текстове ще бъдат поставени и на други паметници на личности от древността, които са поставени в няколко града на страната. Текстовете ще бъдат на македонски, албански и английски език. Започва и отстраняването на Звездата от Вергина, която бе изобразена върху първия флаг на страната, но след това премахната, след като Гърция наложи търговско ембарго на Македония. Звездата ще бъде отстранена не само от символите на обществени сгради и институции, но и от капаците на шахтите в столицата. Преспанското споразумение, подписано на 17 юни 2018 г. и одобрено от парламентите на двете страни в началото на тази година, постави условие Северна Македония да се откаже от всякакви претенции за връзки с културата на древна Македония и нейните символи.", "date": "2019.08.15", "title": "Скопие започна да маха Звездата на Вергина от публични места"}
{"url": "https://www.24chasa.bg/novini/article/7607460", "text": "Съединените щати подадоха молба за изземване на ирански нефтен танкер, задържан в Гибралтар, който е в центъра на спор между Техеран и Лондон, съобщи прокурорът по делото, предава AFP. Съобщението на адвокат Джоузеф Трией дойде преди решение на съда дали да се удължи задържането на Grace 1, който е заподозрян в контрабанда на петрол в Сирия и е задържан от 4 юли, предава  . Решението на Върховния съд на Гибралтар относно съдбата на кораба е отложено до 16 часа.", "date": "2019.08.15", "title": "САЩ поискаха иранският танкер в Гибралтар да бъде задържан"}
{"url": "https://www.24chasa.bg/novini/article/7607465", "text": "С вой на сирени и минута мълчание, търновските лекари и медицински специалисти почетоха паметта на своя патрон д-р Стефан Черкезов и на лекарите, загинали при изпълнение на служебния си дълг в мирно време. Лечебното заведение носи името на лекаря, който на 15 август 1963 г. спасява 47 души от автобус, пламнал при катастрофа край Горна Оряховица. Участъковият лекар в село Стрелец пътува в автобуса и единствен губи живота си от получените при ваденето на останалите пътници изгаряния. От 2005 г. 15 август - датата на неговия подвиг, се отбелязва като Национален ден на спасението. \"За нас, хората, които работим в една от най-старите български болници, тази дата има специално значение, тъй като името на д-р Стефан Черкезов\" стои на фасадата на сградата. Всеки ден минаваме край неговия паметник, който ни напомня за героичния му подвиг, който е извършил, изпълнявайки служебния си дълг. За всички нас той е не само пример за човек, готов да пожертва живота си в името на другите, а един от нас\", каза изпълнителният директор д-р Стефан Филев. Пред бюста на Черкезов в двора на болницата бяха поднесени венци и цветя. Почит бе отдадена и на паметната плоча с имената на търновски медици, починали по време на работа.", "date": "2019.08.15", "title": "Великотърновската болница отбеляза\n56 г. от подвига на патрона си д-р Стефан Черкезов"}
{"url": "https://www.24chasa.bg/novini/article/7607477", "text": "Дете и жена са с фрактури след пътен инцидент в района на село Стефаново, област Добрич – съобщават от Областната дирекция на МВР. На 14 август, около 16,20 ч., е получено съобщение за възникнало пътно произшествие в района на селото. На място е установено, че лек автомобил „Пежо” с добричка регистрация, управляван от 71-годишна жена, напуснал пътното платно и се блъснал в крайпътно дърво. След инцидента, водачът е с фрактура на лява ключица. Возещите се в автомобила - момиче на 9 години е с фрактура на черепа, което е настанено в болницата „Св. Ана ” в град Варна, без опасност за живота, и жена на 41-години - настанена в болницата „Св. Марина”-Варна, с фрактура на 4 ребра, без опасност за живота. По случая е образувано досъдебно производство.", "date": "2019.08.15", "title": "Кола се блъсна в дърво край Добрич, 9-годишно момиче е с фрактура на черепа"}
{"url": "https://www.24chasa.bg/novini/article/7607479", "text": "Полетите на ирландското летище Шанън бяха преустановени след запалването на колесника на самолет на американска компания, специализирана в превоза на американски войски, предадоха Франс прес и Ройтерс,цитирани от БТА. Пожарът е угасен. Засегнатият самолет е Боинг 767-300 на американската компания Омни еър интернешънъл, която е специализирана във военни и правителствени превози. Пътниците и екипажът са напуснали самолета и сред тях няма сериозно пострадали. Летищните власти не уточниха дали самолетът е превозвал американски войници. Екипите на летището работят по преместването на самолета от пистата. Омни еър съобщи в Туитър, че участва в разследването на случая. По данни на ирландското транспортно министерство през първите три месеца на годината през летището са преминали средно по 300 американски войници на ден.", "date": "2019.08.15", "title": "Спряха полетите на летище Шанън в Ирландия след пожар на US самолет"}
{"url": "https://www.24chasa.bg/novini/article/7607496", "text": "Споразумението, сключено с Турция за установяване на зона за сигурност в Североизточна Турция, ще бъде прилагано поетапно и първите операции ще започнат скоро, съобщи Пентагонът, цитиран от агенция Франс прес, предаде БТА. \"Сега с турските колеги обсъждаме варианти за създаване на съвместен оперативен център\", каза за АФП Шон Робъртсън, говорител на американското министерство на отбраната. Турски и американски военни представители се договориха за създаването на съвместния оперативен център по време на преговори в Анкара на 7 август. Центърът ще бъде разположен в Турция и има за цел да координира установяването на зоната за сигурност в Северна Сирия. Турция настоява планираната зона за сигурност по границата със Сирия да е дълбока 35-40 км и да бъде прочистена от бойци на Силите за защита на народа (СЗН) - организация, смятана от Анкара за разклонение на терористичната Кюрдска работническа партия (ПКК). Бившият командващ силите на САЩ в Близкия изток генерал Джоузеф Вотъл се обяви публично против контрола от Анкара на такава зона за сигурност, допълва АФП. Той заяви в интервю, че ако бъде контролирана от Турция, такава зона за сигурност \"ще създаде повече проблеми за всички засегнати страни\".", "date": "2019.08.15", "title": "Пентагонът: Спогодбата, сключена с Турция,\nще бъде прилагана поетапно"}
{"url": "https://www.24chasa.bg/novini/article/7607493", "text": "Държавният глава на Украйна Владимир Зеленски оглави класацията за най-влиятелните хора в страната, съобщава киевското електронно издание \"Новое время\". В изготвянето на списъка са се включили 74 експерти от различни области. Класацията, в която са включени 100-те най-влиятелни личности в страната, се изготвя за 13-ти път, предава  . След Зеленски на второ място е поставен министър-председателят на страната Андрей Богдан, а на трето - Ринат Ахметов, най-богатият човек в Украйна. Отбелязва се, че \"Топ 100\" затварят 24-мата моряци, които бяха задържани от руските власти при инцидента в Керченския проток от ноември миналата година.", "date": "2019.08.15", "title": "\"Новое время\": Зеленски оглави класацията за най-влиятелните хора в Украйна"}
{"url": "https://www.24chasa.bg/novini/article/7607497", "text": "800 литра нелегална ракия открили митническите служители в частен дом, в горнооряховското село Поликраище. На 12 август, на база анализ на риска, митническите служители извършват проверка на частния имот, където установяват нерегистриран съгласно Закона за акцизите и данъчните складове дестилатор за изваряване на ракия. Към момента на проверката казанът не е работил, но освен него в помощни постройки митническите служители откриват и голямо количество етилов алкохол – около 800 литра ракия, съхранявана в различни съдове - бидони, дамаджани, ПВЦ туби и ПВЦ бутилки, уточниха от пресцентъра на митницата. В рамките на проверката не са представени документи за платен или обезпечен акциз. За случая е уведомен разследващ митнически инспектор и е образувано досъдебно производство под надзора на Районна прокуратура Горна Оряховица. Алкохолът е иззет и работата по случая продължава.", "date": "2019.08.15", "title": "Митничари конфискуваха 800 литра\nракия без акциз в село Поликраище"}
{"url": "https://www.24chasa.bg/novini/article/7607522", "text": "Всички учебници по история за 10-и клас ще съдържат извадка от закона за обявяване на комунистическия режим в България за престъпен. Образователният министър Красимир Вълчев е одобрил последните корекции в учебниците, които през юни предизвикаха спорове относно представянето на режима, съобщи  . От просветното министерство коментираха за БНР, че новите варианти на петте учебника по история отговарят на духа на новата учебна програма и в тях има ясно изразено отношение към комунистическият режим. Вместо един урок от 1944 до 1989 година, както беше досега, в новите учебници тоталитарният режим е представен в самостоятелен раздел в няколко урока. Скандалът с отразяването на тоталитарния режим избухна през юни, когато историци от фондация \"История и памет\" посочиха в петиция, че са “категорично несъгласни с опитите за премълчаване на ключови факти и събития от българската история с тоталитарният период и манипулативното подвеждащо или тенденциозното им представяне в новите учебници по история“. Няколко дни по-късно просветният министър Красимир Вълчев заяви, че няма да одобри новите учебници, ако издателствата не направят в тях промени.", "date": "2019.08.15", "title": "Слагат в учебниците по история текст, че комунистическият режим е обявен за престъпен"}
{"url": "https://www.24chasa.bg/novini/article/7607513", "text": "Агенция „Пътна инфраструктура“ (АПИ) вписа в регистъра четвърти национален доставчик на услуги за електронно събиране на пътни такси на база изминато разстояние – тол. С решение на Управителния съвет на АПИ като национален доставчик на услуги е регистрирана фирмата “Иком” ООД, която иска да партнира само в събирането на толтакси. Съгласно Общите условия предстои дружеството да премине втория етап от процедурата за подписване на договор, след което да докаже оперативна съвместимост с електронната система и едва тогава да започне дейност по предоставяне на услуги. До момента АПИ има договор за Национален доставчик на услуги с „Интелигентни Трафик Системи“ ЕАД, с „Телетол“ АД и с „Конкорд Смарт Инфраструктура“ АД, като две от дружествата вече продават електронни винетки – „Интелигентни Трафик Системи“ и „Конкорд Смарт Инфраструктура“, а „Телетол“ АД не продава електронни винетки, тъй като не постигна оперативна съвместимост със системата на АПИ. С въвеждане в търговска експлоатация на електронната система за събиране на пътни такси на база изминато разстояние „Интелигентни Трафик Системи“ ЕАД, „Телетол“ АД и „Конкорд Смарт Инфраструктура“ АД ще имат възможност да предлагат и тол услуги след доказване на оперативна съвместимост с електронната система. Процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси. Съгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.08.15", "title": "АПИ регистрира четвърти доставчик на толуслуги"}
{"url": "https://www.24chasa.bg/novini/article/7607593", "text": "Все повече се засилва натиска върху Сърбия, както и Република Сръбска, да изоставят политиката си на военен неутралитет и да влязат под чадъра на НАТО, а последното от поредицата порицания към Белград бе отправено чрез изявлението на Квинтата за по-скорошно разрешаване на косовския въпрос, пише белградският ежедневник „Вечерне новости“ в материал, представен без редакторска намеса. Петорката в състав САЩ, Великобритания, Германия, Франция и Италия поиска от Сърбия да спре да лобира за оттегляне на признанията на независимостта на Косово, за да бъде възобновен диалога с Прищина, а всичко това е с целта „по-широка евроатлантическа на двете държави“, предава  . Събеседниците на „Новости“ посочват, че споменаването на тази добре позната мантра не е пуста „езикова формулировка“, а сериозна аларма за това, какви са намеренията на някои от великите сили на Балканите. Белград обаче казва, че опитите да се използва защитата на националните интереси на Сърбия във връзка с Косово като „жетон“ в играта на привличане към военни блокове също са неподходящи и неприемливи. Министърът на отбраната Александър Вулин казва за Новости, че Сърбия е свободна и суверенна държава и „никой чужденец не трябва да се тревожи за нас или да представя своите желания и очаквания като наши“. „Докато президентът Сърбия ръководи Сърбия и е върховен главнокомандващ на Армията, докато съм министър на отбраната, ще бъдем военно неутрални и ще взимаме решенията сами. Сами избираме как ще се оборудваме и укрепваме. Никой не може да очаква от Сърбия да не се бори за себе си и своите интереси, както и не може да очаква президентът Вучич да промени политиката на военен неутралитет. Вместо искане, в деня, когато си спомняме за убитите сръбски деца от Гораждевац, беше по-подходящо да получим подкрепа за възобновяване на разследването на онова ужасяващо и ненаказано престъпление или поне съболезноване за нашата болка“. Външният министър Ивица Дачич също посочва фалшивта уравниловка, която страните от Квинтата се опитат да направят между действията на Белград и Прищина: „Оказва се, че Прищина имаше право да въвежда мита, защото Белград води кампания за оттегляне на признаването! Ще продължим да лобираме, тъй като нашата цел е броят на страните, които признават независимостта на Косово, да падне под половината от броя на членовете на ООН. Тяхното желание е Косов да стане член на всички международни организации, да бъде признато от колкото се може повече страни, а Сърбия трябва да приветства всичко това“ Западът обаче очевидно бърза да закръгли политическото си влияние и сигурността в региона. Докато руският посланик в Белград Александър Боцан-Харченко предупреждава за явно пренебрежение към позицията на Сърбия по отношение на военния неутралитет, неговият колега от САЩ, Кайл Скот, в сряда отново заяви, че „е дошъл моментът да се сложи край на конфликтите от 90-те години на миналия век и призова Белград и Прищина да възобновят веднага диалога“. Външнополитическият анализатор Неманя Старович изтъква за „Новости“, че изявлението на „Квинтата“ най-добре отразява цялата мощ на инерционните сили, които се опитват да задържат големите държави , що се отнася до подхода към балканските проблеми: „Твърденията за евроатлантическа интеграция, които предполагат присъединяване към ЕС, както и към НАТО, са механично приложение на установената формула от дипломатически служители, участващи във „петорния формат“ без сериозно обмисляне на позицията на Сърбия, чийто военен неутралитет официално е одобрен от всички държави от Квинтата. През последните две години проблемът с Косовобеше повдигнат на много по-високо ниво на международната арена и за разлика от по-ранен период, когато беше разглеждан от служители и длъжностни лица от по-нисък ранг днес в стремежа за устойчиво политическо решение в южната ни провинция се включват висшите служители на администрациите на Вашингтон, Париж и Берлин.", "date": "2019.08.15", "title": "\"Вечерне новости\": Западът натиска Република Сръбска и Сърбия за НАТО"}
{"url": "https://www.24chasa.bg/novini/article/7606526", "text": "На 12 хиляди километра от България аржентинци с български корени вече ще учат езика на своите предци. Защото управата на градчето Лас Бреняс в далечната провинция Чако в Аржентина издаде декрет, че българският език е приоритетен за общността там. В основата на цялата история са обичан аржентински поет с български корени, разказите на известен лекар също с български род, журналистка, която от 30 г. преподава български в Аржентина, а днес изминава по 2000 км всеки месец, за да дава безплатни уроци, и идеята на вицепрезидента Илияна Йотова за платформа за българите в чужбина. Поводът всички тези истории да се преплетат в една се казва Марио Нестороф. Известен като Певеца на Чако, този аржентински поет с български корени е много обичан и е герой на Лас Бреняс. Честват го на 21 август - датата и на неговото раждане, и на неговата смърт.  Приживе поетът не издава своя книга, но години по-късно писателят Рубен Толоса събира произведенията му в книгата “Ловец на мечти”. По нея дружеството от Буенос Айрес Гражданска асоциация “Българите в Аржентина” прави филм за Нестороф. Той се казва “Сърцето на птицата” и с него в началото на декември 2018 г. А за откриването на фестивала вицепрезидентът Илияна Йотова изпраща свое видеообръщение, в което говори с възхита за Марио Нестороф и дори рецитира негови стихове. Това впечатлява силно Рубен Толоса, който ѝ изпраща благодарствено писмо. С вицепрезидента се свързва и Ружка Николова, която е зам.председател на Аржентинско-българската фондация в Буенос Айрес. Тя се обръща към Йотова за съдействие за издаването на български език на книга с разказите на друг виден наш сънародник в Лас Бреняс - д-р Хорхе Мичоф. Родом от Борован, той емигрирал в Аржентина като дете. Целият му живот е минал като лекар в Лас Бреняс и околните селца, над 3000 бебета са му изплакали в ръцете. А разказите му са въз основа на истински случки. “Това е историята на българската емиграция по тези земи. Разказ за това с каква джунгла са се сблъскали хората, които са пристигнали в Чако в началото на XX век, какви усилия са направили да облагородят това място”, разказа Николова, която е превела книгата безплатно. Томчето е издавано два пъти на испански и със съдействието на Илияна Йотова и на Държавната агенция за българите в чужбина вече го има и на български език. “Изненадана съм, че един вицепрезидент може да вземе така присърце нашите съдби на обикновени хора”, каза Николова. От 2 г. среща подкрепа от Йотова по всички теми, по които се е обърнала към нея. Впечатлен от подкрепата, която вицепрезидентът дава и за честванията на Марио Нестороф, и за книгата на д-р Мичоф, кметът на Лас Бреняс Виктор Омар Мачука насърчил изучаването на български език в градчето. Обявил, че е важно и необходимо и подкрепил декрета на съветниците за обявяване на българския език за приоритетет за града. А по повод тазгодишното честване на Нестороф на 21 август Йотова изпрати поздравителен адрес до Мачука. “Ние живеем на различни континенти, в различните полушария на глобуса, но разстоянията не пречат да мислим заедно и в сърцата ни да тупти една и съща обич”, пише визепрезидентката. И благодари на кмета, че е съдействал в Лас Бреняс да се учи български език. Всъщност връзката на аржентинското градче с България е по-дълбока. Лас Бреняс е побратимен със Сопот, има паметник на Васил Левски. От години в Аржентина няма българско съботно-неделно училище, макар на много места сънародниците ни да се самоорганизират да учат езика. В основата на създаването на клас по български език в Лас Бреняс е именно Ружка Николова. Родена в София, филолог по професия, тя е работила като журналист, последно в радио “София” на БНР. Съдбата обаче я среща с Хуан Петкоф, потомък на българи от Аржентина, и през 1983 г. тя заминава с него отвъд океана. Става основател и автор на няколко издания на български език в Аржентина. Днес живее в Ла Плата, столицата на провинция Буенос Айрес, на 60 км от едноименната столица. 30 г. Ружка Николова преподава български език в Аржентина. Днес вече е пенсионерка, но продължава да дава безплатни уроци. През 2016 г. е отличена за делата си от Държавната агенция за българите в чужбина. Тази година е наградена с почетна грамота от правителството на автономен град Буенос Айрес за заслуги за пропагандиране на българската култура. Именно Николова поставя официално въпроса за изучаването на български език пред управата на Лас Бреняс. Предложението ѝ е да преподава безплатно, а кметството да поеме само транспортните ѝ разходи, тъй като са в размер почти колкото месечната ѝ пенсия. След съгласието на кмета Мачука сега Ружка до Лас Бреняс и още толкова обратно. Преподава там 3 дни в месеца - определят предварително кои петък, събота и неделя ще са, защото за уроците ѝ пътуват хора от 40-50 км около градчето. А заниманията продължават до полунощ. През останалите дни от месеца праща домашни по имейла и помага за тях по интернет приложенията на телефона.   21 август е датата, която бележи живота на Марио Нестороф. Роден е на този ден през 1936 г. и по ирония на съдбата умира пак на него, едва навършил 44 г. Нестороф е роден в Лас Бреняс, Чако, в семейство на българи. Баща му Панталей Нестороф имал хан. Майка му се казвала Сара Паноф. Има сестра Петра. Поетичният му талант изгрява още в гимназията в гр. Консепсион дел Уругвай, провинция Ентре Риос, където през 1954 г. негово стихотворение печели първа награда. Учил е право, но не завършва образованието си. Работил е за кратко в юридическа кантора в Буенос Айрес. Бохем по душа, Нестороф обикновено пише стиховете си на салфетки в кръчмата или бара. Рецитира строфи сред шумни групи студенти по заведения. В тях възпява главно родната си земя - Чако, нейните памукови полета и дъбови гори. И макар да е публикувал някои от тях в отделни вестници и списания, преживе не издава нито една своя стихосбирка. През 1960 г. неговото стихотворение “Песен за Чако” печели конкурс на всекидневника “Кларин”, след което е поканен и известно време работи като редактор във вестника. После се връща в Чако, където работи за кратко и във вестника “Ел Територио”, където също излизат негови стихове. През 1964 пътува до България, за да намери корените си. У нас води курсове в СУ “Св. Кл. Охридски”, но две години по-късно се връща в Аржентина. На рождения си ден през 1980 г., Нестороф пада и удря лошо главата си. Лекарите не успяват да го спасят. Погребан е в Сан Бернардо, където тогава живее сестра му, днес покойница. Година по-късно обаче останките му са пренесени в некропол на Лас Бреняс, каквото е неговото желание, изразено чрез стихове: Възпявайки земята им, Нестороф става любим поет на много аржентинци. Посмъртно получава много отличия и почит. Към стиховете му се пише музика и те се пеят из страната. Има негов паметник в столицата на провинция Чако Ресистенсия. Културният център на Сан Бернардо носи името “Марио Нестороф”. Там е поставен и бюст на поета. Такъв има и на площад в Лас Бреняс.", "date": "2019.08.15", "title": "Аржентински кмет обяви с декрет българския език за приоритетен"}
{"url": "https://www.24chasa.bg/novini/article/7607706", "text": "Самолет на Wizz Air беше принуден да обърне във въздуха и да кацне на летището в Ставангер, Норвегия, след като пиян мъж се опита да щурмува пилотската кабина. Така създал масова паника за предполагаем опит за отвличане, информира Спутник, цитиран от  \"Ние се придвижваме към летището в Ставангер, след като бе съобщено за човек, който се опитва да атакува самолета. Той все още не е кацнал и сме на път да се погрижим за ситуацията веднага щом се приземи\", съобщи Норвежката Югозападна полиция в Туитър.", "date": "2019.08.15", "title": "Самолет на Wizz Air кацна принудително заради заплаха от отвличане"}
{"url": "https://www.24chasa.bg/novini/article/7607719", "text": "Гигантът Alibaba Group оглави списъка на 100-те топ интернет компании в Китай, следван от другите два големи играчи в сферата Tencent и Baidu, стана ясно в сряда. Класацията беше публикувана от Китайската интернет асоциация и Министерството на промишлеността и информационните технологии. Компаниите са класирани на базата на различни критерии, сред които мащаб на предприятието, иновационен капацитет, бъдещи перспективи и др., съобщава \" \". За списъка се смята, че е най-авторитетният и влиятелен в областта. Тази година той включва компании от сферите на електронната търговия, услугите, онлайн игрите и видеострийминга. В доклада се казва, че разходите на стоте водещи компании за научна и развойна дейност са достигнали близо 154 милиарда юана (22 млрд.долара) през 2018 г, което е ръст от 45,1% спрямо предходната година. Придобитите от тях патенти са около 80 000, като близо 60 000 от тях са за изобретения.", "date": "2019.08.15", "title": "Интернет гигантът Alibaba оглави списъка на 100-те топ интернет компании в Китай"}
{"url": "https://www.24chasa.bg/novini/article/7607722", "text": "В Плевен започна разследване на непълнолетен за производство на наркотици, съобщи областната дирекция на МВР, цитирана от БТА. По случая снощи, около 19.20 часа, е изпълнена специализирана операция и е извършена проверка в необитаем частен дом в село Каменец. Засечен е 16-годишен местен жител в момент, когато поливал 127 растения от рода на конопа. При огледа на мястото са намерени и иззети гумени маркучи, кофи, туби, торове, мобилен телефон и други предмети. Събраните доказателства свързват непълнолетния с извършеното престъпление. Уведомен е дежурен прокурор в Районната прокуратура в Плевен и е образувано досъдебно производство. Непълнолетният е задържан за срок до 24 часа.", "date": "2019.08.15", "title": "В Плевен спипаха непълнолетен, докато полива коноп в необитаем дом"}
{"url": "https://www.24chasa.bg/novini/article/7607720", "text": "САЩ няма да поемат посредничеството в диалога за нормализиране на отношенията между Белград и Прищина, тази роля ще продължи да изпълнява Европейският съюз, заяви днес пред телевизия Първа сръбският външен министър Ивица Дачич, предаде ТАСС. Дачич каза, че САЩ няма да поемат посредничеството, но ще се постараят да намерят \"допълнителна комбинация за компромис\" и да използват това в кампанията за предстоящите президентски избори, предава БТА. \"САЩ подкрепят нашето желание на стигнем до компромис. Това е новост, като се има предвид, че всички предишни администрации на САЩ не желаеха да разговарят за това, заявявайки, че въпросът е решен\", каза министърът. Сърбия и Косово от години водят диалог за нормализиране на отношенията си с посредничеството на ЕС. Диалогът бе прекратен, след като Прищина въведе 100-процентови мита за сръбски стоки.", "date": "2019.08.15", "title": "Дачич: САЩ няма да поемат посредничеството между Белград и Прищина"}
{"url": "https://www.24chasa.bg/novini/article/7605066", "text": "В Троянската света обител се пази една от трите чудотворни икони на Божията майка у нас. Чуден бил и начинът, по който тя попаднала там. Предание разказва, че една есен през Средновековието двама румънски черноризци пътували за Влашко и Молдова. Със себе си носели копие на икона от VIII век, съхранявана в Света гора. Близо до Троянския манастир те били застигнати от лют студ и сняг. Монасите им предложили подслон и ги поканили да презимуват в обителта. Щом виелиците стихнали и времето изпролетило, двамината гости решили да продължат пътя си. Изпроводени от домакините с добри пожелания, те излезли от манастирските порти, но мулето, с което пренасяли иконата, паднало недалеч от обителта и не искало да стане. Не помогнали нито молби, нито закани - мулето не помръдвало. Стопаните му се принудили да се върнат, постояли още някой ден при братята и отново натоварили иконата. Щом стигнали до същото място обаче, магарето пак подгънало крака, паднало и издъхнало. Църковни люде съзрели в това знамение, че Нейното изображение да пази местното население от врагове и да помага на тези, които с вяра пристъпват към нея. В манастирската летопис е отразено, че иконата се съхранява там от XVII век. На мястото, което тя си избрала, бил издигнат параклис. Всяка година на 15 август, Успение на Пресвета Богородица, иконата бива пренасяна с литийно шествие от църквата до параклиса. Да се докоснат до чудотворния лик, идват миряни от цялата страна. А разказите за последвалите добрини не секват. Друга легенда разказва, че в началото на XVIII век Част от монасите се изплашили, че ще загинат, и забягнали в гората. Игуменът и повечето братя останали. Тогава той взел иконата и обиколил селата околовръст. Хората с вяра пристъпвали към нея, докосвали я и се молели. Затова те оцелели, а монасите, скрили се в гората - не. С това сказание начеват чудесата на Троеручица. Манастирските летописци са съхранили свидетелства за чудодейната ѝ сила и от по-ново време. Преди години при тях дошла жена, която от уплаха загубила говора си. Един от монасите ѝ прочел молитва пред иконата и жената проговорила. Тежко болно момиче от Севлиево пък изпратило свещ и поръчало литургия за здраве. Когато лекарите ѝ направили нови изследвания, и помен нямало от болестта. Все още се говори за чудото през 2001 г. Тогава иконата започна да пръска благоухания и да сълзи миро. Очевидци на невижданото досега събитие станаха множество миряни, дошли в манастира в навечерието на големия християнски празник Св. св. Константин и Елена. Когато служителка, почистваща иконата, посегнала да изтрие замъгленото стъкло, се оказало, че по кърпата остава божествен мирис. Уханието изпълнило целия храм и се усещало дори в манастирския двор. От капките миро, сълзящо от иконата, стъклото над нея станало мазно като от олио Седмици след това хора се стичаха в обителта, за да се поклонят пред Света Богородица. Това е рядко чудо, случи ли се веднъж, продължава, твърдят монаси, посещавали Атон и там били свидетели на подобни явления. Никой не може да каже кога пак ще заплаче Божията майка, но вярващите чакат следващото потвърждение за чудодейната мощ. Малцина знаят   защо Божията майка на тази икона е с три ръце Поверието обяснява, че през VIII век при цар Лъв Изаврийски в Дамаск живял свети Йоан Дамаскин. Той много често възпявал Света Богородица. Веднъж царят му рекъл: “Щом тази жена е родила Бога, нека да стори някакво чудо и ще я призная за Богородица.” Свети Йоан Дамаскин му отвърнал: “Царю, отсечи ми ръката, аз цяла нощ ще се моля пред образа на Света Богородица. Когато тя зарасне на другата сутрин, ти ще наредиш да изковат златна ръка в знак на благодарност.” За дръзките слова свети Йоан бил хвърлен в тъмница, отсекли му ръката. На сутринта царят с почуда видял, че е зараснала, и изпълнил обещанието да изковат златна ръка за иконата - тя е поставена върху оригинала, който се пази в Хилендарския манастир. На нейното копие в Троянския манастир ръката е изкована от сребро. Пред сияйния лик болящи изцеляват, а бездетни биват ощастливени, убедени са църковни служители. Неслучайно от няколко години в храма на манастира се отслужва молебен за чадородие през юли. Семейни двойки с репродуктивни проблеми от цялата страна отправят молитвите си и получават игуменска благословия от дядо Сионий. Трогателно и вълнуващо е как след време те се връщат, за да благодарят на Троеручица за най-великото чудо на живота - добиването на рожба. “Към чудесата на майката Божия Троеручица може да се причисли и закрилата, която тя дава на манастира. Знайно е, че в далечни времена разни поробители са искали да разрушат светинята, а по този начин да наранят и вярата на народа ни. Не са успели. Убеден съм, и не само аз, че чудотворната икона не е позволила това светотатство да се случи”, казва Величкият епископ Сионий, игумен на Троянския манастир. Той допълва, че не е случайност това, че преди векове иконата и избрала манастира за свой дом. Защото божествената енергия тук е много силна, а въздействието на Троеручица е безспорно. Признават го всички, които са идвали в обителта - там винаги се диша по-леко. И миряните си тръгват с пречистени души и сърца преизпълнени с обич и благодарност.", "date": "2019.08.15", "title": "Света Богородица Троеручица лекува болни, дарява рожби на бездетни"}
{"url": "https://www.24chasa.bg/novini/article/7607729", "text": "17-годишен мотоциклетист е с опасност за живота след катастрофа на кръстовището между ул. „Захари Стоянов” и ул. „Георги Папаянов”. Това съобщи за   – Бургас Цветелина Рандева, говорител на ОДМВР - Бургас. Сигналът за инцидента е подаден около 05.51 часа днес. Водачът на лек автомобил „Мазда Премаси“ с бургаска регистрация – 73-годишен мъж от Бургас, движещ се от пътен възел “Юг” по „Захари Стоянов” в посока жк. „Меден рудник“, при извършването на ляв завой отнема предимството и блъска насрещно движещия се мотоциклет „Хьосунг Комет”. Мотоциклетът е управляван от 17-годишен мъж от Бургас, който е с политравматизъм и опасност за живота. Той е настанен за лечение в отделение реанимация на УМБАЛ - Бургас.", "date": "2019.08.15", "title": "Мотоциклетист е с опасност за живота след катастрофа с кола в Бургас"}
{"url": "https://www.24chasa.bg/novini/article/7607730", "text": "Налага се аз и моят екип да свършим работата на министъра на здравеопазването. Това каза пред журналисти омбудсманът Мая Манолова след среща с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите, на която обсъдиха законопроект за съсловните организации на медицинските специалисти, предаде репортер на  \"Искането за създаване на Закон за съсловните организации на медицинските специалисти по професии е едно от основните искания на протестите\", каза Мая Манолова. По думите й, това искане е обявено официално още на първите протести през месец март. \"Беше поет ангажимент от министъра на здравеопазването, че ще предложи такъв проект до 20 април за обществено обсъждане и след това ще го внесе в парламента, но за съжаление няма никакво действие от страна на властта\", заяви омбудсманът. Тя добави, че се налага с екипа и да изготвят такъв проект и да свършат работата на министъра на здравеопазването. Медицинските специалисти на срещата бяха единодушни, че изготвянето на такъв закон е наложително и изказаха своите благодарности на омбудсмана Мая Манолова, като заявиха, че ако тя се кандидатира за кмет на София, ще я подкрепят, както тя ги е подкрепила. Те обявиха още, че на 11 септември ще започнат протест пред Народното събрание и няма да си тръгнат, докато не бъдат приети техните искания и не бъде приет Законът за съсловните организации. Очаква се следващата седмица да внеса Закона за съсловните организации в парламента. Това каза омбудсманът Мая Манолова пред журналисти след среща с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите, на която обсъдиха законопроект за съсловните организации на медицинските специалисти, предаде репортер на Агенция „Фокус“. \"Темата на днешното обсъждане са промените в Закона съсловните организации на медицинските специалисти\", каза Манолова.  Тя добави, че вече е минало обсъждането необходимите промени с Българската асоциация на професионалистите по здравни грижи. \"Изготвила съм проект с моя екип и с участието на представители на различни професии в здравеопазването. Основните промени, които предлагаме, са възможност за създаване на съсловни организации на регулираните медицински професии по професии, възможност за избор в коя организация да членуваш, задължителност на членството, защото става дума за регулирани професии, както и критерии за представителност на тези съсловни организации, тъй като те ще изпълняват и публични функции\", поясни омбудсманът. Тя заяви, че тези предложения вече са обсъдени със сега съществуващата съсловна организация на всички медицински специалисти.", "date": "2019.08.15", "title": "Манолова: Налага се да върша работата на министъра на здравеопазването"}
{"url": "https://www.24chasa.bg/novini/article/7607745", "text": "Временно движението при км 214 на АМ \"Тракия\" в посока Бургас се осъществява в изпреварващата лента заради катастрофа, съобщиха от пресцентъра на АПИ. Трафикът се регулира от \"Пътна полиция\". Шофьорите е необходимо да карат внимателно и със съобразена скорост, призовават от агенцията.                                                                                                                                                                                                                                                                                                                                              ", "date": "2019.08.15", "title": "Движението на 214 км на \"Тракия\" към Бургас - в една лента заради катастрофа"}
{"url": "https://www.24chasa.bg/novini/article/7607776", "text": "Цяло ято бели щъркели загинаха от токов удар на 13 стълба на далекопровод по течението на река Велика Морава край сръбския град Парачин, съобщи информационният сайт Б92, цитиран от БТА. Общо 28 бели щъркела и 12 други птици са загинали от токовия удар. Труповете на птиците са били открити след оплаквания на местни жители от често спиране на тока. Орнитологът Саша Маринкович коментира, че това е само \"върхът на айсберга\", защото подобни случаи има много, но остават незабелязани. Той каза, че най-често птици умират по далекопроводите със средно напрежение. Орнитологът подчерта, че птиците лесно могат да се предпазят с поставянето на стълбове, които са безопасни за тях, и с други технически решения, предотвратяващи смъртта им, които съвсем не са скъпи. Маринкович каза, че най-често от токов удар умират едри птици като щъркели и чапли, но загиват и дребни птици.", "date": "2019.08.15", "title": "Цяло ято щъркели загина от токов удар в Сърбия"}
{"url": "https://www.24chasa.bg/novini/article/7607782", "text": "Музикантът Горан Брегович похвали работата на сръбския президент Александър Вучич и я оцени като полезна за Сърбия, съобщава сръбският вестник \"Курир\", цитиран от БТА. Брегович каза в интервю за Ал Джазира Болканс, че макар да не познава политиците, включително президента Вучич, смята, че работата му е от полза за Сърбия и има видими резултати. Запитан кои са тези резултати, Брегович отговори, че когато пътувате из Сърбия, виждате нови фабрики, пътища - асфалтирани или новопостроени, строителството в Белград и др. \"За малка страна, която загуби войната, това е огромен напредък\", смята Брегович. От политиците Брегович каза, че познава босненския сръбски лидер Милорад Додик, с когото се познава отпреди войната, защото членували в една и съща партия. Брегович каза още, че живее живота си като жител на Сараево, а бивша Югославия продължава да възприема като емоционална територия. Скоро, след световното си турне, той ще изнесе в родното си Сараево концерта \"Три писма от Сараево\".", "date": "2019.08.15", "title": "Горан Брегович: Президентът Вучич е\nполезен за Сърбия"}
{"url": "https://www.24chasa.bg/novini/article/7607783", "text": "27-годишен водач е пострадал при пътно произшествие между селата Пчеларово и Минзухар сутринта около 4 часа. Това съобщиха от ОДМВР – Кърджали.  Той се движил с БМВ, на завой излязъл извън платното и се блъснал в скат. След катастрофата е настанен за лечение в кърджалийската болница със счупени прешлени. Отказал е да бъде тестван с техническо средство за употреба на алкохол и да даде кръвна проба за химически анализ. Дежурна оперативна група е извършила оглед на мястото на произшествието.  Образувано е досъдебно производство. Само с материални щети е пътно произшествие по пътя Черноочене-Кърджали вчера около 1 часа. След отнето предимство са се ударили „БМВ“ с 41-годишен водач и „Фолксваген“. Тестовете за алкохол на шофьорите са с отрицателен резултат. Произшествието е обработено по административен ред, като на виновния водач е съставен а ЗДвП", "date": "2019.08.15", "title": "Млад мъж пострада в тежка катастрофа край Кърджали"}
{"url": "https://www.24chasa.bg/novini/article/7607760", "text": "Столични полицаи издирват мъж, ударил шофьор на градския транспорт. Днес, минути след полунощ, шофьор на автобус по линия 213 заявил в Седмо РУ, че няколко часа по-рано на автобусна спирка в района на ж.к. \"Младост\" направил забележка на пътник с агресивно поведение, който му нанесъл удар по лицето и избягал. Пострадалият е откаран в болнично заведение за оказване на медицинска помощ, където е прегледан и освободен за домашно лечение. Предприети са оперативно-издирвателни действия за установяване и задържане на нападателя. Работа по образуваната преписка продължава.", "date": "2019.08.15", "title": "Издирват мъж, ударил шофьор на градския транспорт в София"}
{"url": "https://www.24chasa.bg/novini/article/7607959", "text": "Въвеждане на минимална възраст за управление на електрически тротинетки и максимална допустима скорост на движението им. Тези и още правила предлага Държавната агенция \"Безопасност на движението по пътищата\", предаде  Председателят й Малина Крумова обясни в Пловдив, че новите регламенти за електрическите скутери ще бъдат подложени на дебат през новия парламентарен сезон наесен. Агенцията преди два месеца се самосезира за създаването на правила за новите и модерните транспортни средства. Причината е, че няма яснота къде могат да се карат тротинетките, хората излизат на пътя и стават опасни - и за себе си и за околните. В Пловдив Крумова подчерта, че в резултат на обновяването на пътя Пловдив-Асеновград значително са намалели пътните инциденти.", "date": "2019.08.15", "title": "Въвеждат правила за електрическите тротинетки"}
{"url": "https://www.24chasa.bg/novini/article/7607812", "text": "Жена на 60 години загина при пътен инцидент на автомагистрала \"Тракия \" край Стара Загора. Инцидентът е станал в 14.15 часа днес, на 6 км след кръстопътя, който води към Нова Загора, информират от пресцентъра на Областната дирекция на МВР в Стара Загора, предава БТА. По първоначална информация е имало челен сблъсък между два автомобила. Затворено е движението в едната лента по пътя Стара Загора- Бургас. На мястото на инцидента има екип на \"Пътна полиция\". Няма информация за други жертви.", "date": "2019.08.15", "title": "60-годишна загина в катастрофа на магистрала \"Тракия\" в района на Стара Загора (Обновена)"}
{"url": "https://www.24chasa.bg/novini/article/7607961", "text": ", в който се посочва, че управлението, довело страната до национална катастрофа, нарушаването на основни човешки права и свободи, терорът срещу несъгласните със системата и други дават основание режимът да бъде обявен за престъпен. В началото на лятото учебниците на пет издателства - \"Просвета\", \"Булвест 2000\", \"Анубис\", \"Домино\" и \"Рива\", бяха върнати за преработване, след като се разбра, че в някои от тях периодът от 1944 до 1989 г. в българската история е представен без отношение към мрачните страни на комунистическия режим. Учебниците са допълнени и са одобрени от просветния министър Красимир Вълчев. Министерството на образованието и науката предостави на   справка с промените в учебниците, направени от различните издателства след обществената реакция. 1. Допълнен е броят на жертвите в стихийния терор в първите дни след преврата. 2. Добавена е повече информация за почти пълната липса на условия за политическа дейност на опозиционните партии в първите години след 9 септември 1944 г. 3. Във всички учебници ясно е изведена ролята на продължителната съпротива срещу режима, известна като горянство. 4. Добавена е същностната характеристика на икономиката през периода на тоталитарния режим – изграждана по съветски модел, което е прави ниско ефективна, неконкурентоспособна и изцяло зависима от съветските суровини. 5. Добавена е информация за дълговите кризи, в които изпада Народна република България, както и за продаването на златния резерв на страната. 6. Добавена е повече информация за репресивната политика на БКП спрямо мюсюлманското население в страната. 7. Подчертано е възприемането на Народна република България като най-верен съветски сателит от другите държави. 8. Уточнено е, че въпреки взетите мерки от страна на държавата проблемът с раждаемостта се задълбочава. 9. Обръща се внимание на ролята, която изиграва СССР при отстраняването на Тодор Живков от власт. 10. Във всички учебници по история и цивилизации за десети клас са добавени текстове от Закона за обявяване на комунистическия режим в България за престъпен (от 2000 г.) и Декларацията на 41-ото Народно събрание, осъждаща опита за насилствена асимилация на българските мюсюлмани (от 2012 г.). 11. Допълнена е информация за репресивната политика на тоталитарния режим, господстващ в България.", "date": "2019.08.15", "title": "Ето какво добавиха за комунистическия режим в учебника по история за 10-ия клас"}
{"url": "https://www.24chasa.bg/novini/article/7607970", "text": "Москва предложи днес да даде гражданство на около 3 милиона украинци от засегнатите от войната региони по границата между Русия и Украйна - ход, който вече раздразни Киев и Европейския съюз, предаде ДПА. Тази година руският президент Владимир Путин въведе програма, която ускорява процеса на получаване на гражданство от жители на украинските райони Донецк и Луганск, където въстание на проруски сепаратисти продължава пет години, предава БТА. Киев и ЕС осъдиха програмата като средство за поглъщане на цивилни от украинска територия, която Русия де факто контролира чрез проруски бунтовнически групи. Русия даде гражданство и на жителите на Кримския регион, след като го окупира и анексира през 2014 г., припомня ДПА. \"Общият брой хора, които може да се възползват от предложението, е около 3 милиона украински граждани\", каза ръководителят на отдела по миграция във вътрешното министерство Валентина Казакова, цитирана от ТАСС. Конфликтът между бунтовниците и украинските военни избухна в началото на 2014 г., след като Украйна отстрани проруския президент при политическо обръщане към Запада. Около 13 000 души загинаха в конфликта, по данни на ООН. Въпреки че Путин представя позициите на бунтовниците на международни мирни преговори, неговото правителство отрича пряка намеса в конфликта. Украйна обвинява Русия в агресия. Украйна заплаши да отнеме гражданството на лица, които получат руски паспорти по тази програма. В подкрепа на Украйна ЕС заплаши да не признава руските паспорти, получени по този начин, който нарече незаконен.", "date": "2019.08.15", "title": "Русия предлага гражданство на близо 3 млн. от украинските региони във война"}
{"url": "https://www.24chasa.bg/novini/article/7607973", "text": "Извършителят - криминално проявен, опитал да избяга, но е задържан за 24 часа. Образувано е досъдебно производство. Процесуално-следствените действия продължават и към момента.", "date": "2019.08.15", "title": "Мъж намушкан с нож в приюта на отец Иван, свещеникът също е ранен"}
{"url": "https://www.24chasa.bg/novini/article/7607980", "text": "Шест страни от Европейския съюз са се съгласили да приемат 147 мигранти, блокирани до италианския остров Лампедуза на испанския спасителен кораб \"Проактива Оупън армс\", обяви днес италианският премиер Джузепе Конте, цитиран от Франс прес и Асошиейтед прес. \"Франция, Германия, Румъния, Португалия, Испания и Люксембург ще протегнат ръка в знак на готовност да приемат мигрантите\", написа Конте в отворено писмо във Фейсбук, адресирано до вътрешния министър от крайната десница Джузепе Салвини, информира БТА. Две седмици след спасяването на мигрантите от несигурните лодки на трафикантите, корабът \"Проактива Оупън армс\" пусна котва близо до италианския остров Лампедуза. В ситуация, в която популистката му коалиция е пред разпадане, Конте предупреди Салвини, че противоподействието му срещу слизането на мигранти на италианския бряг е \"нелоялно сътрудничество, което, откровено казано, не мога да приема\". Крайнодясната партия \"Лига\" на Салвини внесе вот на недоверие срещу правителството на Конте. Италианският външен министър от крайната десница иска да предизвика предсрочни избори и да стане премиер.", "date": "2019.08.15", "title": "6 държави от ЕС са готови да приемат спасените мигранти край остров Лампедуза"}
{"url": "https://www.24chasa.bg/novini/article/7607984", "text": "Китайският посланик във Великобритания Лю Сяомин обвини неназовани чуждестранни сили в разпалване на съпроводените с насилие протести в Хонконг и ги предупреди, че сами ще си навредят, предаде Ройтерс. \"Чуждестранни сили трябва да спрат да се месят в работите на Хонконг\", каза Лю пред репортери в Лондон, предава БТА. \"Спрете да бъдете съучастници в съпроводени с насилие нарушения\", заяви той и предупреди, че \"те не трябва да си правят погрешни преценки за ситуацията и да вървят по погрешния път, в противен случай техните камъни ще паднат върху техните глави\". По думите му \"доказателствата показват, че положението нямаше да се влоши толкова много, ако не беше намесата и подстрекателството на чуждестранни сили\". \"Хонконг е част от Китай. Никоя чужда държава не трябва да се намесва във вътрешните работи на Хонконг\", каза посланикът. Той обвини западните медии, че отразяват събитията небалансирано и бъркат правилно и неправилно. Лю предупреди, че Китай няма да стои безучастно, ако ситуацията в Хонконг продължи да се влошава, посочва Асошиейтед прес. Според него екстремисти, представящи се за продемократични активисти, тласкат Хонконг по \"опасен път\". Ако размириците станат \"неконтролируеми, централното правителство няма да стои със скръстени ръце и да гледа\", каза той. \"Ние имаме достатъчно решения и достатъчно възможности в обхвата на Основния закон, за да потушим бързо всякакви размирици\", заяви посланикът, имайки предвид миниконституцията на Хонконг, приета след като бившата британска колония беше предадена на Китай през 1997 г. \"Надяваме се, че това ще приключи по порядъчен начин. Междувременни сме напълно подготвени за най-лошото\", каза Лю. Той не даде подробности какви мерки може да предприеме Китай, нито кога може да бъде преценено, че ситуацията е извън контрол. Пекин не изключва възможността да изпрати войски, макар че повечето наблюдатели смятат това за малко вероятно.", "date": "2019.08.15", "title": "Китай: Чуждестранни сили трябва да спрат да се месят в работите на Хонконг"}
{"url": "https://www.24chasa.bg/novini/article/7607978", "text": "Само през миналата година 228 000 жители на страни от Западните Балкани са се преселили в страни от ЕС, сочат данни на Евростат, цитирани от черногорския вестник \"Виести\". Най-много са изселилите се в ЕС жители на Албания - 62 000 души, от Босна и Херцеговина - 53 000 души, от Сърбия - 51 000 души, от Косово - 34 000, от Северна Македония - 24 000 и от Черна гора - 3000 души, предаде БТА. От Албания най-много граждани се се изселили в Италия - 23 000, в Гърция - 17 000, и в Германия - 10 000. От Босна и Херцеговина най-много заминават за Германия /16 000/, а също в Словения и Хърватия. От Северна Македония най-много граждани са се изселили в Германия /11 500 души/, следват Италия и Словения. Пропорционално на броя на жителите най-много хора са се изселили от Албания - 2,2 процента от населението. Изселилите се от Северна Македония са 2,1 процента от населението, от Косово - два процента от гражданите. Босна и Херцеговина са напуснали 1,5 процента от населението, а Сърбия - 1,3 на сто.", "date": "2019.08.15", "title": "Над 200 000 души са се изселили от Западните Балкани в ЕС миналата година"}
