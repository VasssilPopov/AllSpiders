{"url": "https://www.24chasa.bg/novini/article/6419015", "text": "Окръжната прокуратура в Пазарджик внесе в съда обвинителният акт срещу 51-годишният Данчо Ж. и 35-годишния Борис Т., организирали и създали най-модерната оранжерия, разкривана до момента от полицията в района. Тя бе разкрита през декември, м.г., и в нея бяха открити 631 растения с обща листна маса от 41 килограма. Отделно от това полицаите намериха и 6 кг. изсушен канабис, на стойност над 41 хиляди лв., готов за продажба. Обвиняемите оборудвали две стопански помещения в местността \" Баджар Дамга\" в промишлената зона на града с най-модерна техника - влагоабсорбатори, климатици, осветителни тела, вентилаторна инсталация, въздуховоди и филтърна система. Двамата лично контролирали осветлението, влажността, температурата и отглеждането на растенията. В момента Данчо Ж. и Борис Т. са в пазарджишкия затвор с мярка за неотклонение \" задържане под стража\". Първото заседание на съдебния процес срещу тях е насрочено за 15 септември.", "date": "2017.08.31", "title": "Изправят пред съда създателите на най-модерната наркооранжерия, разкрита в Пазарджик"}
{"url": "https://www.24chasa.bg/novini/article/6418960", "text": "С работни комбинезони, спасителни жилетки и камуфлажни кепета, с лодки на ремаркета зад камионетките, спасители доброволци от цял Тексас и други щати се стекоха да помагат на жители на Хюстън и околността, застрашени от наводненията, които парализират региона, цитира БТА. Помощта им е добре дошла - особено за полицията в градчетата околовръст, несмогваща да се справи с пораженията от урагана Харви. \"Ножове, въжета, сбруи, вода, спасителни жилетки за деца - ако имаме късмет, разполагаме с всичко, което може да потрябва\", изброява Тайръл Кокс. Трийсет и еднагодишният работник на офшорна платформа и баща му без колебание потеглили заедно с лодката си от Уейко в Северен Тексас. \"Служил съм в бреговата охрана, имам корабче, а те търсят хора да помагат и ето че дойдохме\", обяснява простичко той с ръце на волана, докато конвоят от десетина коли и лодки чака известие от полицията в окръг Харис за да отпътува, накъдето е необходимо. След като съсипаха Хюстън - четвъртия мегаполис в САЩ с 2,3 милиона жители, наводненията парализираха във вторник голяма част от региона с над шестмилионно население, който официалните спасителни служби трудно могат да покрият. Из улиците на Сайпръс няма нито пожарникарски коли, нито линейки. Единствено местната полиция и събрана набързо армия от доброволци с лодки обикалят из разположеното на северозапад градче с близо 46 000 жители. Вода е заляла повечето изходи от града, водещи на север, юг и запад. \"Тези хора идват отвсякъде, също и местни - помагат ни да разберем има ли още останали по къщите\", обяснява полицайка и сочи към наредените петнайсетина коли и лодки, които чакат реда си да прекосят водните площи, препречили достъпа до един градски квартал. \"Нашите екипи са толкова натоварени вече, пък и не могат да стигнат дотук, тъй че гражданите и офисът на шерифа трябва заедно да обмислят положението и да действат\", продължава агент Саймън. \"Опитваме се да разберем как да стигнем до голяма зона, където хората сигурно нямат вече ток, не могат да си заредят телефоните или да влязат във Фейсбук, затова просто пращаме\" доброволци да видят как стоят нещата, обяснява тя. \"Хора също като нас\" Нахлупил каскет, за да се пази от дъжда, 29-годишният Лий Диджонг изчаква до своя \"Зодиак\" ред да се включи в издирването на хора в беда. Дошъл заедно със свой колега от град Остин, на час и половина път североизточно от Хюстън, веднага щом чул, че наводнения заплашват града и околността, където живее техен приятел. Двамата тръгнали на път и купили лодката втора ръка, открита чрез Фейсбук. Те свенливо отклоняват въпроса за цената, уточняват само, че се спрели на малка лодка, защото имали само една кола. На един паркинг обаче срещнали двама младежи от Хемпстед, град близо до Сайпръс, с по-голям автомобил. \"Искахме да помогнем. От тях лодката, от нас - пикапа\", обяснява простичко Армандо Гуера, заварчик на 24 години. И сега четиримата - в общ екип, чакат нареждания от полицията на окръга край внезапно потеклата тук река, заляла тесния път с елегантни постройки до него, много от които вече са опустели. Същите сцени виждаме и по на юг, в Клодайн - квартал от Западен Хюстън. Андрю Бренън е пристигнал с лодка от съседния щат Луизиана, където кървят и до днес раните от урагана Катрина, опустошил част от Ню Орлиънс през 2005 г. \"Дойдохме тук, защото и те дойдоха да ни помагат след урагана Катрина\", споделя с признателност мъжът с дълги кичури, изхвръкнали изпод кепето. Карал е повече от пет часа, за да стигне до Хюстън. \"За пръв път сме спасители, дано да помогнем с нещо\", казва той. Доброволците общуват с местни жители и чрез приложение за смартфоните си препредават данни за хора, блокирани в домовете си. От семейство Алварес дошъл зов за помощ, когато водата нахлула в къщата му в Клодайн. Минали часове, но накрая всички били спасени. Още трепереща, Соня Алварес разказва, че очаквала да види \"пожарникарите или друг някой от този род, но това са просто хора като нас, дошли да помогнат - хора, с които сме учили заедно, съседи или нещо подобно\". И заключава, успокоена: \"Как да не се гордея, че съм от Тексас и от Хюстън\".", "date": "2017.08.31", "title": "Армия от доброволци спасява хора в Хюстън (Видео)"}
{"url": "https://www.24chasa.bg/novini/article/6418964", "text": "Най-големият астероид от над един век ще премине утре край Земята на близкото според космическите стандарти разстояние от 7 милиона километра, без да представлява опасност за нашата планета, предаде Франс прес, позовавайки се на НАСА. Астероидът, наречен Флорънс, е с диаметър 4,4 километра. Открит е през март 1981 г. \"Много астероиди са преминавали край Земята на по-близко разстояние от Флорънс, но са били по-малки. В случая става въпрос за най-големия подобен обект, приближил планетата ни след 1890 г.\", отбелязват от НАСА. Флорънс няма да доближи отново Земята до октомври 2024 г., след което няма да премине в близост до нея поне 500 години, предаде БТА. Учените ще се възползват от близкото преминаване на астероида, за да го изследват в детайл с помощта на телескопи в Калифорния и Пуерто Рико. \"Получените изображения ще позволят да определим точните размери на астероида, както и да наблюдаваме повърхността му с прецизност до десет метра\", допълват от Центъра за изследване на близкоземни обекти към НАСА. От американското космическо управление успокояват, че Флорънс не представлява заплаха за Земята. Сблъсъците с големи астероиди са рядкост. \"Приблизително на около 2000 години метеорити с размерите на футболен стадион удрят планетата, опустошавайки зоната на сблъсък и околностите й\", отчитат от НАСА. Небесни обекти, способни да заличат човешката цивилизация - подобно на унищожителя на динозаврите преди 66 милиона години, застрашават Земята веднъж на няколко милиона години. Рядкост са и случаите като този с Челябинския метеорит, експлодирал над Русия през февруари 2013 г. Взривяването на небесния обект с диаметър между 15 и 17 метра и маса между 7000 и 10 000 тона освободи 30 пъти по-мощна енергия от тази на атомната бомба над Хирошима, причинявайки сериозни щети в района и ранявайки над 1000 души. От НАСА напомнят, че астероиди с размерите на автомобил навлизат в земната атмосфера приблизително веднъж годишно, но се разпадат преди да достигнат повърхността на планетата.", "date": "2017.08.31", "title": "Най-големият астероид от над 100 години насам ще премине много близо край Земята"}
{"url": "https://www.24chasa.bg/novini/article/6418996", "text": "Полицията в Стокхолм започна предварително разследване за опит за убийство, след като служител на реда бе ранен при атака с хладно оръжие, съобщава вестник The Local, цитира \"Фокус\". Инцидентът се е случил около 10.40 часа (местно време) в четвъртък. На пресконференция полицията уточни, че нападателят е арестуван след мащабна операция. Информацията, че полицаят е нападнат с нож, не бе потвърдена, но не бе и отречена официално, подчертават от редакцията. „Можем да потвърдим, че полицейски служител е ранен. Едно лице е арестувано“, заяви говорител на правоохранителните органи.", "date": "2017.08.31", "title": "Раниха полицай в центъра на Стокхолм при нападение с хладно оръжие"}
{"url": "https://www.24chasa.bg/novini/article/6418985", "text": "Днес в Букурещ, Румъния проведох работна среща с делегирания министър по европейските въпроси Виктор Негреску. Това написа министърът на председателството на ЕС Лиляна Павлова във фейсбук. \"На нея споделих опита ни в подготовката на първото Българско председателство на Съвета на ЕС 2018, докъде сме стигнали с нея и за предизвикателствата, които трябва да преодолеем. Посочих, че още в началото на юли тази година Министерският съвет е приел проекта на Програма на Република България за председателството на Съвета на ЕС 2018 с три водещи послания – консенсус, конкурентоспособност и кохезия. Приоритетите, залегнали в програмата, са отворени за обсъждане и през септември и октомври ще бъдат дискутирани с цялото гражданско общество, ще се потърси мнението на бизнеса, академичните среди, неправителствените организации\", написа още Павлова.", "date": "2017.08.31", "title": "Лиляна Павлова обсъди председателството на ЕС с румънския си колега"}
{"url": "https://www.24chasa.bg/novini/article/6418998", "text": "\"Главният прокурор препоръча да прецизираме кръга лица, които агенцията ще разследва\". Това заяви лидерът на БСП Корнелия Нинова в парламента след среща с главния прокурор Сотир Цацаров, на която двамата обсъдиха проекта за антикорупционен закон на червените. \"Например конкретно посочвам военните, висшия състав при военните. Те подлежат на друг ред. Тоест да ги извадим от този списък, както и да прецизираме кръга престъпления. В НПК са изброени корупционните престъпления, ние тук даваме друг по-различен състав. Препоръчаха ни да ги съгласуваме с тези, които са по НПК, тези които се декларират и тези, които могат да се разглеждат абсолютно професионално. Това ще го отбележим\", обясни Нинова. \"Търсим професионален съвет за текста, който сме предложили. Осъзнаваме, че не е съвършен и търсим всички органи, които професионално се занимават с това да ни помогнат да направим възможно най-добрия закон. Що се отнася до това може ли президентът да има участие в този орган - може, но препоръката е да разпишем отново процедура за прозрачност при действията на президента за назначаване на председател. В закона не сме предвидили как става, номинирането, издигането. Казали сме, че президенът го назначава. Препоръчват ни да разпишем тези процедури, за да има прозрачност. Да се засилят отново текстовете по контрола на този орган - кой ще го контролира, парламент ли, президент ли. Защото му се дават силни функции, а не е така силно засегнат контрола. Неща, който получихме като препоръки и от други и ги отразяваме в законопроекта. Това го приемаме категорично\" коментира още шефката на червените. Цацаров е препоръчал бюрото да не притежава специални разузнавателни средства - техниката, защото така се дублират други органи, които я имат, но агенцията да може да ползва специални разузнавателни средства и да ги прилага в разследването си. \"Да прецизираме текстовете по прехвърлянето на агенцията от ДАНС - как точно ще се уреждат правомощията на тези хора, които от агенцията в ДАНС влизат в агенцията. Както виждате един много сериозен професионален анализ, който в момента ни е много полезен и ще внесем нещата в законопроекта преди окончателното му внасяне\", допълни Нинова. Утре започва обсъждането на антикорупционния закон на ГЕРБ, на което Нинова заяви, че лично няма да участва, но ще има представители от БСП, като допълни, че утре ще се срещне с президента, за да обсъди правомощието на президентската институция, които са включени в проектозакона. Лидерката на червените обясни, че текста на закона вече е преведен и утре ще бъде изпратен на всички посланици, включително и на американския, а в началото на септември от БСП ще се срещнат с тях лично, за да им го представят. Очаквайте подробности!", "date": "2017.08.31", "title": "Нинова след срещата с Цацаров: Търсим помощ от професионалисти, не сме съвършени"}
{"url": "https://www.24chasa.bg/novini/article/6419010", "text": "След срещата с първия дипломат на Скопие, гръцкият външен министър Никос Кодзиас заяви, че се полагат усилия за преодоляване на проблемите между двете страни, предава електронното издание „Фокус“, цитирано от Агенция \"Фокус\". „След като станах министър - и мога да кажа същото за Никола, сложихме ръка на сърцето и казахме, че искаме да разрешим проблемите между нашите страни и народи. Искаме да разрешим всички проблеми и искаме да подкрепим вашата страна да продължи напред“, увери Кодзиас в рамките на еднодневното си посещние в Скопие. Гръцкият министър многократно подчерта необходимостта от зачитане на суверенитета и преодоляване на иредентизма, който според него превръща общите интереси на региона в кавги. „Ние сме две страни, които искат мир и въпреки че понякога имаме проблеми, трябва да кажа, че има по-лоши съседи и от нас, и вас. Историята трябва да бъде училище и ръководство за по-добро бъдеще\", подчерта гръцкият министър. Споменавайки няколко пъти „вашата красива страна\", „нашия мил съсед на север\", Кодзиас потвори още вендъж, че Гърция е готова със своя опит да помогне на Македония за членството й в ЕС и НАТО.", "date": "2017.08.31", "title": "Никос Кодзиас: Гърция е готова да помогне на Македония да влезе в ЕС и НАТО"}
{"url": "https://www.24chasa.bg/novini/article/6418876", "text": "Американските разузнавателни служби са предупредили през май Испания за опасност от атентат на барселонския булевард \"Лас Рамблас\", където джихадист прегази на 17 август 14 пешеходци, твърди днес в. \"Периодико\", издаван в Каталуния, предаде Франс прес. Според изданието, което помества факсимиле от писмо на английски, Националният антитерористичен център на САЩ, включващ ЦРУ и ФБР, е адресирал това предупреждение до испанското разузнаване Се Ене И, до испанската полиция и регионалните органи на реда в Каталуния, предаде БТА. \"Непотвърдени данни с неустановена достоверност от края на май 2017 г. сочат, че \"Ислямска държава в Ирак и Леванта\" е планирала неуточнени терористични нападения през лятото срещу много посещавани туристически обекти в Барселона и конкретно улица \"Рамблас\", се казва в текста, изпратен според \"Периодико\" от Националния антитерористичен център на САЩ. Говорител на Се Ене И отказа да потвърди или отрече пред АФП \"контактите с други разузнавания\". \"Испанското вътрешно министерство не реагира тази сутрин на въпросите на АФП\", допълва агенцията. Радио \"Кадена СЕР\" цитира днес \"източници от борбата с тероризма\", според които документът, публикуван от \"Периодико\", е автентичен. На 17 август на туристическата улица \"Лас Рамблас\" в центъра на Барселона водач на микробус умишлено прегази пешеходци. След това каталунската полиция ликвидира в град Камбрилс петима терористи, опитали се да извършат подобен атентат. Общо 16 души загинаха при тези нападения, отговорност за които пое \"Ислямска държава\".", "date": "2017.08.31", "title": "Вашингтон е предупредил през май Мадрид \nза опасност от атентат в Барселона"}
{"url": "https://www.24chasa.bg/novini/article/6418896", "text": "Омбудсманът Мая Манолова изпрати препоръка до министъра на образованието и науката Красимир Вълчев с настояване да измени своя заповед от 18 август 2017 г., като се отмени издаването на черно-бели учебници и респективно да се спре разпространението им. Това съобщиха от кабинета на Омбудсмана. През новата учебна 2017/2018 година, учениците от 2 и 6 клас ще получат нови безплатни учебници, докато тези от 8 клас ще са с нови помагала, за които обаче ще трябва да заплатят. Това е причината, поради която издателство предлага два варианта - цветни, по-скъпи и черно-бели - по-евтини. Това решение е скандално и дискриминиращо, защото по косвен път разделя децата на България, насаждайки дискриминация, поощрявайки социалното разделение между тях, посочва в становището си до образователния министър Манолова. Тя е категорична, че издадената заповед не показва с нищо, че основният приоритет на правителството е образованието. Говорим за равен достъп до образование на всички деца в България, а въвеждаме дискриминационни политики в дейностите на образователната система, подчертава в препоръката Манолова. Според обществения защитник държавата трябва да се погрижи за правото на децата на образование, чрез мерки, които да не задълбочават така или иначе вече съществуващи неравенства. Важна задача на образованието е да научи децата да живеят заедно, да планират общо бъдеще и да управляват конфликти, посочва омбудсманът. Манолова смята за неприемливо \"черно-бялото\" мислене точно в образователната среда и чрез учебниците да се засилва разделението в обществото ни. Смятам, че ролята на държавата е да полага усилия в заличаването на пропастта между бедни и богати, да стимулира \"цветното\" мислене, изграждайки достойни, ерудирани и образовани млади хора, завършва омбудсманът.", "date": "2017.08.31", "title": "Манолова поиска от министър Вълчев да спре черно-белите учебници"}
{"url": "https://www.24chasa.bg/novini/article/6418821", "text": "Заместник-районният прокурор на София Радослав Димов, който е и временен началник на най-голямата прокуратура у нас, засега е единственият кандидат за шеф. Срокът за подаване на документи във Висшия съдебен съвет изтича утре. Шефското място в Софийската районна прокуратура се освободи преди повече от месец, когато Петър Белчев хвърли оставка. Той пое отговорност заради случая със Стефан Станев, който уби приятелката си Виола, въпреки че тя пускала сигнали срещу него, но прокурори са отказали няколко пъти да започнат разследване за закана с убийство. Димов е зам.-районен прокурор от 2008 г. Ако бъде избран, пред него стои задача, свързана с преместването на прокуратурата от бул. „Драган Цанков“ 6 в сградата на т.нар. военно НДК на бул. „Ген. Скобелев“. В концепцията си той отбелязва, че ще се бори с високия процент върнати дела от съда на прокуратурата. На всяко шестмесечие ще се изготвят анализи за причините за върнатите обратно дела и за оправдателните присъди, настоява кандидатът за шеф. В имотната си декларация Димов е обявил, че на свое име има 4 апартамента в София, Поморие и Горна Оряховица. Придобил ги е чрез покупна-продажба, дарение или наследство. Има и 2 коли – мерцедес и ауди. В момента в районната прокуратура работят 195 обвинителя и 174 служителя.", "date": "2017.08.31", "title": "1 кандидат за шеф на най-голямата прокуратура засега"}
{"url": "https://www.24chasa.bg/novini/article/6418916", "text": "Линейката за мъжа, починал пред Народния театър късно снощи, е пристигнала на 10-та минута от подаването на сигнала. Това заяви говорителят на Центъра за спешна медицинска помощ Катя Сунгарска във връзка с появила се информация, че на сигнала е реагирано едва след четвърто позвъняване и човекът е издъхнал, чакайки линейката. \"Сигнал от 112 към нас е подаден в 21,21 часа. Линейката е тръгнала след 3 минути и след 10 е била на място. Дори и 10 пъти да се звънне на 112, те броят сигнала за един. Реагирано е веднага. Лекарят от спешния екип е открил починалия без видими травми от насилие, но е липсвала сърдечна дейност\", обясни Катя Сунгарска. Мъжът е бил на 75 години.", "date": "2017.08.31", "title": "Спешна помощ: Линейката за починалия пред Народния театър е дошла на 10-та минута"}
{"url": "https://www.24chasa.bg/novini/article/6418834", "text": "Ще се борим със зъби, нокти и сърце Европейската агенция по лекарствата да се премести в София, съобщи зам.-здравният министър Мирослав Ненков. Сега агенцията е  в Лондон, но заради Брекзит тя трябва да се премести. Ползите от това агенцията да е тук, са, че големи корпорации ще дойдат в София, 800 служителите и техните семейства ще харчат големите си заплати у нас, каза още зам. -министърът. Освен това ежедневно агенцията се посещава от огромен брой експерти и търговци с лекарствени продукти. Изборът ще бъде през ноември, като дотогава здравните власти ще преговарят с деветте страни членки, които няма да кандидатстват за домакинство на агенцията, да гласуват за нас. Мирослав Ненков тръгва на обиколка из някои европейски столици, за да лобира пред съответните здравни министри да ни подкрепят, стана ясно още на пресконференцията в министерството. Ще построим сграда, ако спечелим домакинството на ЕМА. Имаме капацитет да направим безболезнено преместването на служителите в София, каза още Ненков.", "date": "2017.08.31", "title": "Зам. министър Ненков: Борим се със зъби и нокти за Евроагенцията по лекарства"}
{"url": "https://www.24chasa.bg/novini/article/6418924", "text": "След рехабилитацията на жп линията Пловдив - Бургас ще намалим времето за пътуване между двата града с 40 минути. Това обявил заместник-министърът на транспорта, информационните технологии и съобщенията Велик Занчев по време на първата копка на жп участъка Стралджа - Церковски. Той е част от проекта за рехабилитация на цялото жп направление от Пловдив до Бургас, за който са осигурени над 800 млн. лева от ОП \"Транспорт и транспортна инфраструктура\" 2014 - 2020, информира ресорното ведомство. По думите на заместник-министър Занчев, до 2022 г. ще бъде завършено цялото направление, както и системите за сигнализация и телекомуникации. През този програмен период ще осигурим пълна оперативна съвместимост на всички системи по направленията от София до Бургас и от Пловдив до Свиленград, допълнил той. Железопътният участък \"Стралджа - Церковски\" е с дължина 2 км, а средствата, които ще бъдат инвестирани за неговата рехабилитация са 4,2 млн. лева. Срокът за приключване на строителството е януари 2018 г., а проектната скорост на трасето е 130 км/ч.", "date": "2017.08.31", "title": "Пътуването с влак от Пловдив до Бургас с 40 минути по-бързо"}
{"url": "https://www.24chasa.bg/novini/article/6418915", "text": "Южна Корея заяви, че заедно с два американски ядрени бомбардировачи ВВС на страната са извършили военни маневри над Корейския полуостров в четвъртък, два дни след като севернокорейската ракета прелетя над Япония, предава Ройтерс, цитирана от БТА. Обученията, включващи два американски свръхзвукови бомбардировачи B-1B, четири изтребители от типа С-Стелт F-35B, както и южнокорейски изтребители, са били съсредоточени основно върху компютърни симулации. Северна Корея силно се противопостави на военните учения и реагира с поредица от заплахи и тестове на ракети, извършени през последните седмици, припомня агенцията.", "date": "2017.08.31", "title": "Ядрени бомбардировачи на САЩ извършиха маневри над Корейския полуостров"}
{"url": "https://www.24chasa.bg/novini/article/6418957", "text": "Румънската гранична полиция при КПП Нъдлак задържа 20 иракчани и сирийци, опитващи се нелегално да преминат границата с Унгария, предаде агенция Аджерпрес, цитирана от БТА. Задържани са три жени, пет деца на възраст между 4 и 17 години и 12 мъже, които пеш през полето вървели към Унгария. Повечето от задържаните мигранти са кандидатствали за убежище в Румъния. ", "date": "2017.08.31", "title": "Задържаха 20 иракчани и сирийци, опитали да преминат румънско-унгарската граница"}
{"url": "https://www.24chasa.bg/novini/article/6418949", "text": "Министърът на транспорта Ивайло Московски разпореди проверка на ситуацията с пътниците на авиокомпания \"Уиз еър\", поради зачестилите случаи на продажба на повече седалки от наличния капацитет, съобщава от министерството.  Инспекторите на главна дирекция \"Гражданска въздухоплавателна администрация\" (ГВА) ще извършат наземни проверки на самолетите, на документацията и екипажите на превозвача, както и е дали компанията е спазила задълженията си за гарантиране на правата на пътниците.  Българската страна няма право да извършва цялостна проверка на дейността на авиокомпании, регистрирани в други държави. Затова ГВА ще изпрати официално писмо до унгарските авиационни власти, които са надзорния орган на \"Уиз ер\", да извършат пълна проверка на авиокомпанията и да дадат обяснение за причините за възникналата ситуация.  Ако има нарушени права на пътниците, ГВА има право да провери всеки индивидуален случай. Ако авиокомпания, която и да е тя, наруши правата на свои клиенти  санкцията е от 2000 до 5000 лв.  ", "date": "2017.08.31", "title": "Московски разпореди проверка на \"Уиз ер\""}
{"url": "https://www.24chasa.bg/novini/article/6418774", "text": "Най-малко 13 мирни граждани от едно и също семейство станаха жертва на американски въздушни удари срещу талибаните в Източен Афганистан, съобщи Франс прес, като се позова на местните власти. Американските сили в Афганистан съобщиха, че е имало военна операция в окръг Пули Алам на провинция Логар, за която се води официално разследване, предаде БТА. При обща операция на американските сили и афганистанските им колеги в селището Дащ-е-Бари, те са били нападнати от талибански бунтовници, съобщи Салем Салех, говорител на губернатора на провинцията. \"Чуждестранните сили отговориха на нападението и принудиха талибаните да се скрият в домовете на мирни граждани наблизо. След това те повикаха въздушно подкрепление, което бомбардира къщите, причинявайки жертви сред мирното население\", обясни той. Убити са 13 мирни граждани и са ранени 15. Всички са членове на едно семейство, включително жени и деца, уточни Салех. При операцията са загинали и най-малко 12 талибани, включително командири, добави той. Живеещият в района Назар Хан Хоши заяви пред АФП, че при ударите не е загинал нито един талибан. Телата на загиналите са били извадени изпод развалините и погребани. 1662 мирни граждани са убити и 3581 - ранени в Афганистан през първата половина на тази година по данни на ООН, припомня АФП.", "date": "2017.08.31", "title": "Най-малко 13 цивилни са загинали при въздушни удари на САЩ в Афганистан"}
{"url": "https://www.24chasa.bg/novini/article/6418789", "text": "Вчера при акция на икономическа полиция в Силистра е бил задържан шефът на Комисията за защита на потребителите – Урал Чакър. До ареста се е стигнало след подаден сигнал от собственик на търговски обект в областния град. Чакър е бил на проверка и е установил няколко административни нарушения. Предложил на търговеца да му даде определена сума и така да избегне съставянето на актове. Собственикът отказал, но му бил оказан натиск и поставени крайни срокове. Притиснат до стената изнудваният търговец решил да сигнализира полицията. Арестът бил извършен непосредствено след получаване на част от искания подкуп. Урал Чакър е задържан за срок от 24 часа, но с очаква мярката да бъде удължена до 72 часа. По случая е образувано досъдебно производство. В минали години Урал Чакър бе от видните членове на ДПС в региона. Същият бе директор на ДФ „Земеделие“ от 2001 до 2009 г. По това време имаше и оплаквания от земеделски стопани, че са били изнудвани от служители на фонда.     ", "date": "2017.08.31", "title": "Задържаха за подкуп шефа на Комисията за защита на потребителите в Силистра"}
{"url": "https://www.24chasa.bg/novini/article/6418787", "text": "Севернокорейският народ е плътно зад Ким Чен Ун – това внушава пропагандната машина. Наистина ли е така? Екип на  се срещна с един севернокореец, избягал в Южна Корея. Той ни разказа съвсем други неща.  Преди три години Парк Донгяе успява да избяга от Северна в Южна Корея. Всъщност това не е истинското му име. Той не иска да го назове, тъй като се страхува за близките си. \"След смъртта на предишния севернокорейски лидер Ким Чен Ир животът там за мен стана много по-труден. Ким Чен Ун засили още повече социалния контрол, печеленето на пари стана по-опасно. И тогава реших да избягам.\" Парк разказва, че навремето търгувал с контрабандни стоки на китайската граница. Пренасял ги във вътрешността на страната. В Северна Корея можеш да си купиш всичко, стига да имаш пари. Всичко идва от Китай, разказва той. \"Разбира се, това е нелегално. Но аз познавах правилните хора. Ако се споразумееш добре с правилните хора, нямаш никакви проблеми. Трябва обаче да им изплащаш 40% от оборота си.\" Те мразят атомната програма Народът ликува, когато Пхенян провокира международната общност с ракети и заплашва света с атомни бомби. Народ, безусловно отдаден на своя диктатор. Това са кадрите, излъчвани от севернокорейската пропагандна машина. Парк Донгяе обаче разказва съвсем други неща: \"Повечето севернокорейци ненавиждат атомната програма. Обикновените хора едва свързват двата края, а тя поглъща огромни суми. Но това е официалната политика. Никой не би се осмелил да каже нещо против нея.\" Днес Парк живее в Сувон, малко градче недалеч от Сеул. Благодарение на контактите, които е успял да завърже докато се занимавал с контрабанда, Парк и съпругата му успяват да избягат от Северна до Южна Корея само за 20 дни. Там той е строителен работник. \"Тук ми харесва. Който е готов да работи, може да се справи. В Южна Корея никой не ти пречи.\" Война няма да има Парк разказва, че в Северна Корея повечето хора са принудени да работят на черно, тъй като иначе парите не стигат за нищо. Те вечно се страхуват, че могат да бъдат наказани, добавя той. А какво мисли Парк за заплахите за война, отправяни от Пхенян? \"Няма да има война. Режимът много добре знае, че страната няма да участва във война. Тогава всичко би се сринало.\" Пхенян обаче никога не би признал подобно нещо. Вместо това режимът дори продължава да сипе заплахи.", "date": "2017.08.31", "title": "Севернокореец: Народът ненавижда атомната програма"}
{"url": "https://www.24chasa.bg/novini/article/6418793", "text": "Спасителни служби съобщават за две експлозии и издигащ се пушек над химичния завод \"Акрема\" в близост до Хюстън, предаде Би Би Си. По време на силните валежи от урагана \"Харви\" се е повредила охладителната система на завода.  Властите работеха по обезопасяване на обекта от сутринта. В резултат на това един полицай е откаран в болница, след като вдишал дим. \"Получихме сигнал за два взрива и носещ се дим от завода. Съобщиха ни, че властите са обезопасили периметъра\", се казва в изявление на компанията. ", "date": "2017.08.31", "title": "Експлозии и пушек над химическия завод край Хюстън (Видео)"}
{"url": "https://www.24chasa.bg/novini/article/6418816", "text": "Алжирски полицай загина в четвъртък при опит да попречи на самоубийствен атентатор да извърши нападение, предава AFP, цитира \"Фокус\". По данни на държавните медии в страната полицейският служител се е хвърлил върху атентатора, преди той да успее да задейства експлозив. Представителят на органите на реда се е намесил, след като нападателят е опитал да влезе в полицейски участък в Тиарет – град, разположен на около 350 км югозападно от столицата на Алжир.", "date": "2017.08.31", "title": "Алжирски полицай загина при опит да предотврати самоубийствена терористична атака"}
{"url": "https://www.24chasa.bg/novini/article/6418826", "text": "\"Работи се по всички версии по случая с изчезналия Адриан, чийто автомобил бе открит в района на село Герман\", каза главният прокурор Сотир Цацаров пред журналисти в Народното събрание във връзка с изчезналия Адриан, чийто автомибил бе открит в района на село Герман, предаде „Фокус“. \"Прокуратурата работи в пълен синхрон с ръководството на МВР. В постоянна връзка съм с главния секретар на МВР. Сформиран е екип, в който участва наблюдаващият прокурор и представители на всички главни дирекции на МВР, взети са мерки, затова информацията по разследването да бъде ограничена максимално“, коментира главният прокурор. По думите му се работи постоянно. На въпрос дали има възраждане на \"Наглите\", главният прокурор отговори: \"Не мисля, че има\". Цацаров обясни, че това е тежко криминално престъпление. \"Няма общество, което е застраховано от такива престъпления. Нека да дадем възможност на хората, които в момента работят по престъплението да си свършат работата. Вместо да се правят политически обобщения или не Дай Боже спекулативни твърдения, които по никакъв начин няма да допринесат за работата на хората, които не са спали цяла нощ\", допълни главният прокурор. На 30 август към 10.30 часа от тел. 112 е получен сигнал за изоставен на пътя в района на с. Герман лек автомобил. При огледа е установено, че в колата имало лични документи и мобилен телефон. Установен е собственика на автомобила - 25-годишен мъж, предприети са всички действия за установяването на местонахождението му.", "date": "2017.08.31", "title": "Цацаров за изчезналия Адриан: Не мисля, че има възраждане на \"Наглите\""}
{"url": "https://www.24chasa.bg/novini/article/6418805", "text": "За срок от 72 часа Окръжната прокуратура в Търговище задържа 53-годишния Стилиян Ст. от село Паламарца, община Попово, и Диян В., на 49 години от Попово. Това съобщиха днес от Апелативната прокуратура във Варна. Двамата мъже са привлечени като обвиняеми за отвличане и изнасилване на 45-годишна жена от поповското село Гагово. Предстои прокуратурата за поиска постоянен арест за двамата, които са с богато криминално минало. От прокуратурата твърдят, че мъжете са извършили деянията си в съучастие. Престъплението е извършено на 29 август, вторник. Около 20 часа джипът на Стилиян Ст., в който пътували още трима души, застига по пътя между село Гагово и Паламарца 45-годишната Ц.А., която е от ромски произход. Жената ходила да помага на мъжа си, който бил пастир на стадо крави, и се прибирала към дома си в Гагово. Шофьорът на джипа и един от спътниците му слезли и поискали да се запознаят с нея. Тя отказала. Тогава започнали да я дърпат. Насила я качили в колата. В село Паламарца двама от пътуващите слезли, а Стилиян и Диян продължили гаврата си с жената, като не й позволявали да отговори на телефонните повиквания и натискали главата й надолу, за да не бъде забелязана от хора от селото. На поляна извън Паламарца я накарали да слезе и да се съблече, като заплашвали да я изнасилят с дървена палка, след което й наредили да се качи отново в колата. Жената предвидливо оставила на поляната част от дрехите си с надеждата на връщане към селото съпругът й да ги забележи. След това насилниците отвели жертвата си в къщата на Стилиян. Там двамата я изнасилили, въпреки молбите да я остовят на мира и съпротивата й. През това време дрехите на отвлечената били намерени и по сигнал на близките й полицаи дошли в къщата и задържали двамата нападатели. И двамата са с богато криминално минало, разкриха от Апелативната прокуратура във Варна. 53-годишният Стилиян Ст. е осъждан два пъти за три изнасилвания - през 1986 и през 1992 год. и е изтърпял две ефективни присъди по пет и половина и пет години. Диян В. е осъждан 6 пъти за различни престъпления, включително и за блудство, като по някои от тях наказанията си също е изтърпял ефективно.", "date": "2017.08.31", "title": "Открили отвлечената в Поповско жена по дрехите, които оставила нарочно"}
{"url": "https://www.24chasa.bg/novini/article/6418831", "text": "Заместник министър-председателят по правосъдната реформа и министър на външните работи Екатерина Захариева пристигна в Черна гора за двудневно работно посещение. Това съобщиха от пресцентъра на Министерство на външните работи. Първата ѝ среща ще е с министъра на външните работи на Черна гора Сърджан Дарманович. Двамата ще разговарят във вила „Горица” в столицата. По-късно днес българската делегация пътува за Будва за работна вечеря с заместник министър-председателя на Черна гора и министър на правосъдието Зоран Пажин. В петък министър Захариева е обратно в Подгорица, където ще разговаря последователно с министъра по европейските въпроси Александър Пейович, с министър-председателя Душко Маркович и с президента на Черна гора Филип Вуянович. Посещението в Черна гора е продължение на балканската обиколка на министър Захариева, обиколила за малко повече от месец Република Сърбия, Република Албания, Република Македония и Босна и Херцеговина. Както и в останалите балкански държави, министър Захариева ще запознае държавното ръководство на Черна гора с приоритетите на предстоящото Българско председателство на Съвета на Европейския съюз. Сред тях се откроява европейската перспектива за страните от Западните Балкани. Черна гора започна преговорите за членство в ЕС през 2012 г. и към момента е временно затворила 3 от общо 35 преговорни глави. Очаква се до края на годината да отвори още две нови – „Свободно движение на работници” и „Право на установяване и свободно предоставяне на услуги”. На 5 юни 2017 г. страната стана член на НАТО. В последните години политическият диалог между двете страни е интензивен, като държавните глави са се срещали общо пет пъти за последните три години, колкото и външните министри. Не толкова интензивен е икономическият стокообмен, който страда от липсата на добра инфраструктура. През 2016 година той е възлязъл на 15,91 млн. евро, което е спад с 18,4% спрямо предходната година. Миналата година сме изнесли стоки и услуги за 14,1 млн. евро в Черна гора, което е с 15,5% спад на годишна база, а сме внесли за 0,92 млн. евро, или с 48% по-малко от 2015 година. Положителна тенденция бележи туристическият интерес както на българи към Черна гора, така и на черногорци към България. През миналата година 5 000 българи са посетили Черна гора. Ръстът спрямо 2015 г. е 10 пъти.", "date": "2017.08.31", "title": "Министър Захариева пристигна на двудневно посещение в Черна гора"}
{"url": "https://www.24chasa.bg/novini/article/6418841", "text": "29-годишен силистренец и 21-годишната му приятелка са били задържани снощи, след рутинна проверка на полицейски служители. Младежите били спряни в района село Средище. Пътували с лек автомобил „Нисан“. Първоначално водачът доброволно предал топче марихуана на полицейските служители, след което последвало претърсване на автомобила. В него - укрити на различни места, били намерени 58.00 г канабис, 51.6 г амфетамин и 33.7 г кокаин, идентифицирани с полеви наркотест. Последвал обиск в дома на мъжа и в автосервиза, където работел. В жилището били открити още около 10 г канабис, три гриндера (трошачи), електронна везна и голям брой малки найлонови пликчета.  Мъжът и жената, които до момента нямат регистрирани криминални прояви, са задържани за срок до 24 часа.  Случаят е докладван на Окръжната прокуратура и е образувано досъдебно производство. Очаква се с нейно постановление днес срокът за задържането на двамата да се удължи до 72 часа. Задържаните с наркотици са Мартин Бисеров Цонев и Преслава Маринова Скорчелиева. Преслава е дъщеря на настоящата шефка на НАП - Силистра.", "date": "2017.08.31", "title": "Канабис, амфетамини и кокаин откриха в автомобила на 29-годишен силистренец"}
{"url": "https://www.24chasa.bg/novini/article/6418845", "text": "Три хиляди и петстотин коли дневно или 150-160 на час преминават през ГКПП Капъкуле/Капитан Андреево на границата на Турция с България, съобщи турският министър на търговията и митниците Бюлент Тюфенкчи, цитиран от в. \"Стар\". Министърът посочи, че интензивният трафик напоследък е резултат от завръщането в Европа, и преди всичко в Германия, на гастарбайтерите, пристигнали в родната си Турция, за да прекарат летните си отпуски, предаде БТА. В периода 21-29 август 2016 г. в Турция са влезли 62 670 автомобила, докато за същия период тази година броят се е увеличил с 12,7 на сто до 70 614, отбеляза министърът. Като една от целите на ведомството си Тюфенкчи посочи облекчаването на условията за реализиране на износа. Според министъра \"интензивността на опашките от тирове и автомобили на границата с България произхожда от едновременното завръщане на голям брой гурбетчии и от бавно обработване от българска страна\".", "date": "2017.08.31", "title": "3500 автомобила дневно преминават през ГКПП Капъкуле - Капитан Андреево"}
{"url": "https://www.24chasa.bg/novini/article/6418873", "text": "В периода май-юни 2017 г. Комисията за защита на потребителите (КЗП) е извършила 10 889 инспекции на територията на страната в туристически обекти, магазинната мрежа и онлайн пространството. За установените нарушения са съставени 782 акта. Тези данни оповести на пресконференция в Националния пресклуб на БТА председателят на комисията Димитър Маргаритов. По думите му са забранени 54 нелоялни практики при продажбата на стоки или предлагането на туристически услуги. 25 вида опасни стоки не са допуснати до пазара или са изтеглени от търговската мрежа. През този период в КЗП са постъпили над 6 000 жалби и сигнали на граждани, от които над 120 чрез разкритите за летния сезон виртуални приемни по Черноморието. Маргаритов уточни, че това лято са извършени 3 961 инспекции в туристически и търговски обекти по Черноморието и са съставени 379 акта за различни нарушения. Констатирано е, че в повечето от случаите туристическите услуги не отговарят на степента на категоризация на обекта. Членът на КЗП Константин Райков допълни, че голяма част от забранените 54 нелоялни практики са свързани най-вече със заблуждаваща информация за цената на продукти (намаления, промоции), както и заблуди при предлагането и предоставянето на телекомуникационни услуги. Неговият колега Константин Арабаджиев съобщи, че в периода май-август тази година в КЗП са постъпили над 6 000 писмени жалби и сигнали на потребители, свързани с качеството на стоките и с условията на предоставяне на услуги. Във връзка с тях са извършени 2 500 инспекции, при които са съставени 280 акта. Директорът на Европейския потребителски център - България Игнат Арсенов обяви, че жалбите и запитванията, получени в центъра през летния период (май-август) са се увеличили с 42 на сто спрямо същия период за 2016 г. От тях най-много са за проблеми, свързани с транспорта (основно закъснели или отложени полети, загубен или забавен багаж), като тук повишението е с 29 на сто спрямо същия период на миналата година.", "date": "2017.08.31", "title": "Маргаритов, КЗП: Близо 800 акта за нарушения са съставени през лятото"}
{"url": "https://www.24chasa.bg/novini/article/6418965", "text": "Задържан е шофьор с 3,47 промила алкохол при проверка на лек автомобил „БМВ” с варненска регистрация – съобщиха от полицията в Добрич. Автомобилът е спрян за проверка в град Тервел на 30 август, около 21,40 ч.. С полицейска мярка за срок от 24 часа е задържан Н.К. (42 г.) от град Тервел. По случая е образувано бързо полицейско производство.", "date": "2017.08.31", "title": "Свалиха от автомобил шофьор, карал с 3,47 промила алкохол в Тервел"}
{"url": "https://www.24chasa.bg/novini/article/6418760", "text": "Общо над 4,3 млн. лв. са инвестициите за почистване на поречията на територията на Столична община, каза пред журналисти кметът на София Йорданка Фандъкова, която провери изпълнението по почистването на река Искър, предаде „Фокус“. „Освен този участък, почистваме и много други на територията на Столична община. Тази година над 100 км почистваме. Общо инвестициите са над 4,3 млн. лв., като от тях над 2,5 млн. лв. са средства, отпуснати от Междуведомствената комисия. Искам специално да благодаря. Наистина това е една държавна политика, която позволява на общините да си свършат по-добре работата по превенцията. Останалите средства са от бюджета на Столичната община. Вече над 50 км са почистени“, коментира Фандъкова. По думите й през следващата седмица започва отново почистване на реките, които преминават през централната градска част. Фандъкова уточни, че става въпрос само за участъци от Владайска и Перловска река. „В момента се чисти и в „Люлин“ и „Овча купел“, навсякъде, където по план колегите са преценили, че тази година трябва да бъде почистено. Това, което остава обаче на Искър и е много важно, участъкът, който почистваме и е ангажимент на Столична община, е от летище „София“ до ул. „Чепинско шосе“. Надявам се участъкът от Панчарево до летище „София“ по-бързо с областната управа да постигнем споразумение за това кой ще го почиства. Ангажиментът, който е на областната управа, от яз. „Искър“ до Панчарево, също е много важен“, обясни тя. Според нея той е най-трудният участък. „Помните, когато правихме контролираното изпускане на яз. „Искър“, което беше много важно, всъщност ние се притеснявахме и правехме сериозна организация именно поради този факт, че река Искър беше затлачена и да не наводним съседните къщи“, отбеляза столичният кмет. Йорданка Фандъкова обясни, че проектът за почистването на участъка от летище „София“ към Панчарево е бил подготвен от Столична община и е внесен в областната управа. „Междувременно обаче законът се промени, така че имаме указания от МОСВ, че областният управител трябва да бъде възложител на този проект. Ние с него ще се споразумеем. Както казва законът, така трябва да направим, но трябва да се почисти този участък, защото в противен случай наистина остава рисков. Отново ще кандидатстваме в Междуведомствената комисия. Надявам се отново да получим подкрепа за следващата година“, каза още градоначалникът.", "date": "2017.08.31", "title": "Фандъкова: Над 4,3 млн. лв. за почистване на поречията в Столична община"}
{"url": "https://www.24chasa.bg/novini/article/6418750", "text": "В историята около искането за екстрадиция на украинския олигарх Дмитро Фирташ Испания претърпя неприятна загуба. Областният съд на град Виена е решил индустриалният магнат да не бъде екстрадиран и предаден на испанските съдебни власти, информира БТА. Съдът в Барселона не е представил доказателства към издадената европейска заповед за арестуване на Фирташ по подозрение за пране на пари и създаване на криминална организация. В началото на декември 2016 г. Испания е представила в Областния съд на Виена заповед за задържане на Фирташ на територията на Европейския съюз. Обвинението е, че Фирташ е член на руската мафия около Семьон Моглевич и е образувал \"втори обръч\". Според обвинението тази организация е действала в Испания, където живеят част от членовете й. В периода 2009 - 2015 година те са закупували парцели земя и са ги преподавали с цел пране на нелегални парични потоци. Криминалните деяния според испанското обвинение обхващат и \"подкупи на обществени служители, заплахи, изнудване и измамни действия\". Прави впечатление, коментира вестник \"Курир\", че точно същите обвинения бяха отправени срещу украинеца и от американските съдебни власти. И САЩ искат от Австрия екстрадиция на Фирташ. Върховният областен съд на град Виена разреши екстрадиране на олигарха в САЩ и сега предстои решение да вземе Върховният съд на Австрия. През април и юни тази година Областният съд на град Виена призова испанските си колеги да доставят конкретни факти по случая Фирташ, на което испанската страна не е отговорила. До никакъв резултат не е довело и включването на координационната институция Юроюст за правно сътрудничество в рамките на Европейския съюз. /ЦД/ /КЛ/", "date": "2017.08.31", "title": "Австрия няма да екстрадира украинския олигарх Дмитро Фирташ"}
{"url": "https://www.24chasa.bg/novini/article/6418747", "text": "Говорител на полските държавни железници заяви, че ранените при снощната катастрофа между пътнически и товарен влак са 28. Няма загинали, предаде Асошиейтед прес. При сблъсъка дерайлирали 11 от вагоните на пътническия влак, както и локомотивът. Катастрофата станала към 22 ч местно време в северния полски град Сментово Граничне, цитира БТА. Днес Мирослав Шименец, говорител на железниците, заяви, че ранените са 28, но никой не е с опасност за живота.  Според предварителното следствие машинистът на товарната композиция по неизвестни причини не е спрял на сигнал за спиране, предаде полската агенция ПАП, цитирана от ДПА.", "date": "2017.08.31", "title": "Ранените при влаковата катастрофа в Полша са 28"}
{"url": "https://www.24chasa.bg/novini/article/6418758", "text": "Всички служители на Югозападното държавно предприятие, борили се шест денонощия с огненото бедствие в Пирин, ще получат парични награди. В благодарствено писмо до 31 териториални поделения в областите Благоевград, Кюстендил, Перник и Софийска директорът инж. Дамян Дамянов изразява признание и уважение за добрата работа и всеотдайността на горските служители при гасенето на пожара, предава БТА. Изправени пред огнената стихия разбираме колко малки и незначителни сме и колко важно е да пресмятаме всички рискове и да носим отговорност за действията си - не само в екстремни ситуации, но и при изпълнение на ежедневните ни служебни задължения, се посочва в писмото. Повече от 1000 служители на ЮЗДП бяха мобилизирани в битката с огъня над Кресненското дефиле. И днес 8 екипа със специализирани противопожарни автомобили патрулират в района. Наблюдават се критичните точки край селата Мечкул, Ощава, Влахи и Стара Кресна. Засега обстановката е спокойна, но дежурствата продължават и през нощта.", "date": "2017.08.31", "title": "Парични награди за всички служители на ЮЗДП, гасили пожара в Пирин"}
{"url": "https://www.24chasa.bg/novini/article/6418540", "text": "Карой Мак - един от най-великите унгарски филмови режисьори, почина на 91-годишна възраст, съобщи Асошиейтед прес. Филмът \"Любов\" на Карой Мак спечели наградата на журито на кинофестивала в Кан през 1971 г. От 1955 г. до 1987 г. шест негови творби са включени в конкурсната програма за наградата \"Златна палма\" в Кан. Филмът му \"Котешка игра\" беше номиниран за награда \"Оскар\" през 1975 г., информира БТА. Карой Мак работеше успешно в много жанрове, включително комедии и драми. Той често трябваше да се бори с комунистическото управление и цензорите, за да заснеме филмите си, включително и много успешния \"Любов\", който беше забавен с години. ", "date": "2017.08.31", "title": "Почина унгарският режисьор Карой Мак"}
{"url": "https://www.24chasa.bg/novini/article/6417719", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.31", "title": "Виж санирания блок на Каля Рашева от Смядово, изпрати снимки, спечели 13 000 лв (видео)"}
{"url": "https://www.24chasa.bg/novini/article/6418554", "text": "Венецуела и Мексико оставиха настрана разногласията си със САЩ и предложиха помощ на пострадалите от урагана Харви, причинил небивали наводнения в американския щат Тексас, предаде ДПА, цитирано от БТА. \"Винаги ще бъдем до американския народ\", заяви венецуелският външен министър Хорхе Ареаса и обяви отпускането на помощ от 5 милиона долара за засегнатите семейства в градовете Хюстън и Корпъс Кристи. Дарението бе обявено въпреки наложените неотдавна на Каракас американски санкции и изказванията на президента Доналд Тръмп, че не изключва военен вариант по отношение на Венецуела, която се бори с остра икономическа и политическа криза. Предложената парична помощ ще бъде осигурена от \"Ситго\" (Citgo) - американският филиал на венецуелската държавна петролна компания, която е сред компаниите с наложени от САЩ санкции. За момента не е ясно дали Вашингтон ще приеме тази подкрепа. Мексико, чиито отношения със САЩ са не по-малко напрегнати заради намерението на Тръмп за издигане на стена по границата и спора за Северноамериканското споразумение за свободна търговия (НАФТА), също предложи съдействие на Тексас. Американският държавен секретар Рекс Тилърсън, който разговаря вчера с мексиканския си колега Луис Видегарай във Вашингтон, благодари и отбеляза, че е много щедро от страна на Мексико да предложи помощта си в този особено труден момент. Ние сме съседи и приятели, а приятелите постъпват така, отговори Видегарай.", "date": "2017.08.31", "title": "Венецуела и Мексико предлагат помощ за наводнения Тексас"}
{"url": "https://www.24chasa.bg/novini/article/6418558", "text": "Присъединяването на Македония към НАТО не зависи само от тази страна, а и от Гърция, както и от бързината на действие след критиките, отправени към Скопие на срещата на върха на НАТО във Варшава във връзка с отговорността, върховенството на закона и свободата на медиите. Това заяви македонският външен министър Никола Димитров в отговор на въпрос дали очаква Македония да се присъедини към НАТО до края на годината, предаде Танюг, цитирана от БТА. Попитан в кулоарите на конференция в Скопие под наслов \"Македония към пълноправно членство в НАТО\" под кое име Македония би се присъединила към алианса, Димикров каза, че тази страна в съответствие с временното споразумение е готова да приеме покана за членство под временно наименование, определено от ООН.", "date": "2017.08.31", "title": "Македонският външен министър: Членството в НАТО не зависи само от нас"}
{"url": "https://www.24chasa.bg/novini/article/6418555", "text": "Служители на Районното управление в Полски Тръмбеш установиха засяти растения от вида на конопа в къща в село Раданово. Проверката била извършена вчера в имот и двор в село Раданово, общ. П.Тръмбеш, обитаван от 32 годишния Х.О. от гр. Г.Оряховица. Намерени са 10 растения канабис, някои от тях достигащи височина 3 метра. Общото тегло на зелената листна маса е 20 килограма. По случая е образувано досъдебно производство срещу 32-годишния мъж по чл. чл.354в, ал.1 от НК.", "date": "2017.08.31", "title": "20 кг канабис иззеха полицаи от селски двор в Раданово"}
{"url": "https://www.24chasa.bg/novini/article/6418577", "text": "Веселина Бечева: Трябва да се променяш с времето, а понякога дори да го изпреварваш Фирмата на Веселина Бечева и семейството й съществува от над 20 години. Тя има два магазина. В \"Моят магазин - ПСБ маркет\" се предлагат всякакви хранителни стоки - месо, млечни продукти, хляб, полуготова храна, има козметика, прахове, сапуни. Големият обект е разположен на 120 кв. м., другият е на 56 кв. м и работи денонощно. И двата са на самообслужване, защото според Бечева клиентът иска сам да избере, да докосне и да се запознае със стоката. За да се стигне до там обаче, преди около 4 години, предприемачите решават почти изцяло да съборят магазина. Вътрешността му е изтърбушена, сменени са витрините, оборудването е изцяло сменено и заменено с чисто ново. Вземат решението, за да са конкурентоспособни и не съжаляват - клиентите предпочитат да пазаруват при тях, защото магазините са добре заредени и устроени. А добрите условия и работна атмосфера задържат хората в екипа на Бечева, някои дори повече от 16 години. -Откога сте в този бизнес? Занимавали ли сте се с нещо друго преди? - По време на студентските си години се чудехме какво да работим, както повечето хора на тази възраст. Свекърва ми държеше едното помещение под наем и продаваше всякакви стоки, както се казваше тогава - беше смесен магазин. Така ние започнахме да го управляваме през 1995 г. Купихме си витрини, оборудвахме го. -Защо избрахте да работите в тази сфера? - Беше съвсем на майтап, бяхме на 21 години. Стъпка по стъпка се справихме. Първо направихме ремонт на магазина. След това започнаха да отварят хипермаркети и ние решихме да вземем още един обект, за да сме конкурентоспособни. Ако си сам на пазара е по-различно отношението и на доставчиците, и на големите фирми. - Какво научихте за тези години като предприемач? - Трябват постоянство и човек да не се отказва. Той трябва да е много креативен и да се движи в крак с времето, независимо на колко години е. Времето се променя и ти трябва да се пременяш с него, а понякога дори и да го изпреварваш. Важно е човек да застане и от другата страна. Да не е само работодател, а да усети истинската работа и да прецени какво може да изисква от служителя. Най-лесно е да кажеш, че искаш нещо, а дали е осъществимо е друга тема. Трябва да видиш дали можеш ти да го свършиш, а след това да го искаш от някой друг. Ние започнахме от нулата. Много е важно отношението между хората. Затова казвам, че служителите трябва да се чувстват добре. Работата с клиенти е много деликатна и от човека, който ги обслужва трябва да лъха позитивизъм, за да предразположи отсрещната страна и нещата да вървят. Когато някой е усмихнат и на вас ви е приятно, не се натоварвате заради лошото настроение на друг. - Кой беше най-трудният момент в досегашния ви опит на предприемач? - Беше трудно по време на кризата през 1996 – 1997 г. Преди 3-4 години направихме пълна промяна на денонощния магазин. Съборихме го почти до основи и го изградихме почти наново. Вътрешната част трябваше да бъде изчистена, за да го направим на самообслужване. Този тип магазини са по-предпочитани. Клиентът предпочита сам да пипне стоката, да прочете етикета на спокойствие, а не някой да му предлага какво да си купи. Беше трудно, защото трябваше да купим изцяло ново оборудване. - Как избирате служителите си? - Проблемът с кадрите го има и при нас. Успяваме заради колектива, който създаваме ние като работодатели. Опитваме се да предложим добра работна среда и това ги кара да остават. - Какво казвате на служителите си, за да ги мотивирате? - Както казах – много е важна работната среда. Това може би е водещо. Аз съм на мнение, че атмосферата в работата е от голямо значение. Когато отидеш на служебното си място, ти прекарваш там 1/3 от денонощието. Това е много повече от времето, през което си със семейството си. Затова е важно да се чувстваш уютно и като вкъщи, макар и на работа. Това е основното, което задържа служителите ни. При нас има хора, които са част от екипа повече от 16 години, почти от отварянето. Други са от 7-8 години, а това за бранша ни е дълъг период. - Как си представяте вашия бизнес след 5 години? - Може би с още обекти, аз не съм от хората, които обичат да стоят на едно място. Искам да разрасна бизнеса си, но дотолкова, че да успявам да се справя. Пожелавам си всички да сме живи и здрави, за да можем да работим и да се радваме на труда си. Надявам се в България да има повече български предприемачи и да се справят. Аз започнах много млада, от нищото и знам, че това е възможно. Дано повече млади хора останат тук и го разберат. Смятам, че може да се прави бизнес в страната ни.", "date": "2017.08.31", "title": "Собственици реконструират изцяло магазин, за да стане на самообслужване"}
{"url": "https://www.24chasa.bg/novini/article/6418570", "text": "45-годишна жена, отправяла обиди срещу служителите на Районното управление в  Полски Тръмбеш, е задържана, съобщиха от полицията. На 30 август в Полски Тръмбеш полицаите са спрели за проверка лек автомобил Рено с водач 45-годишната Д.Е. от гр. Павликени. В хода на проверката тя е предизвикала скандал и ругала служителите на реда. Жената е задържана за срок до 24 часа и и е съставен акт по Указа за борба с дребното хулиганство.", "date": "2017.08.31", "title": "Арестуваха агресивна шофьорка от Павликени, засипала с обиди полицаи"}
{"url": "https://www.24chasa.bg/novini/article/6418574", "text": "Бащата на изчезналия вчера 25-годишен Адриан Златков – Тони Златков, потвърди пред  , че синът му е отвлечен. Той каза, че няма предположения за мотивите и кои са похитителите. Възможно е похитителите да са се свързали със семейството, но такава информация обикновено не се оповестява. Отвличане е една от основните версии, по която работи полицията – най-вероятно за отмъщение.", "date": "2017.08.31", "title": "Тони Златков - бащата на Адриан, потвърди, че синът му е отвлечен"}
{"url": "https://www.24chasa.bg/novini/article/6418563", "text": "19-годишна пияна шофьорка ще бъде съдена по бързото производство, след като бе пипната с 2.15 промила алкохол зад волана.   Проверката е извършена на 31 август през нощта в град Свищов, а тестът с дрегер е отчел, че А.Д. на 19-години е управлявала лекия автомобил Опел, след употребата на солидно количество алкохол. В РУ Свищов е образувано бързо производство за престъпление по чл. 343б, ал.1 от НК", "date": "2017.08.31", "title": "19-годишна шофира с 2.15 промила \nалкохол в Свищов"}
{"url": "https://www.24chasa.bg/novini/article/6418582", "text": "    Районна прокуратура – Велико Търново привлече като обвиняем и задържа за 72 часа извършителя на среднощната стрелба в града, съобщиха от съдебната палата. 30-годишният Мартин Б. е обвиняем за това, че на 30 август  в град Велико Търново, на ул. „Драган Цончев“ № 12, извършил непристойни действия, грубо нарушаващи обществения ред и изразяващи явно неуважение към обществото, като обиждал и заплашвал живущите, счупил прозорци и възпроизвел изстрели с пистолет като ранил в областта на главата Златко Трънков. Деянието  се отличава с изключителна дързост - престъпление по чл. 325, ал. 2, вр. ал. 1 от НК. Срещу него е повдигнато обвинение и за това, че е причинил две средни телесни повреди на 18-годишния младеж, изразяващи се в разстройство на здравето, временно опасно за живота му. Събрани са доказателства, че изстрелът е произведен с преправен в боен газов пистолет, което обосновава осъществен състав на престъпление по чл. 339, ал.1 от НК, за което се предвижда наказание лишаване от свобода от от 2 до 8 г. Днес Районна прокуратура – Велико Търново ще внесе искане в съда за вземане на мярка за неотклонение „задържане под стража“. Под ръководството на прокуратурата действията по разследването продължават.", "date": "2017.08.31", "title": "Привлякоха като обвиняем 30-годишния\nстрелец, ранил младеж в главата"}
{"url": "https://www.24chasa.bg/novini/article/6418591", "text": "На 31.08.т.г. около 02.25 ч. в Районно управление - Карнобат е получено съобщение за горящ автобус \"Мерцедес Спринтер\", с бургаска регистрация,съобщиха от ОДМВР- Бургас. Авобусът е собственост на 62 годишен мъж от с. Раклица, общ. Карнобат, паркиран на карнобатската улица \"Васил Левски\". Вследствие на пожара предната част на автобуса е напълно унищожена. По първоначални данни се касае за умишлен палеж. Огънят е потушен от един противопожарен автомобил и трима огнеборци. Предстои извършването на допълнителен оглед в светлата част на денонощието. Причините за инцидента, както и стойността на нанесените щети, са в процес на изясняване от служители на Районно управление – Карнобат.", "date": "2017.08.31", "title": "Автобус горя край Карнобат"}
{"url": "https://www.24chasa.bg/novini/article/6418638", "text": "Голямо количество канабис и незаконно притежавано огнестрелно оръжие са открити в частен имот в село Неделкова Гращица, съобщиха от ОДМВР – Кюстендил. Процесуално-следствените действия са осъществени от служители на полицейски участък „Невестино”. От двора на 41-годишна жена с инициали Р. Е. са изкоренени 119 отгледани растения канабис с височина около 2.5 м, листната им маса е с общо тегло 104.6 кг. Предполага се, че „реколтата“ е отгледана за около 4 месеца. При полевия наркотест растенията са реагирали на марихуана. В къщата е открита и незаконно притежавана двуцевна пушка. По случая е започнато досъдебно производство в РУ Кюстендил, уведомен е дежурен прокурор.", "date": "2017.08.31", "title": "Над 100 кг канабис и незаконно оръжие откриха в къща в Кюстендилско"}
{"url": "https://www.24chasa.bg/novini/article/6418644", "text": "В откровено интервю за седмичното списание Le Point държавният глава на Франция Еманюел Макрон призна, че не е е особено „готино“ да се разговаря с турския президент Реджеп Тайип Ердоган, отбелязва австрийската медия ORF, цитирана от Фокус. На въпрос дали би искал да създаде имидж на „новото готино момче“ в международната политика, Макрон призна: „Световната сцена не е чак толкова готина. Например, аз съм този, който на всеки 10 дни трябва да говори с Ердоган“. Френският президент отбеляза, че турският му колега е тежък партньор за преговори. Същевременно Макрон припомни, че има големи различия и с руския държавен глава Владимир Путин – главно заради конфликта в Украйна.", "date": "2017.08.31", "title": "Макрон: Не е много приятно да говориш с Ердоган, с Путин имаме големи различия"}
{"url": "https://www.24chasa.bg/novini/article/6418664", "text": "Японското министерство на отбраната поиска рекордно висок бюджет за 2018 г., за да подобри защитата на Япония срещу растящата заплаха от Северна Корея, предадоха Асошиейтед прес и Франс прес. Искането е за 5 255 милиарда йени (около 48 милиарда долара или 40 милиарда евро), което означава увеличение от 2,54 на сто. Бюджетът за миналата година беше 5 125 милиарда йени. По-голямата част от увеличението ще покрие покупката на прехващачи за ракети с по-добър обхват, височина и точност, включително разполаганите на кораби ракети \"Ес Ем 3 Блок 2А\", нови радарни системи и системи за откриване, ракети земя-въздух \"ПАК-3 Ем Ес И\" и разполаганата на сушата система за противоракетна отбрана \"Иджис ашор\". Министерството на отбраната подчертава, че иска да е в състояние да свали севернокорейска ракета, ако има опасност тя да падне на японска територия, отбелязва АФП. Токио обмисля да допълни арсенала си и със системата THAAD - противоракетен комплекс с подвижно наземно базиране за високо извънатмосферно прехващане на ракети със среден обсег. Опасенията от ядрените и ракетни заплахи на Пхенян се засилиха тази седмица, след като севернокорейска ракета прелетя над Япония, напомня АП. ", "date": "2017.08.31", "title": "Японските въоръжени сили поискаха рекорден бюджет за отбрана"}
{"url": "https://www.24chasa.bg/novini/article/6418648", "text": "Хакери атакуваха социалната мрежа Инстаграм и откраднаха телефонните номера и е-мейл адресите на едни от най-популярните профили на мрежата, разказва Би Би Си. От компанията са уведомили потърпевшите чрез официални писма, в които поднасят своите извинения. В него се казва, че \"един или повече\" хакери са атакували профилите на световно известни звезди, за да се доберат до личната им информация. Според тях пароли на потребители са останали защитени, но все пак предупреждават потребителите да бъдат бдителни за странна дейност в акаунтите им. Един от засегнатите е актьорът Грегъри Майкъл, известен с участието си в сериала \"Колежани\". Той публикува в Туитър писмото, което е получил от Инстаграм. \"Просто чудесно... Телефонният ми номер е разкрит\", написа актьорът. Инстаграм има на 500 милиона потребители по света, като социалната мрежа е доста предпочитана и от световно известни личности. Превод и редакция : Симона Бузова", "date": "2017.08.31", "title": "Хакери откраднаха телефонните номера на звезди чрез Инстаграм"}
{"url": "https://www.24chasa.bg/novini/article/6418650", "text": "Министерството на образованието и науката не дели децата на бедни и богати, общата ни цел е образованието да дава равен шанс за успех на всички деца, съобщиха от ресорното ведомство. Наредбата за познавателните книжки, учебниците и учебните помагала дава възможност учебниците от VIII до XII клас и по нива от Общата европейска езикова рамка да се отпечатват при пълноцветен и при едноцветен печат. \"Тази възможност е дадена, тъй като има предмети в по-горните класове, които не изискват задължително пълноцветен печат – например математика, физика, химия и др.\", обясниха от МОН. Всички учебници от I до VII клас се закупуват от държавата и са цветни. Учебниците от VIII до XII клас пък се купуват от родителите. Издателите и родителите имат право на избор и Наредбата на МОН само регламентира неговата свободна реализация. \"Министерството на образованието и науката одобрява съдържанието, графичния дизайни полиграфическото изпълнение на учебниците. Издателствата единствено носят отговорност за своите маркетингови послания\", се казва още в позицията на ресорното ведомство. Черно-белият вариант на учебниците излиза с около 30 % по-евтин от цветния. Идеята обаче предизвика вълна от възмущение в социалните мрежи. Според мнозина по този начин се поощрява социалното разделение в училищата и се създават условия за дискриминация.", "date": "2017.08.31", "title": "МОН: Не делим учениците на бедни и богати"}
{"url": "https://www.24chasa.bg/novini/article/6418350", "text": "На българо-румънската граница на ГКПП \"Дунав мост 2\" се е образувала колона от товарни автомобили с дължина 2.5 км на изход от страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-гръцката граница трафикът е интензивен на всички гранични контролно пропускателни пунктове. На българо-турската граница на вход трафикът е нормален на всички гранични контролно пропускателни пунктове. На българо-сръбската и българо-македонската граница трафикът е нормален на всички гранични контролно пропускателни пунктове. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.31", "title": "2.5 км колона от тирове на на ГКПП \"Дунав мост 2\" на изход от страната"}
{"url": "https://www.24chasa.bg/novini/article/6418383", "text": "25-годишният Адриан Златков - син на собственика на автокъща - Тони Златков, е в неизвестност вече втори ден. Младият мъж изчезна вчера сутринта. Основната версия, по която работят полицията и прокуратурата, е отвличане.                                                                                                                                                                                                                                                                                                                       ", "date": "2017.08.31", "title": "Продължава издирването на Адриан Златков"}
{"url": "https://www.24chasa.bg/novini/article/6418353", "text": "Американският президент Доналд Тръмп призова за реформиране на данъчния кодекс на САЩ, за да стане по-опростен за физическите лица и да се намали ставката за компаниите, предаде ДПА. \"Това е възможност, която ни се предоставя веднъж на едно поколение - да осъществим истинска данъчна реформа за усърдно работещите обикновени американци\", каза Тръмп в реч в завод в щата Мисури, цитиран от БТА. Тръмп изтъкна сложната система за попълване на данъчните декларации в САЩ като твърде трудна за средния данъкоплатец и каза, че обикновените граждани би трябвало да могат да попълват данъчните си декларации на \"една проста страница\", без да е необходимо да наемат счетоводител. Според него данъчната ставка за компаниите би трябвало да бъде намалена от 35 на 15 процента, за да станат САЩ по-конкурентноспособни спрямо други държави. \"Америка остава закотвена в миналото\", заяви той, като посочи по-ниските ставки в Германия, Франция, Южна Корея, Мексико и Китай. Тръмп обвърза плановете си със своите отдавнашни призиви за подсилване на американското производство, като настоя, че \"по-ниските данъци за американския бизнес означават по-високи заплати за американските работници и повече продукти, произведени точно тук в САЩ\". Той призова конгресмените и от Републиканската, и от Демократическата партия да се присъединят към тези усилия и укори Конгреса за това, че не е успял да отмени здравната реформа на предишния американски президент Барак Обама. \"Напълно съм ангажиран да работя с Конгреса, за да се свърши тази работа, и не искам да бъда разочарован от Конгреса, разбирате ли ме?\", заяви Тръмп.", "date": "2017.08.31", "title": "Тръмп предлага данъчна реформа в САЩ"}
{"url": "https://www.24chasa.bg/novini/article/6418356", "text": "Химически завод близо до наводнения град Хюстън може да избухне или да се запали в близките дни. По време на незапомнените валежи, донесени от урагана Харви, охладителната система на завода се повредила,  Междувременно придошлите води започнаха да се оттеглят в голяма част от района на Хюстън. Въпреки подобряването на условията обаче властите предупредиха, че кризисната ситуация съвсем не е приключила.", "date": "2017.08.31", "title": "Химически завод край Хюстън може да избухне"}
{"url": "https://www.24chasa.bg/novini/article/6418395", "text": "Опасен вирус, изпратен от НАП, ми блокира телефона, оплака се пред BTV актрисата Гергана Стоянова. \"2 дни не успяхме да отключим телефона. Предопредихме няколко фирми и счетоводни къщи. След това отворих документа от НАП, което бе само една бланка. Служителите не знаеха как се изпращат мейлите. Тази програма, която се изпраща се държи като вирус\", каза актрисата. \"Изпращаме такива мейли с електронен подпис. През последните месеци съобщенията са около 45 000. В съобщението има линк, който трябва да се изтегли. Това, което НАП изпраща няма вируси. Имаме два избора - или да продължим да работим по този начин, или да викаме хората в НАП. Заплаха от заразяване няма, става въпрос за съвпадение\", твърди говорителят на НАП Росен Бъчваров.", "date": "2017.08.31", "title": "Актриса се оплака, че мейл от НАП е вирус. От там: Не е вярно, съвпадение е"}
{"url": "https://www.24chasa.bg/novini/article/6418393", "text": "В Пловдив почти няма безработица и това е пример как трябва да се развива едно населено място. Първите увеличения, които ще се случат, са при заплатите на учителите. Образованието е основен приоритет, което е съвсем естествено, каза в \"Денят започва\" по БНТ председателят на Народното събрание Димитър Главчев. Пътната карта на парламентарната сесия е горе-долу ясна. Предстои ни председателство на ЕС, то ще бъде във фокуса на парламента. Очакваме посещение на председателя на европарламента Антонио Таяни, каза Главчев. Процедурата по избор на членове на ВСС вече е стартирала. По-добре да почнем стъпка по стъпка с промените в конституцията, отколкото нищо да не се прави. Убеден съм, че всички от кандидатите притежават добри качества. За първи път имаме толкова прозрачен избор, коментира той.  Не съм оптимист и няма необходимото мнозинство да се разгледат резултатите от референдума, не мисля, че волята на хората от референдума можа да бъде пренесена в изборното законодателство, допълни Главчев.", "date": "2017.08.31", "title": "Димитър Главчев: Трябва да почнем стъпка по стъпка с промените в конституцията"}
{"url": "https://www.24chasa.bg/novini/article/6418380", "text": "Министър-председателят на Великобритания Тереза Мей заяви по време на посещението си в Япония в четвъртък, че няма да подава оставка и смята да участва в следващите избори. Това предава The Independent, позовавайки се на нейно интервю пред японски медии. По нейните думи: „Имаше ужасно голям брой спекуалции относно моето бъдеще, които нямат никакво основание“, като добави, че е готова за „дългата надпревара“ и не смята да се отказва, цитира \"Фокус\". Вестникът припомня, че след изборите през юни, когато управляващите консерватори загубиха мнозинството си в парламента, Мей заяви, че ще продължи да изпълнява своите функции, само докато партията ѝ го желае.", "date": "2017.08.31", "title": "Тереза Мей заяви, че няма да подава оставка"}
{"url": "https://www.24chasa.bg/novini/article/6418394", "text": "Спасителните екипи издирват до 40 души, за които се предполага, че са блокирани под развалините рухнала сграда във финансовата столица на Индия – Мумбай, предава AFP, цитира \"Фокус\". Четириетажната постройка се е сринала около 8.40 часа (местно време) в оживен район на града. Инцидентът е предшестван от обилни дъждове в района. „Предполага се, че 40 души са вътре, екип от 43 души провеждат спасителна операция“, заяви за агенцията представител на индийските аварийни служби.", "date": "2017.08.31", "title": "40 души са блокирани под развалините на рухнала сграда в Мумбай"}
{"url": "https://www.24chasa.bg/novini/article/6418401", "text": "Американският актьор Леонардо Ди Каприо подари 1 млн. долара в помощ за пострадалите от урагана „Харви“, съобщи президентът на фондацията „United Way\" Браян Галахар,  Ди Каприо е предоставил средствата чрез създадения от него благотворителен фонд. „Надяваме се, че и мнозина други ще подкрепят „United Way\" и сходни на нея организации“, каза той. Актьорът Леонардо Ди Каприо неведнъж досега е участвал в подобни акции и е дарявал пари за пострадали от природни бедствия, включително след урагана „Синди“ през 2012 г., както и след разрушителното земетресение в Хаити през 2010 г.", "date": "2017.08.31", "title": "Леонардо Ди Каприо дари 1 млн. долара за пострадалите от урагана „Харви”"}
{"url": "https://www.24chasa.bg/novini/article/6418405", "text": "Около 23 000 мигранти са загинали от 2014 г. по света, а за последните 20 години броят на загиналите по миграционните маршрути е 60 000, заяви Международната организация по миграция (МОМ), цитирана от ТАСС и БТА. МОМ каза в изявление във връзка с отбелязвания на 30 август Международен ден на безследно изчезналите, че \"не всички случаи на смърт или изчезване се съобщават и не всички се регистрират\", тъй като телата на загиналите мигранти невинаги могат да бъдат открити или разпознати. По данни на МОМ от октомври 2013 г. при опит да достигнат Европа през Средиземно море са загинали 15 000 човека. Този миграционен маршрут е най-смъртоносният - от началото на тази година броят на загиналите по него превишава 2400. В Северна Африка от януари са загинали 265 мигранти, на път от Мексико за САЩ - 249 мигранти, в района на Африканския рог - 156 мигранти, в Африка на юг от Сахара - 147 мигранти, в Карибско море - 95 мигранти, в Централна Америка - 50 мигранти, а в Югоизточна Азия - 45.", "date": "2017.08.31", "title": "От 2014 г. по света са загинали почти 23 000 мигранти"}
{"url": "https://www.24chasa.bg/novini/article/6418392", "text": "Жителите на Кочериново  блокираха пътя за Рилския манастир тази сутрин, заради безводие през лятото. Чешмите в част от домовете пресъхват с продължение на месеци, предава Нова телевизия. „Ако дойде, то е за половин час. Нито можем да се изкъпем, нито да се изперем”, заявяват хората и добавят, че вече от месец и половина нямат вода. Според председателя на общинския съвет Калин Везенков има вода за град с 60 000 души, но тя изтича някъде. ", "date": "2017.08.31", "title": "Жителите на Кочериново блокираха път, протестират срещу безводие (Видео)"}
{"url": "https://www.24chasa.bg/novini/article/6418407", "text": "През изминалото денонощие на територията на страната са станали 15 тежки катастрофи. 17 души са ранени, информира МВР. В София са регистрирани 145 леки и три тежки катастрофи. Трима са пострадали.                                                                                                                                                                                                                                                                                                                       ", "date": "2017.08.31", "title": "15 тежки катастрофи са станали през изминалото денонощие в страната"}
{"url": "https://www.24chasa.bg/novini/article/6418396", "text": "Чакаме обаждане с информация, това заяви главният секретар на МВР Младен Маринов по повод изчезването на  25-годишният Адриан Златков, който втори ден е в неизвестност. Това заяви по   главният секретар на МВР Младен Маринов. Основната версия, по която се работи, е отвличане. Маринов разказа, че около 9 часа е подаден сигнал на 112 от бащата, че е намерил автомобила на сина си в странно състояние. С отворени врати, в него са били личните документи и телефонът на Адриан. \"Надяваме се да е жив. Цяла нощ колегите работиха, включително и психолозите. Не можем да кажем много, в такива случаи имаме заложник, при непремерени действия може да пострада. Родителите са шокирани, труден е контактът с тях. Основната част поемат психолозите. Нямаме данни да е направен контакт с близки, приятели на изчезналото момче\", заяви той. Всичко говори за динамика и, че с този човек се е случило нещо против волята му, допълни той. По повод двата палежа на автокъщата Маринов каза, че бизнесът е конфликтен, колите и техниката са скъпи, автокъщата осъществява лизинг, имало конфликти в тази дейност. Бащата е предоставил списъка на всички длъжници, значителна бройка били, но няма такива с изключително голяма сума. В момента родителите са шокирани, искаме да направим първия контакт с тях, за да получим информация.  Когато работихме по палежа имахме контакт с два лица, които са дължали пари. Те са задържани в рамките на работата по случая, но към тях не са повдигани обвинения, каза главният секретар. Отвличането е основната версия, но може да са различни мотивите . По повод публикации в социалните мрежи за луксозен живот, главният секретар заяви, че парадирането с възможности може да породи у други различни желания. Всеки един да си прави сметка какво изкарва в пространството, защото не се знае, кои са адресатите, които получават тази информация, предупреди той. Маринов каза, че днес ще бъде обявено разкриването на група  за извършване на грабежи на възрастни хора, която е действала в София и в страната. Те са връзвали възрастните, ограбвали ги. По повод жалбите на 42-годишната Елена, която бе застреляна от съпруга си, Маринов каза, че в момента тече проверка. Елена е подала  сигнал на 112, казала е, че мъжът и я преследва, но след това е заявила, че той се е отдалечил. След това е отишла в районното и е подала жалба. Полицията действа, когато има конкретна заплаха. Човекът не е открит на територията на София.", "date": "2017.08.31", "title": "Главният секретар на МВР за изчезналия Адриан: Надяваме се да е жив"}
{"url": "https://www.24chasa.bg/novini/article/6418410", "text": "Силен пожар бушува в крайбрежните райони на Черна гора, който се простира от Бар до Петровац, предава македонската информационна агенция „Макфакс“, цитирана от \"Фокус\". Ситуацията е особено опасна край Шушан и Чан, съобщават местните медии. В борбата с огнената стихия са задействани пожарникари от почти всички градове в страната, подпомогнати по въздух. Работата им обаче е затруднена от силния вятър и недостъпния терен. Подгорица поиска помощ от Хърватия. От Загреб обаче не успяха да откликнат на призива, тъй като наличните им противопожарни самолети са задействани за потушаване на активните пожари, бушуващи на територията на страната.", "date": "2017.08.31", "title": "Силен пожар бушува в крайбрежните райони на Черна гора"}
{"url": "https://www.24chasa.bg/novini/article/6418426", "text": "Британската министър-председателка Тереза Мей, която е на посещение в Япония, разгледа японския хеликоптероносач \"Идзумо\" и разговаря с министъра на отбраната Ицунори Онодера. По-късно днес тя ще присъства на заседание на японския Съвет за национална сигурност, съобщиха Ройтерс и Асошиейтед прес, цитирани от БТА. \"Днешното ми посещение е израз на засилващото се сътрудничество и партньорство между двете страни в отбраната\", каза Мей на Онодера. Двамата бяха посрещнати с почетна рота във военната база в Йокосука, близо до Токио, където е базиран и самолетоносачът \"Роналд Рейгън\" на Седми американски флот. Днес Мей и японският премиер Шиндзо Абе ще приемат обща декларация за сътрудничество в сигурността, която предвижда британски войници да участва в учения на японска земя, сътрудничество в борбата с киберзаплахите и терористичните нападения по време на японското домакинство на олимпийските игри през 2020 г. Очаква се Мей и Абе да обсъдят възможността за налагане на допълнителни санкции на Северна Корея заради ракетните й изпитания, съобщи кабинетът на британския премиер. След като пристигна вчера на посещение в Япония, Мей призова Китай да окаже по-силен натиск върху Пхенян, за да го накара да се откаже от разработването на ядрени оръжия.", "date": "2017.08.31", "title": "Тереза Мей разгледа японски боен кораб"}
{"url": "https://www.24chasa.bg/novini/article/6418432", "text": "Пътна полиция днес ще е с по-кратко работно време. Секторите в цялата страна ще обслужват гражданите до 16 часа. Това означава, че всеки, който иска да регистрира или пререгистрира автомобил, няма да може да го направи след този час. Временната промяна на работното време се налага поради планирана профилактика на автоматизираната информационна система.", "date": "2017.08.31", "title": "Пътна полиция днес обслужва граждани до 16 ч"}
{"url": "https://www.24chasa.bg/novini/article/6418043", "text": "Само първоинстанционният съд да има възможност в задължително разпоредително заседание да връща дело на прокурора заради съществени и отстраними процесуални нарушения, допуснати при разследването. Това гласи поправка в Наказателно-процесуалния кодекс (НПК), която парламентът прие окончателно в края на юли. Идеята не е нова. Тя бе обявена още през м.г. от тогавашния министър на правосъдието, сега вицепремиер Екатерина Захариева. “Целта е да се дисциплинира прокуратурата. Няма забрана за връщане на делата на прокурора, просто на това заседание. То съществува и сега, но е закрито и страните в спора не участват. По действащия НПК обвинителният акт може да се връща и от втората инстанция”, обясни тогава мотивите си Захариева. Законотворците са уточнили и кои процесуални нарушения са съществени и отстраними. В част от тях се казва, че обвиненият има право да научи за какво престъпление е привлечен под наказателна отговорност, да дава или да не дава обяснения. Освен това той трябва да има адвокат и да получи писмен или устен превод на разбираем за него език, когато не владее български. В измененията пише още, че дело може да се върне и ако пострадалият или неговите наследници или не са им били обяснени правата. Промените в НПК влизат в сила от 5 ноември т.г. Емблематичен пример за дело, което се мотае между прокуратура и съд, е един от най-големите процеси срещу бившия шеф на столичната “Топлофикация” Валентин Димитров-Вальо Топлото. Той е обвинен за присвояване на близо 4,5 млн. лв. от дружеството. Разследването срещу него стартира през 2006 г., а обвинителният акт бе внесен за първи път в Софийския градски съд през 2008 г. Първоначално Апелативният съд в София обаче го оправда, а през май 2013 г. Върховният касационен съд (ВКС) върна делото на предната инстанция. Новият състав от апелативни магистрати реши направо да го прекрати и да го даде обратно на прокуратурата, тъй като “обвинението е неясно, нелогично, непълно и неточно и още първоинстанционният съд е трябвало да върне обвинителния акт”. След това започнаха неуспешните опити делото да тръгне на първа инстанция, то бе върнато 3 пъти на прокуратурата от съдия Величка Цанова. След протест на обвинението на 10 април апелативни съдии обаче разпоредиха делото да се гледа, тъй като в обвинителния акт “имало обстоятелства, които съдържат елементите на присвояване, включително и начина на формиране на размера”. на 5-годишно момче, чието тяло бе намерено през 2015 г. в куфар край с. Пасарел, стана причина Софийският градски съд да върне делото на прокуратурата. В постановлението за привличане на Герман Костин било посочено, че престъплението станало “от 13 ч на 8 февруари 2015 г. до около 23 ч на 9 февруари 2015 г.”, а в обвинителния акт - “от 8 февруари 2015 г. до около 23 ч на 9 февруари 2015 г.”. Съдът се мотивира, че “нарушаване правото на защита на обвиняемия е налице и всякога, когато има разминаване между предварителното обвинение, повдигнато с постановлението за привличане и окончателното формулирано с обвинителния акт”. Магистратите разпоредиха на прокуратурата да посочи кой точно е номерът на колата, с която Костин е закарал тялото на детето край с. Пасарел. На едно място в обвинителния акт пишело СА 5016 ХС, а на друго - СА 5061 ХС. След поправяне на грешките делото вече тече в Софийския градски съд. В края на юли главният прокурор Сотир Цацаров поиска от ВКС да излезе с тълкувателно решение за връщане на дела. Той изрази желание за многократното връщане. “С ясното съзнание съм, че това ще доведе до увеличаване на оправдателните присъди, но по-добре да стигнем до съд, отколкото да има постоянно връщане”, казва Цацаров. Главният прокурор добавя, че съдии поставяли допълнителни критерии към съдържанието на обвинителния акт, които надхвърляли стандартите. Той посочва, че магистратите искат “анализ на събраните в хода на досъдебното производство доказателства” и “правни изводи за наличие на обективните и субективните елементи на отделните престъпления и тяхната правна квалификация”. Освен въвеждане на задължително разпоредително заседание парламентът прие и други над 100 изменения в НПК. Едно от тях е, че вече спецсъдът ще разглежда делата за корупция по високите етажи на властта, а не както досега Софийският градски съд. Спецправосъдието ще поеме дела за над 40 престъпления - от подкуп през безстопанственост до пране на пари, но ако на съд са предадени депутати, министри, шефове на агенции, съдии, прокурори, следователи до зам.-кметове на райони. Окръжните и апелативните съдилища не връщат дела на прокуратурата без причина, обобщи Инспекторатът към Висшия съдебен съвет след проверка на 333 дела. Най-честите грешки, заради които се отменят присъди, са свързани с липса на престъпление. Друг пропуск е, когато не пишело кога, къде и как е станало престъплението, казват от институцията на главния съдебен инспектор Теодора Точкова. Проверката е за 2014-2015 г. Връщането на дела се дължало и на това, че разследващите, които повдигат обвинение, нямат право да правят това, тъй като по закон тази дейност не е в тяхна компетентност и подобна работа не им е възлагана. Ревизорите са установили противоречия между описаното с думи престъпление и правната му квалификация в обвинителния акт. Липсвала и пълна информация за личността на обвиняемия. Често пострадали не били уведомени за правата си по време на разследването, което също е повод за връщане на дело на прокуратурата. Инспекторите изтъкват още, че в мотивите си съдиите обръщат внимание на всички елементи, които трябва да бъдат посочени в обвинителния акт. Приетите изменения в Наказателнопроцесуалния кодекс (НПК), които въвеждат разпоредително заседание, са гаранция за качествено правораздаване, обяви пред “24 часа” адвокат Светлана Георгиева. “Не споделям мнението на колеги от Висшия адвокатски съвет, че с промените се ограничават правата на обвиняеми. В разпоредителното заседание ще се обсъждат процесуални нарушения. и съдията да вземе решение дали да върне делото на прокуратурата. Който не е доволен от решението, може да обжалва, тогава ще се произнесе състав от трима съдии”, обясни юристката. Тя отрича поправките да са в полза на прокуратурата, според нея от тях “Когато втората инстанция върне на прокурора дело за отстраняване на нарушения, свързани с правото на защита, това е вреда и за адвокатите и клиентите ни”, казва Георгиева. “Ако подсъдим е решил да иде без адвокат в разпоредително заседание, или няма финансова възможност за такъв, може да иска от съда да му назначи служебен”, заяви тя в отговор на твърдения, че в разпоредителното заседание не се предвиждала задължителна адвокатска защита за подсъдимия. Георгиева посочи примери от практиката си за върнати дела. “Единият случай е по делото за взривовете на “Петолъчката” през 2012 г., минахме разпоредително заседание и съдията върна делото на прокурора да отстрани процесуални нарушения. След това около година делото се гледа в съда и оправдаха клиента ми. На втора инстанция обаче съдът го върна пак на прокуратурата, защото нашето право на защита е било нарушено. След това 1 г. прокуратурата разследва и сега отново чакаме да го внесат в съда”, обясни адвокатката. Георгиева е била защитник на Джорджо Марков - жертва по делото срещу бандата за отвличания на Наглите. “Имаше сериозна опасност въззивната инстанция заради нарушено право на защита на Наглите в досъдебното производство да отмени присъдите и да върне делото на прокуратурата. Даже съдията докладчик имаше особено мнение по въпроса. Ако другите двама съдии се бяха съгласили, това на практика смята тя. Посочва, че промените са ползотворни, тъй като при изготвянето им са участвали съдии от Върховния касационен съд, сред които зам.-шефката на съда Павлина Панова, Цветинка Пашкунова и др.  - Опасявам се, че не, защото има много случаи, в които съществени процесуални нарушения не са допуснати. От доклада на прокуратурата става ясно, че през 2016 г. върнатите на обвинението дела за допуснати съществени процесуални нарушения са 4,9%. Предните 2 г. те са били около 5%, като тенденцията за 3-те години е в посока намаляване. От доклад на Инспектората към ВСС, който извърши проверка в окръжните и апелативните съдилища, се установи, че няма случаи на неоснователно връщане на дела на прокуратурата Разпоредителното заседание във вида, в който се предвижда, трябва да се проведе открито. Това означава, че когато делото дойде при съдията и той се запознае с него, дори да види, че има съществени процесуални нарушения, вместо да го върне веднага, по новите разпоредби трябва да насрочи открито заседание с призоваване на страните. Това обичайно отнема месец. Ако в самото разпоредително заседание се констатират пропуски и производството бъде върнато, предстои ново внасяне на обвинителен акт и пак насрочване на разпоредително заседание. При случаите, в които няма съществени процесуални нарушения, вместо делото да бъде директно насрочено за разглеждане, да се проведе и да приключи например в едно заседание, по новите правила тази процедура на практика се удължава и отлага. Освен това определението, с което съдът се произнася, подлежи на обжалване, което също отнема време. Второто голямо опасение е, че по дела, по които има повече пострадали и подсъдими, призоваването е обичайно затруднено, а възможностите за неколкократно отлагане на разпоредителното заседание са реални. - Има разпоредба, в която се казва, че не може на същото основание съдът да прекрати делото и да го върне на прокуратурата. Разпоредбата обаче не елиминира тази възможност, защото има случаи от практиката, в които съдът констатира, че обвинителният акт не отговаря на изискванията на закона, указва какво трябва да бъде отстранено като пропуск, след което се внася абсолютно същият обвинителен акт като стария. При тази ситуация делото отново ще трябва да влезе в разпоредително заседание. Нарушението е било вече констатирано, но изобщо не е поправено. Но излиза, че съдът трябва да гледа делото. И още една хипотеза - може да са допуснати други нови нарушения. Тогава делото може отново да се върне, в НПК няма забрана за това.  - Втората инстанция, която е по фактите и по правото, прави изцяло служебна проверка без значение от доводите на страните. Така че дори съдът, адвокатите да са пропуснали да посочат възражения за нарушения, въззивният съд не само може, но и е длъжен да ги констатира служебно. Но вече е премахнато правомощието му да прекрати делото и да го върне. Не се казва изрично какво ще се случи, ако обвинението е напълно негодно. Ясно е, че подсъдим няма как да бъде осъден при напълно негодно обвинение и когато не се предвижда възможност това обвинение да се приведе в съответствие с изискванията на процесуалния закон, то единствена възможност остава постановяване на оправдателна присъда.", "date": "2017.08.31", "title": "Край на постоянното връщане на дела"}
{"url": "https://www.24chasa.bg/novini/article/6418317", "text": "Американският президент Доналд Тръмп разговаря с краля на Саудитска Арабия Салман. Според него кризата около Катар трябва да се реши по дипломатичен път, предава ANI news, цитира \"Фокус\". От своя страна, саудитският държавен глава е изразил съболезнованията към семействата, които са изгубили близки след урагана „Харви“. От изданието припомнят, че Саудитска Арабия, Бахрей и Обединените арабски емирства прекъснаха своите дипломатически отношения с Катар, като обвиниха страната, че подкрепя тероризма.", "date": "2017.08.31", "title": "Тръмп призова за мирно решение на кризата с Катар"}
{"url": "https://www.24chasa.bg/novini/article/6418319", "text": "Френският президент Еманюел Макрон каза, че има големи различия с руския президент Владимир Путин за Украйна и \"няма да му позволи да се измъкне с каквото и да било\", предаде Ройтерс. \"Говоря с всички. Много директно и много откровено\", заяви в интервю Макрон, цитиран от БТА. \"С Владимир Путин имаме големи различия за Украйна. Аз си отбелязвам това. Франция няма да му позволи да се измъкне с каквото и да било\", заяви той. Макрон каза, че животът му като световен лидер не е толкова прекрасен, колкото може да изглежда, и даде за пример разговорите с турския президент Реджеп Тайип Ердоган. На въпрос дали се опитва да бъде новото \"готино\" хлапе на световната сцена, френският президент отвърна: \"Световната сцена всъщност не е \"готина\" сцена.\" Попитан да даде пример, той каза: \"Аз съм този, който трябва да разговаря с Ердоган на всеки 10 дни.\" Макрон обаче не даде повече пояснения.", "date": "2017.08.31", "title": "Макрон: С Путин имаме големи различия за Украйна"}
{"url": "https://www.24chasa.bg/novini/article/6418320", "text": "Пътнически влак се блъсна в товарен влак на жп гара в Северна Полша, при което бяха ранени 21 човека, заявиха властите, цитирани от Асошиейтед прес. Говорител на националната пожарна служба каза, че няма загинали. Сред пострадалите има четири деца, които са откарани в болница. Седем от 11-те вагона на пътническия влак са дерайлирали в резултат на сблъсъка, станал снощи в град Сметово Граничне. Говорител на полските железници каза, че във влака е имало около 300 души, а според говорителя на пожарната служба те са били по-малко от 200. Катастрофата стана в последната седмица от ученическата ваканция в Полша, когато децата се връщат у дома за учебната година, която започва в понеделник. Причините за сблъсъка между влаковете се разследват.", "date": "2017.08.31", "title": "Два влака се сблъскаха в Полша, 21 души са ранени"}
{"url": "https://www.24chasa.bg/novini/article/6418326", "text": "Американските власти потвърдиха смъртта на 31 души, загинали в резултат на тропическата буря Харви, предаде Асошиейтед прес. Управата на окръг Харис, в който се намира тежко пострадалият от наводненията град Хюстън, каза, че трябва да бъде направена аутопсия на още осем човека, за да се види дали тяхната смърт е свързана с бурята. Властите казаха, че придошлите води са преобърнали две цистерни за съхраняване на нефт в южната част на щата Тексас, при което са се разлели над 110 000 литра суров петрол, информира БТА. Бреговата охрана на САЩ заяви, че пристанищата на Хюстън, Галвестън, Тексас и Фрийпорт са отново отворени с ограничения за движението на плавателни съдове, след като бяха затворени заради Харви, посочва Ройтерс. По оценка на \"Мудис аналитикс\" икономическите вреди от Харви в югоизточната част на Тексас са на стойност между 51 и 75 милиарда долара, което прави бурята една от най-скъпоструващите в историята на САЩ. Според анализ на Ройтерс при наводненията е пострадало имущество за най-малко 23 милиарда долара само в части на окръзите Харис и Галвестън.", "date": "2017.08.31", "title": "Потвърдените жертви на Харви станаха 31"}
{"url": "https://www.24chasa.bg/novini/article/6418330", "text": "Информация за състоянието на републиканските пътища, предоставена от Агенция “Пътна инфраструктура”. Метеорологична обстановка: През нощта ще бъде ясно и почти тихо. На 31.08.2017 г. сутринта ще бъде хладно. През деня ще е слънчево, след обяд – топло. Максималните температури ще са предимно между 25° и 30°, в София – около 25°. Ограничения за товарни автомобили: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София - Пловдив; в неделя от 16 ч. до 20 ч. в посока Бургас - София. АМ „Струма“: в събота от 10 ч. до 14 ч. в посока п. в. „Даскалово“ - ГКПП „Кулата“. АМ „Марица“: в неделя от 16 ч. до 20 ч. в посока Свиленград - АМ „Тракия“. АМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва: в петък от 17 ч. до 20 ч. в неделя от 16 ч. до 20 ч. за дните петък – от 17:00 часа до 20:00 часа и неделя – от 14:00 часа до 20:00 часа: - път I-1 с. Ребърково-Ботевград, като движението се пренасочва по път II-16 Ребърково-Своге-София; - път I-1 Благоевград-ГКПП „Кулата“; - път I-5 Русе-Велико Търново; - път I-9 Варна-Бургас; - път II-99 Бургас-Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: - Автомагистралите; - път I-1 с. Ребърково-Ботевград, като движението се пренасочва по път II-16 Ребърково-Своге-София; - път I-1 Благоевград-ГКПП „Кулата“; - път I-4 п. в. „Коритна“-Велико Търново-Шумен; - път I-5 Русе-Велико Търново; - път I-8 ГКПП „Калотина“-София; - път I-9 Варна-Бургас; - път II-18 Околовръстен път София; - път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: АМ „Тракия“: област Бургас: Карнобат-Ветрен от км 325 до км 359 – движение с повишено внимание, поради почистване на окопи и водостоци. Срок до 31.08.2017 г.; област София: движение с повишено внимание посока Бургас от км 19 до км 33 – полагане на хоризонтална маркировка. Срок до 31.08.2017 г. АМ „Хемус“: област София: За леки МПС: За виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. От км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; От км 33+850 до км 36+750 движението е в двете платна на АМ „Хемус“; За виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. За тежкотоварни МПС с технически допустима максимална маса над 12 тона: В посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060. В посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“. За МПС над 12 тона, се предвиждат и следните обходни маршрути: Задължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81; Алтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София; Алтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София. Срокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; при Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г; движение в една лента посока София от км 34+000 до км 37+000, поради ремонтни дейности в активните ленти на виадукт при км 35+760. Движението се осъществява в изпреварващата лента. Срок до 31.08.2017 г.; област Шумен: Белокопитово-Каспичан от км 338+520 до км 362+600 посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 01.09.2017 г.; област Варна: от км 407+000 до км 425+500 – ръчно и машинно косене. Срок до 02.09.2017 г. АМ „Струма“: област Кюстендил: Движение с повишено внимание при км 45+700, поради извършване на кратковременни ремонти. Затваряне на една от лентите за движение. Участъка се регулира от „Пътна Полиция“. Срок до 31.08.17 г.; АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. Въведени ограничения по основните пътни направления: 1. Проходи: - „Върбишки” - затворен за всички МПС; - „Златишки” - затворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Петрохан” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Република“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Троянски” - отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Твърдишки” - забранен за МПС над 10 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. Състояние на републиканската пътна мрежа: Ограничения в движението на МПС по първокласната пътна мрежа: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 01.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 01.09.2017 г. - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 –движение с повишено внимание, поради изсичане на храсти и ръчно косене по банкети. Срок до 01.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Русе-В.Търново от км 23+000 до км 26+000 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т. Обходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: изхода на Венец посока Бургас от км 432 до км 433 – частични ремонти на пътната настилка. Срок до 31.08.2017 г.; от км 479+500 до км 481+500 в участъка Съдиево-Ветрен – ремонти на пътната настилка. Срок до 06.09.2017 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Състояние на републиканската пътна мрежа: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: Път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 01.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 01.09.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас: Временно са въведени следните ограничения за движение на МПС: Път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 31.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г. Ремонтни дейности: няма. ОПУ-Варна: Временно са въведени следните ограничения за движение на МПС: няма. Ремонтни дейности: Път II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-В. Търново: Временно са въведени следните ограничения за движение на МПС: Път ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г. Обходен маршрут: Лозен-Драганово-Янтра-Поликраище-Полски Тръмбеш.; Път ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. Обходен маршрут: Дебелец-В. Търново-Лясковски кантон-Миндя-Елена и обратно. Път ІІІ-4073 Царски извор-Драганово, от км 0+000 до км 5+500 – затворен поради свлачище. Обходен маршрут: Царски извор-Сушица-Драганово и обратно. Път ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г. Обходен маршрут: Чешма-Сливовица-Горско Ново село-Джулюница-Кесарево. Ремонтни дейности: Път III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка. Обходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г. Път ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г. Обходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч. Път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г. Ремонтни дейности: Път II-11 Хърлец-Гложене от км 96+000 до км 102+000 – полагане на напречна пътна маркировка. Една от лентите е затворена за движение. Срок до 01.09.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 01.09.2017 г.; ОПУ-Габрово: Временно са въведени следните ограничения за движението на МПС: Път III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. Обходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г. Път III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; Път III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г. Път III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. Ремонтни дейности: Път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г. ОПУ-Добрич: Временно са въведени следните ограничения за движение на МПС: няма. Ремонтни дейности: няма. ОПУ-Кюстендил: Временно са въведени следните ограничения за движение на МПС: Път ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г. Ремонтни дейности: Път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. ОПУ-Кърджали: Временно са въведени следните ограничения за движение на МПС: Път II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г. Обходен маршрут: по път I-5 Хасково-Кърджали и път III-507 Кърджали-Мост, през с. Мост. Ремонтни дейности: Път III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: Временно са въведени следните ограничения за движение на МПС: Път III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. Обходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г. Ремонтни дейности: Път ІIІ-3005 Радювене-Катунец от км 30+200 до км 42+720 – движение с повишено внимание, поради изсичане на храсти по банкети. Срок до 31.08.2017 г.; път ІIІ-3013 Деветаки-Брестово от км 0+000 до км 11+500 – движение с повишено внимание поради ремонт на пътната настилка. Срок до 01.09.2017 г.; ОПУ-Монтана: Временно са въведени следните ограничения за движение на МПС: Път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.09.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. Обходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля. Ремонтни дейности: Път III-843 Велинград-Сърница от км19+000 до км 34+000 – полагане на асфалтова настилка. Срок до 31.08.2017 г.; ОПУ-Перник: Временно са въведени следните ограничения за движение на МПС: Път ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г. Ремонтни дейности: Път ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г. ОПУ-Плевен: Временно са въведени следните ограничения за движение на МПС: Път ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Път ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т. Обходен маршрут: път III-303 Българене-Малчика-Аспарухово-Левски. Път ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т. Обходен маршрут: по път ІІ-34 Плевен-Никопол. Път ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т. Обходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). Път ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т. Обходен маршрут: път ІІІ-3502 Брестовец-Горталово-Беглеж-Бежаново-Ъглен. Път ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86 Асеновград-Нареченски бани – забранено е движението на МПС с височина над 4 м. през тунелите. Обходен маршрут: път 866 Кричим-Девин; Път ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица Обходен маршрут: път ІІ-66 Стара Загора-Поповица и път І-8 София-Пловдив-Свиленград. Път III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г. Ремонтни дейности: няма. ОПУ-Разград: Временно са въведени следните ограничения за движение на МПС: Път II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. Обходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. Забележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г. Ремонтни дейности: Път II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г. ОПУ-Русе: Временно са въведени следните ограничения за движение на МПС: Път ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г. Ремонтни дейности: Път IІ-23 Русе-Кубрат от км 0+030 до км 31+761 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; път IІ-54 Бяла-Ценово - Караманово от км 11+000 до км 12+000 – почистване на окопи и подравняване на банкети. Движението се регулира от сигналисти. Срок до 01.09.2017 г. път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. ОПУ-Силистра: Временно са въведени следните ограничения за движение на МПС: няма. Ремонтни дейности: Път II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе-Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 01.09.2017 г. ОПУ-Сливен: Временно са въведени следните ограничения за движение на МПС: Път ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г. Ремонтни дейности: няма. ОПУ-Смолян: Временно са въведени следните ограничения за движение на МПС: Път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940. Товарните автомобили и транзитното движение да преминават през път III-8652 Падина - Неделино, кръстовище при км 17+905 (мост над р. Неделинска), ул. „Напредък“ и се включва в път III-8652 Неделино – (Мадан-Златоград), кръстовище при км 19+150 и обратно; ППС без товарни автомобили по път III-8652 Падина-Неделино, кръстовище при км 17+905 (мост над р. Неделинска), през ул. Напредък, ляво съществуващ мост и се включват в път III-8652 (Мадан - Златоград), кръстовище при км 18+150 и обратно. Срок до 25.09.2017 г.; път III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г. Ремонтни дейности: Път ІІ-86 проход Рожен-Смолян-р-н Средногорци от км 87+600 до км 122+200 –изсичане на храсти. МПС да се движат с повишено внимание в свободната лен-та, съобразно създадената организация на движение. Срок до 01.09.2017 г.;път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІI-197 Доспат-Девин от км 41+900 до км 70+500 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІI-866 Стойките-Девин от км 20+100 до км 50+300 – почистване на пътни окопи и почистване на свлачища и срутища. Движението се осъществява с повишено внимание в свободната лента, съобразно създадената организация на движение. Срок до 01.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. ОПУ-София: Временно са въведени следните ограничения за движение на МПС: Път II-18 - движение с повишено внимание по Софийски околовръстен път (СОП) при моста преминаващ над Симеоновско шосе, поради ремонтни дейности в крайната лява лента за движение в южното платно в посока Пловдив. Трафикът ще е в другите две ленти. Срок до 01.09.2017 г.;път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; път ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г. Обходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/; път ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г. Обходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. Ремонтни дейности: Път II-18 Околовръстен път на гр. София – ремонт на дилатационни фуги на мостовото съоръжение на пътен възел „Симеоновско шосе“ в крайната лява лента за движение в южното платно в посока Пловдив. Трафикът се осъществява в другите две ленти. Срок до 14 ч. на 01.09.2017 г. ОПУ-Стара Загора: Временно са въведени следните ограничения за движение на МПС: Път ІІІ-807 затворен мост над р. Марица при км 7+600 в с. Скобелево. Обходни маршрути: - път ІІ-66 Поповица-Плодовитово-Първомай-Скобелево; - път ІІ-66 Чирпан-Плодовитово-Първомай-Скобелево; - Скобелево-Първомай-Плодовитово-път ІІ-66. Път ІІІ-5031 Опан-Гълъбово – забранено движението на МПС над 10 т. Обходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение. Ремонтни дейности: Път III-554 Раднево-Гълъбово при км 46+460 – частични ремонтни дейности. Срок до 31.08.2017 г. ОПУ-Търговище: Временно са въведени следните ограничения за движение на МПС: Път II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. Обходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г. Път III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г. Ремонтни дейности: няма. ОПУ-Хасково: Временно са въведени следните ограничения за движение на МПС: Път III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г. Обходен маршрут: Шумен-Овчарово-Друмево. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г. Ремонтни дейности: Път ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.31", "title": "Актуална пътна обстановка"}
{"url": "https://www.24chasa.bg/novini/article/6418336", "text": "Сериозен екшън се разигра тази вечер в София. Заради леко пътно-транспортно произшествие в кв.\"Красна поляна\" се стигна до масов бой между българи и роми. След инцидента четирима души са приети в \"Пирогов\", като един от тях е с фрактура на носа. Първоначално два леки автомобила се блъскат, след като единият от тях спира на пешеходна пътека, а другият се удря в него. След ПТП-то участниците започват да се карат като към тях се присъединяват техни приятели, дошли за подкрепление,  Скандалите ескалират пред \"Пирогов\", където се събират над 40 човека. Сред тях и няколко мотористи. Участниците в инцидента са извикани на разпит в Трето районно управление като оттам не дадоха повече информация по случая.", "date": "2017.08.31", "title": "Четирима души са приети в \"Пирогов\" след свада между българи и роми в София"}
{"url": "https://www.24chasa.bg/novini/article/6417681", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.31", "title": "Виж санирания блок на Петър Димитров от Смядово, изпрати снимки, спечели 13 000 лв (видео)"}
{"url": "https://www.24chasa.bg/novini/article/6418335", "text": "Руският външен министър Сергей Лавров призова днес САЩ да се въздържат от каквито и да е военни действия на Корейския полуостров, които може да доведат до \"непредвидими последици\", предаде Ройтерс, цитира БТА. Руското външно министерство каза, че Лавров е провел телефонен разговор с американския държавен секретар Рекс Тилърсън, в който е заявил също така, че според него всяко по-нататъшно засилване на санкциите срещу Северна Корея би имало обратен ефект. Двамата са обсъдили още ситуацията в Сирия и Персийския залив. Лавров и Тилърсън са се съгласили, че извършеното вчера ракетно изстрелване от Северна Корея е било \"поредно грубо нарушение от Пхенян на редица резолюции на Съвета за сигурност на ООН\", посочва ТАСС.", "date": "2017.08.31", "title": "Лавров призова САЩ за сдържаност по отношение на Северна Корея"}
{"url": "https://www.24chasa.bg/novini/article/6418452", "text": "В сряда в полицията се оплакал 79-годишен жител на Враца, който е заявил, че на стационарния му телефон се обадил мъж и се представило за служител на МВР. Мнимият полицай го излъгал, че участва в акция срещу телефонни измамници и му поискали всички пари. Дядото хвърлил през балкона на жилището си 2 800 лв.    Същият ден била измамена и 87-годишна врачанка по същата схема за полицейска акция. Бабата също се хванала на въдицата и оставила в контейнер за отпадъци сумата от 1 540 лв. И по двата случая били образувани досъдебни производства, измамникът се издирва.", "date": "2017.08.31", "title": "Мними ченгета измамиха баба и дядо от Враца"}
{"url": "https://www.24chasa.bg/novini/article/6418473", "text": "Турският президент Реджеп Тайип Ердоган даде сигнал, че Анкара може да започне нова военна операция в Сирия, съобщава днес вестник \"Хюриет\", цитиран от БТА. В информация, озаглавена \"Сигнал за операция\" в. \"Хюриет\" цитира президента Ердоган, който отправи различни послания по време на речта си на приема в резиденцията си по повод вчерашния празник - Ден на победата. Виждаме какви игри играят терористичните организации в региона ни. Ние обаче сме взели всички необходими мерки, в готовност за борба сме. Отново сме готови да направим това, което извършихме по време на операцията \"Ефратски щит\", обяви Ердоган. Проправителственият в. \"Сабах\" писа вчера, че турската армия планира след предстоящите преговори в Астана за Сирия да започне нов етап от операцията \"Ефратски щит\" срещу действащите в Сирия терористични групировки. Турция проведе операцията \"Ефратски щит\" от август 2016 г. до март тази година. Целта на офанзивата бе от района на границата да бъдат прогонени както бойците от \"Ислямска държава\", така и от сирийските кюрдски Сили за защита на народа. Ердоган намекна снощи, че е възможно Турция да започне антитерористична операция не само в Сирия, но и в Ирак, пише \"Хюриет\". Въпреки проблемите, които имахме със съюзниците си, нямаше забавяне при реализирането на нашите планове и операции. Пред нас във всеки момент има най-различни възможности (за действия срещу терористичните групировки), като се имат предвид развитията в региона, посочи президентът. Турция ще запази решителността си при борбата срещу всички заплахи, атаки и опити за саботиране на нейната икономическа и политическа независимост, точно както направи по време на Войната за независимост преди 95 години, изтъкна Ердоган. Непоклатимата борба, която водим срещу кървавите терористични организации като ФЕТО (Фетхуллахистката терористична организация), ДАЕШ (\"Ислямска държава\"), ПКК (Кюрдската работническа партия), сирийските кюрдски Сили за защита на народа, е най-ясният пример за нашата решителност и за това, че не допускаме никакви компромиси към терористите, добави президентът. На приема в президентския комплекс в Анкара по повод Деня на победата дойдоха много гости, сред които водещи политици, висши военни, актьори, журналисти, ръководители на чуждестранни мисии и военни аташета, както и представители на неправителствени организации и семейства на загинали в борбата с терористични организации. Церемонии за отбелязване на 95-ата годишнина от Деня на победата се състояха в цялата страна.", "date": "2017.08.31", "title": "Ердоган даде сигнал, че Анкара може да започне нова военна операция в Сирия"}
{"url": "https://www.24chasa.bg/novini/article/6418004", "text": "Българската гора умира, заразена с опасния корояд, гъбични болести и различни инфекции, а еколозите забраняват човешка намеса. Ловци, които обикалят планините, алармират за голямата екокатастрофа и недоумяват защо държавата не се намесва и не прочиства заразените дървета, след като короядът вече е убил 1 милион декара гори. Експерти-лесовъди пък предупреждават, че “болната” дървесина в България ще се обезцени и срине до 1 лев за кубически метър. Иначе здравите дървета се продават от 100 до над 200 лв. за кубик. Това обясниха експерти пред “24 часа”, след като наскоро от земеделското министерство обявиха данни, че вредителят се разпространява изключително бързо през последната година. Короядът атакува дърветата и прекъсва хранителната им тъкан. Така той убива растението и бързо преминава към следващото. Според експерти заразените петна се разширяват с метър на ден, а единственият начин процесът да се спре, е санитарна сеч. Според данни на земеделското министерство над 2 млн. куб. метра повалени дървета не могат да се извлекат от горите бързо, в рамките на година. От ведомството отчитат, че засегнатите от вредители иглолистни гори се разрастват с бързи темпове от средата на 2016 г. Засегнатите площи през миналата година са нараснали тройно на годишна база, а само за първото полугодие на 2017 г. се увеличили с близо 120 хил. дка. В България има 17 млн. декара гори, но повече от 1 млн. са нападнати от корояд. Това твърди проф. Георги Цанков, който е един от най-опитните учени в областта на лесозащитата. Наложително било да се вземат мерки. Единият вариант бил химическа борба - дървесината се бели и се унищожават бръмбарите. “Ние апелирахме в новосъздадени иглолистни култури в ниските райони да се отнемат прясно повалени дървета и да не се допусне размножаване на корояда. За съжаление, не се взеха тези мерки и в тях вече има големи проблеми”, казва Цанков. Според него може да се засаждат видове, които не се нападат от корояда. Това са акациите и липата. Той дава пример с Унгария, която създала площи с акациеви насаждения и е най-големият производител и износител на акациев мед. Можело да се възобнови и постановлението на Министерския съвет, което позволява на хората да събират сухата дървесина за собствено ползване. Короядът е изключително агресивен, в едно дърво могат да се открият до 10 000 броя. Освен това за по-малко от два месеца само 50 бръмбъра могат да унищожат здраво дърво. Доста бюрократична обаче е процедурата за борба с него и заради дълги съгласувания може да минат до 6 месеца, преди да се вземат мерки. Торнадото през 2001 г. и пожарът на Витоша през 2012 г. например са били бедствия, които са изисквали бързи и спешни мерки, за да се спаси гората. На заседания, на които присъстват министри, учени, лесовъди, обаче еколозите се налагат с тезата по-голямата част от повалените дървета да се оставят на земята. Според тях най-важното е да няма човешка намеса и биосферата сама ще се възстанови. Против са двама експерти - Георги Христосков и Янчо Найденов. Според тях падналата дървесина следва да се изнесе незабавно, за да се минимизира опасността от масово развитие на корояди. Но мнението им не се приема заради притеснения от протести на еколозите. Проблемът с унищожаването на горите заради вредители е повдигнат преди повече от 15 г. През 2001 г. например ветровал повали 50 хектара смърчова гора в биосферния резерват “Бистришко бранище”. Комисия от експерти установява, че заради развитието на вредители от падналите дървета, има опасност и здравата гора да се зарази с корояд. Заради мнението на еколози и учени от БАН обаче това не се прави. Например Андрей Ковачев от сдружение “Балкани” посочва, че не може да се определят критерии за оценка на случилото се и бъдещи действия. Ковачев иска и опазване на екосистемата, без да отчита основния фактор за това - смърчовата гора, която няма как да се възстанови. Според Тома Белев, тогавашен директор на природен парк “Витоша”, след ветровала щели да се подобрят хранителната база и местата за укритие,а бозайници, птици и хищници щели да се размножават. Не било застрашено съществуването на редки и защитени видове, посочва той. Димитър Василев от “Екоклуб -2000” сравнил гората, която е на 2000 м надморска височина, с Атанасовското езеро. Според изказването му в първия случай вредителят ще промени из основи екосистемата, а във втория - няма такава опасност, тъй като екосистемата ще се справи успешно. Становището на Българското дружество за защита на птиците е, че “Бистришко бранище” е резерват, който само трябва да се наблюдава и анализира за опазване на естествените природни процеси. Екоорганизациите отхвърлят превантивните мерки, които са предложени. Според тях трябвало да се осигури естествено протичане на процесите и незабавно да се стартира наблюдение върху гората. Така бранището ще се превърне в една лаборатория. При отмиране на голямо количество гори организацията предлага свикване на комисия и преразглеждане на случая. Експерти от БАН и Лесотехническия университет предлагат мерки, но не отчитат специалния статут на резервата. Светла Братанова от БАН обаче смята, че при този статут целта на резервата не може да бъде постигната. Мнението споделя и експерт от дирекцията на парк “Витоша”. Според него след 2-3 години короядът ще си създаде ново местообитание, а ситуацията ще се повтори. “Какво става с главната цел на биосферен резерват запазване на смърчовата гора?”, пита той. От БАН посочват, че резерватът е с площ окопло 1100 хка, от които 700 са предимно смърчова гора. Към 22 май 2001 г. щетите от смерч обхващали 5,5% от общата площ и около 7,7% от горския фонд на резервата. Експертите посочват разпоредби на закона, според които се предвижда при бедствена ситуация намеса, ако са засегнати 25% от резерватната територия. Заради бързоразвиващите се процеси на съхнене на иглолистните гори от 2016 г., причинени от скоростното разпространение на корояди, земеделското министерство предлага да се намали вноската на държавните предприятия по Закона за горите внасят във фонд “Инвестиции в горите”, отчисления при продажбата на дървесина, повредена от абиотични и биотични фактори. Това е записано в промяна на постановление, обявена за обществено обсъждане. В момента 2 лв./куб. м внася “Северозападно държавно предприятие”, а “Югоизточно държавно предприятие” - 2,50 лв./куб. м. За тях вноската пада с 1 лев. По 2,5 лв. е тя за “Северноцентрално държавно предприятие” и за “Североизточно държавно предприятие”, според новите разпоредби пада с 1,5 лв. От 4 лв./куб. на 1 лев е намалена за “Югозападно държавно предприятие”, На 1 лев от 6,50 пада за “Южноцентрално държавно предприятие”. Сегашният размер на отчисленията е висок, имайки предвид ниската продажна цена на пострадалата дървесина и относително високите разходи за добива, посочват от министерството. С промените се цели да се увеличат средствата на предприятията и да се ползват за наемането на работници, както и за модерна техника за добив на повредената дървесина. Друга част ще бъдат вложени в изпълнение на наложителни защитни мероприятия за ограничаване на разпространението на короядите и патогенните гъби и направата на временни пътища за достъп до съхнещите насаждения. Докато се приложат тези мерки експерти препоръчват ежемесечно да се следи развитието на ситуацията и приритетно да се добива дървесина от съхнещите гори за сметка на редовно планираните сечи. Сред другите мерки е поставянето на феромонни уловки. Най-ефективно обаче се оказва изсичането на пояс от дървета около вече нападнатите от вредителя. Добитата дървесина от октомври до март трябва да се извозва от сечищата от 4 до 6 седмици след сечта или да се обели и кората да се изгори. Тя трябва да е складирана на достатъчно разстояние - не по-малко от 5 километра от гроските масиви или да се ускорят максимално процесите за преработването ѝ. ", "date": "2017.08.31", "title": "Агресивният корояд убил 1 млн. декара  български гори"}
{"url": "https://www.24chasa.bg/novini/article/6418487", "text": "Две жени, облечени като монахини, се опитаха да ограбят банка в американския град Танерсвил, щата Пенсилвания, съобщава „Фокс нюз” (Fox News). Инцидентът станал в понеделник, 28 август. Жените пристигнали в офиса на банка в ранния следобед. Една от тях се приближила до касиера, извадила пистолет и поискала парите. В това време другата стояла до вратата,  Заподозрените са описани като латиноамериканки със среден ръст около 155 см. Те криели лицата си с монашеските облекла, а една от жените дори носела тъмни очила. Опитът за грабеж се оказал неуспешен, жените си тръгнали без плячка. Както пише ABC7 касиерът успял да задейства сигнализацията, което вероятно отказало „монахините”. В края на юли в град Форт Лоудърдейл, щата Флорида, арестуваха мъж, който ограби банка и след като се съблече гол започна да разхвърля парите по улицата. Месец по-рано 71-годишен американец опита да ограби банка, за да влезе в затвора и да не се връща при жена си. Той бе осъден на домашен арест.", "date": "2017.08.31", "title": "\"Монахини\" опитаха да ограбят банка в САЩ"}
{"url": "https://www.24chasa.bg/novini/article/6418468", "text": "Две жени и дете на една година са пострадалите в катастрофата между четири превозни средства, която стана в Прохода на републиката около 20 часа в сряда. Ранените били откарани в Спешното отделение на великотърновската болница. Инцидентът между два ТИР-а, украински бус и лека кола с часове затрудняваше движението в Хаинбоаз и района на град Килифарево. Автомобилите се пропускаха поетапно в едната лента почти до полунощ. Най-вероятно до инцидента се стигнало след като водачът на буса предприел неправилно изпреварване и се забил челно в идващ насреща ТИР. В последствие в него се ударили друг ТИР и колата, в която пътували двете жени и детето. Като по чудо никой от тях не е пострадал сериозно.", "date": "2017.08.31", "title": "Бебе на 1 г. и две жени пострадаха\nпри сблъсък с тирове в Хаинбоаз"}
{"url": "https://www.24chasa.bg/novini/article/6418498", "text": "Един от най-известните паметници в света – Айфеловата кула в Париж, ще потъне в тъмнина през следващия месец, съобщава вестник The Local във френската си редакция. Фарът на върха на кулата, който осветява близо две десетилетия небето над френската столица, ще бъде подложен на ремонт, който ще продължи до октомври, става ясно от съобщение, публикувано на уебсайта на световноизвестния паметник. Лъчът, който свети на 80 км, бе пуснат на 31 декември 1999 г. за посрещането на новото хилядолетие.", "date": "2017.08.31", "title": "Айфеловата кула ще потъне в тъмнина до октомври"}
{"url": "https://www.24chasa.bg/novini/article/6418453", "text": "Осем души са пострадали при експлозията, която разтърси в четвъртък турския град Измир, съобщава вестник Daily Sabah, цитиран от Фокус. Инцидентът се е случил около осем часа сутринта в луксозен квартал на града. По предварителни данни предполагаем терорист е задействал взривно устройство, поставено в контейнер за отпадъци, при преминаването на автобус. На място са изпратени голям брой сили за сигурност и линейки. В ход е разследване за издирването на отговорните. Взривът е станал в района на град Буджа. ", "date": "2017.08.31", "title": "8 души пострадаха при силен взрив в Измир тази сутрин (Обновена)"}
{"url": "https://www.24chasa.bg/novini/article/6418515", "text": "Има пропуск в работата на един служител на МВР. Това призна в ефира на  главният секретар на МВР Младен Маринов по случая с убитата Елена. 42-годишната жена беше застреляна от съпруга си в заведение в София пред свидетели. По-късно стана ясно, че от 9 години мъжът носи оръжие без да има разрешително за това. „В случая има пропуск на служител, който е трябвало да направи мониторинг на изтеклите разрешителни и да предприеме действия за прибиране на оръжието. Миналата година имаше разпореждане на прокуратурата за проверка. Установихме много лица, които им беше изтекло разрешителното”, заяви Младен Маринов. И поясни, че преди това пистолетът е бил на юридическо лице, а 64-годишният Венцеслав е бил управител. „Пистолетът е трябвало да бъде върнат, когато е изтекло разрешителното. Ако не го направи и бъде хванат, започва досъдебно производство”, обясни Маринов. Разследването на убийството продължава. ", "date": "2017.08.31", "title": "МВР за случая „Елена”: Има пропуск в работата на служител (Видео)"}
{"url": "https://www.24chasa.bg/novini/article/6418519", "text": "До момента няма информация за обаждане с искания към семейството на изчезналия вчера Адриан Златков, съобщи за    заместник-директорът на столичната полиция старши комисар Борислав Борисов. Освен по евентуалното отвличане на младия мъж полицията работи и по други версии. \"Единственият неоспорим факт към момента е, че той е в неизвестност. Нямаме преки свидетели, очевидци на това, което се е случило при автомобила - така че работим по всички възможни версии при подобни случаи като една от тях е, разбира се, и отвличане\", добави Борисов. При огледа на автомобила няма открити следи, които да подсказват, че 25-годишният мъж е бил изваден насила от колата. \"Семейството са силно притеснени, мога да кажа в шок. При разговорите вчера с нас не са споделили за получавани заплахи или за някакви неуредени финансови взаимоотношения. И към момента нямаме данни, че някой се е свързал с тях по повод случая\", казва още Борисов.", "date": "2017.08.31", "title": "Зам.-шефът на СДВР за изчезналия Адриан: Засега няма данни за поискан откуп"}
{"url": "https://www.24chasa.bg/novini/article/6418536", "text": "Мъж е с опасност за живота, а две жени са пострадали при катастрофа в града, съобщиха от ОДМВР - Ямбол. Днес, в 1.15 часа, от тел. 112 в оперативната дежурна част при ОДМВР - Ямбол е получен сигнал, че в град Ямбол на ул. “Д. Благоев“ до кръстовището с ул. „Ж. Папазов“ е настъпило пътнотранспортно произшествие с пострадали. На място е установено, че лек автомобил „ВМV-X5“, управляван от 31-годишен ямболия, при движение по ул. „Д. Благоев“ в посока кръстовището с ул. „Преслав“ е напуснал пътното платно вдясно по посока на движението си, последователно се е блъснал в два метални стълба, в дърво и е спрял в бетонна стена. При инцидента тежко пострадал е водачът на автомобила. Той и настанен за лечение в МБАЛ – Ямбол с множество фрактури, с опасност за живота. За лечение и наблюдение в лечебното заведение, без опасност за живота, са оставени и две млади жени – пътнички в автомобила, едната с счупена ключица, а втората с комоцио, На водача е взета кръвна проба за алкохол. Вследствие на инцидента са повалени два метални стълба, дърво и са нанесени материални щети на паркиран в близост друг автомобил. Извършен е оглед на местопроизшествието от дежурна оперативно група. По случая е образувано досъдебно производство в РУ – Ямбол.", "date": "2017.08.31", "title": "Мъж е с опасност за живота, а две жени са пострадали при катастрофа в Ямбол"}
{"url": "https://www.24chasa.bg/novini/article/6418490", "text": "За трети пореден ден пътници на авиокомпанията „Уиз еър” са блокирани на летище „София”, тъй като са продадени повече билети от местата в самолетите им. Тази сутрин 40 души не са успели да се качат на самолета, за който имат билет. С предимство са настанени пътниците, които трябваше вчера да летят, каза пред   един от потърпевшите. Той уточни, че от компанията са му предложили обезщетение от 400 евро. В официално писмо  компанията потвърди, че е направила повече резервации от наличните места, но това било практика, защото рядко се явявали всички пътници за един полет.", "date": "2017.08.31", "title": "Пак десетки пътници с билети в София не бяха качени от \"Уиз еър\""}
{"url": "https://www.24chasa.bg/novini/article/6418700", "text": "„Отвличането е тероризъм. Подобно преживяване може да доведе до сериозни психически проблеми за жертвата”. Това каза пред   бизнесменът Киро Киров, който беше похитен от групата на „Наглите” през 2009 г. Той посъветва близките на изчезналия в сряда 25-годишен мъж, за когото се предполага, че е отвлечен, да поддържат постоянен контакт с полицията. „Трябва да се съобразяват с мнението на следователите и особено на психолозите, защото те са хора, преминали обучение за справяне с такива ситуации”, каза Киров. Той се върна към тежките си спомени от 17-те дни, които е прекарал в плен. Разказа, че е бил държан в изключително тясно, денонощно осветено помещение, в което не можел дори да се изправи. За похищението на Киров има задържани и осъдени. Бизнесменът обаче подозира, че мозъкът на групата за похищения не е арестуван. Парите, които синът му даде като откуп за живота на баща си, също не са намерени.", "date": "2017.08.31", "title": "Киро Киров: Мозъкът на отвличанията не е заловен"}
{"url": "https://www.24chasa.bg/novini/article/6418727", "text": "\"Проблемът е, че сами се палим. Сами се гасим, а това струва много пари, струва ни природата\". Това обяви министърът на земеделието Румен Порожанов при отчета на свършеното за първите сто дни от него и екипа му. Според него подобни инциденти има независимо от многото превантивни действия, които са предприети. Той даде за пример над 2000 км горски пояси, които са направени. Министърът коментира, че ведомството му предоставя най-много административни услуги, което наложило и бързата реакция за облекчаването им за гражданите. \"Министерството беше първо в подготовката на законопроекта, с който се променят 11 закона. С промените се облекчават редица режими\", каза той. Административните услуги, свързани с горски, поземлен фонд, учредяване на вещни права, винаги са се проточвали с години. Поне по мое наблюдение в административен план, администрацията започва да върви в добра насока, каза Порожанов.", "date": "2017.08.31", "title": "Министър Порожанов: Над 95% от горските пожари са причинени от хора"}
{"url": "https://www.24chasa.bg/novini/article/6418730", "text": "Регионалната инспекция по околната среда и водите – Варна (РИОСВ) проверява законността на строеж в Калиакра, за който е получен сигнал. Това съобщиха от Министерството на околната среда и водите. Инспектори днес сутринта направиха оглед на терена. Строежът се намира на земеделска земя, край село Българево, Община Каварна. На мястото са положени армирани бетонови ивични основи с приблизителни размери на полето 8 м на 12 м, което е около 100 кв. м. Предстои да бъдат проверени документите за собствеността на земята, дали има уведомление в РИОСВ – Варна за инвестиционно намерение и издадено разрешение за строеж от главния архитект на Община Каварна.", "date": "2017.08.31", "title": "РИОСВ-Варна проверява сигнал за незаконен строеж в Калиакра"}
{"url": "https://www.24chasa.bg/novini/article/6418741", "text": "Новият антикорупционен закон ще бъде голямата тема на есента, прогнозира пред   Тихомир Безлов, изследовател в Центъра за изследване на демокрацията и коментира закона за противодействие на прането на пари, като го определи като резултат от новата директива на Европейския съюз в тази област. Според анализатора директивата се транспонира в българското законодателство чрез написването на нов закон, тъй като преправянето на стария би било значително по-трудно и проблемно. Безлов подчерта, че в новите законови текстове акцент е поставен не толкова върху разследването, колкото върху превенцията и противодействието. Законът предвижда изисквания към институции и професионални лица като банки, финансови посредници, митници, нотариуси, данъчни служби и други, когато докладват информация, обвързана с извършването на оценка на риска. Безлов открои три проблема по отношение на изпълнението на новото изискване: информация за специални лица и големи клиенти може да не бъде предоставена по политически причини, наличието на компетентни лица в институциите, които да извършват този анализ, както и какви са последиците, които биха настъпили, ако не се направи анализът и не се подадат данни за рисковите клиенти. В коментара си експертът от Центъра за изследване на демокрацията подчерта, че приетите закони срещу прането на пари са променили много поведението на криминалния свят.", "date": "2017.08.31", "title": "Тихомир Безлов: Законите срещу прането на пари промениха криминалния свят"}
{"url": "https://www.24chasa.bg/novini/article/6418697", "text": "Наскоро нашумя практиката авиокомпаниите да се презастраховат срещу празни седалки в самолета. За да не става това, те често продават повече билети отколкото са местата. В такива случаи доста хора с резервирани билети биват пренасочвани към други полети.   Когато обаче се явят повече пътници от местата, се избират хора на доброволен принцип, които да останат за следващия полет, а ако това не помага, последните чекирани не се качват в самолета. 1) Когато опериращ въздушен превозвач по разумни причини има вероятност да откаже достъп на борда, той първо следва да апелира към доброволци да се откажат от техните резервации, в замяна на определени облаги според условия, съгласувани между съответния пътник и опериращия въздушен превозвач. На доброволците се предоставя необходимата помощ по член 8, като тази помощ е в допълнение към облагите, споменати в настоящия параграф.  2) Ако се явят недостатъчен брой доброволци за да могат останалите пътници с резервации да се качат на борда, тогава опериращият въздушен превозвач може да откаже достъп на борда на пътници против тяхната воля. 3) Ако на пътници се откаже достъп на борда против тяхната воля, опериращият въздушен превозвач ги компенсира незабавно по член 7* и им предоставя необходимата помощ по членове 8** и 9***. *член 7 1. При прилагането на този член, пътниците получават обезщетение , възлизаща на: а) 250 EUR за всички полети до 1500 километра; б) 400 EUR за всички полети на територията на Общността над 1500 километра, и за всички други полети между 1500 и 3500 километра; в) 600 EUR за всички полети, непопадащи под букви а) или б). **Член 8  Право на възстановяване стойността на билетите или премаршрутиране 1. Когато се прави позоваване на този член, на пътниците се предлага избор между: a) – възстановяване до седем дни, по силата на член 7, параграф 3, на пълната стойност на билета на цената, на която е купен, за част или части от неосъществения път, и за част или части от вече осъществения път, ако полетът повече не изпълнява предназначението си по отношение на първоначалния план за пътуване, заедно с, когато е уместно, - обратен полет до първоначалния пункт на излитане, при първа възможност; б) премаршрутиране, при сравними транспортни условия, до техния краен пункт на пристигане при първа възможност; или в) Премаршрутиране, при сравними транспортни условия, до техния краен пункт на пристигане на по-късна дата, удобна за пътника, в зависимост от наличността на свободни места. *** Член 9 Право на грижа 1. Когато се прави позоваване на този член, на пътниците се предлага безплатно: a) храна и напитки според времето за изчакване; б) настаняване в хотел в случаите - когато се налага престой за една или повече нощи, или - когато се налага допълнителен престой към първоначално предвидения от пътника; в) превоз между летището и мястото за настаняване (хотел или друго място).", "date": "2017.08.31", "title": "Какви са правата на пътниците, ако им бъде отказан достъп на борда"}
{"url": "https://www.24chasa.bg/novini/article/6418769", "text": "С постановление на прокурор в Окръжната прокуратура в Търговище са задържани за срок до 72 часа 53-годишният Стилиян Ст. и 49-годишният Диян В. Те са привлечени като обвиняеми за отвличане и изнасилване на 45-годишна жена от поповското село Гагово. И двете деяния са извършени в съучастие. Това съобщиха от прокуратурата. На 29 август 2017 г. около 20 часа джипът на Стилиян Ст., в който пътували още трима души, застига по пътя между село Гагово и Паламарца 45-годишната Ц.А. Жената ходила да помага на мъжа си, който бил пастир на стадо крави, и се прибирала към дома си. Шофьорът на джипа и един от спътниците му слезли и поискали да се запознаят с нея. Тя отказала. Тогава започнали да я дърпат. Насила я качили в колата. В село Паламарца двама от пътуващите слезли, а Стилиян и Диян продължили с жената, като не й позволявали да отговори на телефонните повиквания и натискали главата й надолу, за да не бъде забелязана от хора от селото. На поляна извън Паламарца я накарали да слезе и да се съблече, като я заплашвали да я изнасилят с дървена палка, после й наредили да се качи отново в колата. Жената предвидливо оставила на поляната част от дрехите си с надеждата на връщане към селото съпругът й да ги забележи. След това я отвели в къщата на Стилиян. Двамата насилници я качили в къщата, където била изнасилена въпреки молбите и съпротивата й. Дошла полиция по сигнал на близките на жертвата и те били отведени в полицейското управление. 53-годишният Стилиян Ст. е осъждан два пъти за три изнасилвания – през 1986 и през 1992 г. и е изтърпял две ефективни присъди по пет и половина и пет години ефективно. Диян В. е осъждан 6 пъти за различни престъпления, включително и за блудство, като по някои от тях наказанията си е изтърпял ефективно. Окръжната прокуратура в Търговище ще внесе искане в Търговищкия окръжен съд да вземане на мярка за неотклонение „Задържане под стража“ спрямо двамата обвиняеми.", "date": "2017.08.31", "title": "Привлякоха като обвиняеми двама, изнасилили 45-годишна от село Гагово"}
{"url": "https://www.24chasa.bg/novini/article/6418772", "text": "Наказание от две години лишаване от свобода при общ режим за 54-годишен мъж, извършил блудствени действия с малолетно момче постигна Районна прокуратура – Луковит. Това съобщиха от прокуратурата. Любомир Й. е признат за виновен за това, че на 06.02.2016 г. в село в област Ловеч, в трафопост, извършил действие с цел да възбуди полово желание без съвкупление по отношение на лице, ненавършило 14-годишна възраст.  Любомир Й. е осъждан и безработен. На 06.02.2016 г. пострадалото момче играело с друго дете на площада в центъра на селото. Покрай тях минал обвиняемият и го повикал да отиде при него, след което се отдалечили. Влезли в помещение в трафопоста, където обвиняемият извършил блудствени действия спрямо момчето. Под предлог, че ще отиде да купи бира детето избягало и разказало на близките си за случилото се. Присъдата подлежи на обжалване пред Окръжен съд – Ловеч.", "date": "2017.08.31", "title": "2 години затвор за 54-годишен, блудствал с малолетен в Ловешко"}
{"url": "https://www.24chasa.bg/novini/article/6418766", "text": "Американски учени доказаха, че Каспийско море се изпарява от две десетилетия заради покачващите се температури, свързани с промените в климата, съобщи Сайънс алърт, цитира БТА. Анализът на учените от университета на Тексас в Остин показа, че равнището на Каспийско море спада с почти 7 см годишно от 1996 г. Ако това продължи, то ще падне под най-ниската точка в историята му. Тя беше през 70-те години на миналия век. По-високите температури на въздуха над Каспийско море, които са се повишили с около 1 градус Целзий от 1979 г., водят до по-големи изпарения. Най-вероятно причината за тях са промените в климата. Учените са използвали данни от спътника GRACE и наземни измервания. Те установиха, че ефектът от изпарението е по-голям отколкото въздействието на другите фактори, например водата от вливащите се реки или валежите. Според сегашните модели при подобен темп на изпарение северната част от Каспийско море, която е най-плитката, ще се обезводни до 75 години.", "date": "2017.08.31", "title": "Каспийско море се изпарява заради по-високите температури"}
