{"url": "https://www.24chasa.bg/novini/article/7369107", "text": "Забрана за пластмасови изделия, предназначени за еднократна употреба, след 2021 г. прие на първо четене Европейският парламент на сесията си в Страсбург. Тя касае чинии, прибори, сламки и клечки за уши. Законът за намаляване на влиянието на пластмасовите продукти върху околната среда вече получи неофициално одобрение и от министрите на екологията на ЕС. В него са включени и текстове за пластмасовите бутилки. Постановява се, че до 2029 г. трябва да се събират 90% от тях. До 2025 г. пък всяко четвърто шише ще е направено от рециклиран материал, а до 2030 г. - всяко трето. Законът засилва принципа “замърсителят плаща”, по-специално за тютюна. Във филтрите на цигарите има пластмаса и те са един от основните замърсители на природата - плажове, реки, тревни площи, и прочие. На производителите се дава срок, в който да намерят заместители на тази пластмаса, обясни лидерът на депутатите от ГЕРБ/ЕНП и зам.-председател на групата на Европейската народна партия в Европарламента Андрей Ковачев. Той е член на Комисията по околна среда, обществено здраве и безопасност на храните в ЕП.  Производителите на цигари трябва да намерят заместител във филтрите до 2025 г. Предлага се разширена отговорност на производителите на вредящи околната среда продукти, включително риболовни приспособления. Според текстовете производителят, а не рибарите, ще поема разходите за събирането на изгубените в морето мрежи. Според Еврокомисията повече от 80% от боклуците по плажовете са от пластмаса. Посочените продукти в забраната покриват 70% от всички морски отпадъци. Поради бавното си разграждане пластмасата се натрупва в моретата, океаните и плажовете в ЕС и по света. Пластмасови остатъци са открити в тюлени, китове, морски костенурки и птици, в риби и ракообразни, следователно и в хранителната верига на човека.", "date": "2019.03.27", "title": "EП гласува: Край на пластмасовите сламки и прибори след 2021 г."}
{"url": "https://www.24chasa.bg/novini/article/7368934", "text": "С приетите поправки в Закона за устройство на територията разрешителното за строеж на сградата \"Златен век\" автоматично е удължено на 10 години, така че не е имало нужда да бъде презаверявано. Така отговаря \"Артекс\" на  . От компанията разпространиха специално изявление по този повод. Ето го: От \"Артекс\" прилагат писмо от Дирекцията за национален строителен контрол (ДНСК) до омбудсмана от 2018 г., в което се съобщава, че след обстойна проверка \"не са установени нарушения по отношение на законосъобразността на издадените строителни книжа\".", "date": "2019.03.27", "title": "Изявление на фирма \"Артекс\" за сградата \"Златен век\""}
{"url": "https://www.24chasa.bg/novini/article/7369023", "text": "Докато Европейският съюз и Великобритания се борят с въпроса за \"ирландския предпазен механизъм\" в тяхното блокирано споразумение за Брекзит, подобен проблем има и друг остров на другия край на континента - Кипър, отбелязва агенция Ройтерс. Близо 60 години след като Кипър получи независимост, на острова са останали две територии под британско управление - т. нар. Зони на суверенните бази, които обхващат освен военни съоръжения, 22 селища с 11 000 жители. Съгласно споразумението за излизане на Великобритания от ЕС, което до момента се отхвърля от британския парламент, тези територии ще останат свързани с блока чрез митнически съюз. Без споразумение, Зоните на суверенните бази, които съставляват три процента от земята в Кипър и са важен земеделски район, ще се окажат в законова неяснота. Търговията е в компетенциите на ЕС, което означава, че не може да бъде договорено двустранно споразумение между Лондон и Никозия, посочва агенцията. Местните жители казват, че са в пълно неведение. \"Разбира се, че е тревожно, но, за съжаление, никой не ни информира за нищо\", каза земеделецът Христос Мисос, който помага в управлението на семеен бизнес в селището Ксилофагу, известно със своите картофи, отглеждани в червена почва, - ценен продукт на кипърския износ. \"Ще трябва ли да заплащаме мита за нашите продукти, за да отидат в Европа? Какво ще стане с нас? Ние искаме някой да ни каже, ако знае, защото нещата изглеждат наистина неизяснени\". Европейското право не важи в Зоните на суверенните бази, но съгласно протокол, подписан през 2004 г., когато Република Кипър се присъедини към ЕС, европейското законодателство се прилага по въпроси като митници, данък добавена стойност, земеделие и рибарство. \"Ако Великобритания напусне ЕС без сделка, ние ще бъдем задължени да въведем митнически проверки в търговията със стоки\", заяви правителственият говорител Продромос Продрому. По думите му британските военни бази са \"специален случай\". \"Към момента ние имаме спогодба, която е част от общото споразумение. Може би ще изходим от този протокол, за да продължим преговорите за намиране на решение\", допълни говорителят. Британските територии са две - Западна суверенна база Акротири, близо до крайбрежния град Лимасол, и Източна суверенна база Декелия - анклав, който обхваща плодородния район Кокинохория и единствения транзитен маршрут към туристическия град, известен с нощния си живот - Агия Напа. Местните хора казват, че не са имали контакт с властите относно последиците от Брекзит. Бъдещето на техните имоти, които в момента са засегнати от някои ограничения заради статута им в Зоните на суверенните бази, са основната им грижа. \"Малко е като Ватикана - държава в държавата\", каза Христофис Кашиурис от селището Ормидия, което е заобиколено от Зона на суверенна база. Високопоставени европейски служители казват, че темата е сложна от законова гледна точка, но тяхна всеобхватна цел е да гарантират, че няма да има разрив. \"Ние искаме да направим така, че нищо да не се промени\", заяви европейски представител. \"(...) целта е да продължим без проверка на стоките\". Великобритания и Кипър държат да подчертаят своето намерение да направят прехода възможно най-плавен, макар че все още работят над него, отбелязва Ройтерс. Британското посолство в Никозия заяви, че дълбоко цени \"забележителните и дългогодишни споразумения за Зоните за суверенните бази и кипърската граница\", както и \"ежедневните ползи\" от тях за хората. \"Трябва да бъде ясно - при Брекзит със споразумение, хората, които живеят и работят в Зоните на суверенните бази, няма да усетят промени в своето ежедневие. Споразумението по никакъв начин не променя ангажимента на Великобритания към Зоните на суверенните бази (...) При Брекзит без сделка, ние вярваме, че можем да постигнем подобно споразумение с нашите кипърски партньори\", посочи британското посолство в изявление, цитирано от Ройтерс.", "date": "2019.03.27", "title": "Кипърски предпазен механизъм? Ирландия \nне е единственият остров, засегнат от бъркотията около Брекзит"}
{"url": "https://www.24chasa.bg/novini/article/7369026", "text": "Космонавтът, два пъти героят на Съветския съюз Валери Биковски почина на 84-годишна възраст, оповести Центърът за подготовка на космонавти, цитиран от ТАСС. Той бе сред първите 20 летци, подбрани за полети в космоса. Валери Биковски е роден на 2 август 1934 г. в Московска област. Той е в групата за подготовка за първия пилотиран полет с кораба \"Восток\" заедно с Юрий Гагарин, Григорий Нелюбов, Андриян Николаев, Павел Попович и Герман Титов, предава БТА. Първия си полет в космоса Биковски извършва от 14 до 19 юни 1963 г. като пилот на кораба \"Восток-5\". Участва в съвместния полет на \"Восток-5\" и \"Восток-6\", на чийто борд е първата жена-космонавт Валентина Терешкова. За втори път Биковски лети в космоса от 15 до 23 септември 1976 г., когато е командир на кораба \"Союз-22\". По време на третия си полет от 26 август до 3 септември 1978 г. е командир на екипажа на четвъртата експедиция до орбиталната станция \"Салют--6\" по програмата \"Интеркосмос\". Заедно с космонавта-изследовател от ГДР Зигмунд Йен стартира с кораба \"Союз-31\", а се връща със \"Союз-29\". Общата продължителност на трите полета на Биковски в космоса е 20 денонощия, 17 часа, 48 минути и 21 секунди.", "date": "2019.03.27", "title": "Почина съветският космонавт Валери Биковски"}
{"url": "https://www.24chasa.bg/novini/article/7369044", "text": "Колчета ще сменят ограничителите, оприличени на акулски перки, по столичната улица “Граф Игнатиев”, след като няколко души се спънаха в тях и пострадаха. Експерти ще избират между 4 варианта за нови ограничители. Решението ще вземе във вторник експертният съвет по устройство на територията, стана ясно на заседанието на архитектурната комисия към СОС в сряда. Предложените варианти от проектантите от А.Д.А. са габърчета, които можело да се сложат на сегашните ограничители, и 3 вида колчета или боларди - от неръждаема стомана и отразители, лят камък и чугун. Не само ограничителите, но и новата водна стена на пл. “Гарибалди” предизвика коментари в социалните мрежи. Тя бе оприличена на надгробна плоча. ", "date": "2019.03.27", "title": "Колчета сменят перките на “Графа”, избират от 4 вида"}
{"url": "https://www.24chasa.bg/novini/article/7369019", "text": "Като с дребни досадници се е отнасял собственикът на КТБ Цветан Василев към подчинените му директори в банката. Обиждал ги е и ги е ругал на живо и в мейли, но въпреки това те се стараели да му угодят - подписвали документи, които им давал, без да ги четат. Тази ситуация описа пред спецсъда Бисер Лазов, ключов свидетел по делото за присвояване на над 2,7 млрд. лв. от КТБ. Неговият разпит започна във вторник, продължи в сряда, а очакванията са да приключи чак след няколко заседания. Основен подсъдим по делото е бившият собственик на КТБ Цветан Василев. Заедно с него обвиняеми са още 17 души. Лазов бил който отговарял за небанковия му сектор, негова дясна ръка. Във втория ден от обясненията си той описваше предимно взаимоотношенията между Василев и подчинените му. Например Георги Христов, който бил изпълнителен директор на КТБ, сега подсъдим, претърпял пълна метаморфоза, посочи Лазов. През 90-те години на маналия век Христов бил стриктен юрисконсулт в ЦКБ, а през 2012-2014 г. подписвал безкритично документите, които Василев му спускал. “Спомням си веднъж как стоеше пред кабинета на Василев и се опитваше да му привлече вниманието, а Василев се отнесе с него пренебрежително”, разказа Лазов. През 2012 г. в КТБ влязла дъщерята на шефа - Радосвета. Тя отговаряла за работното време, облеклото и порядките на служителите. Освен тази задача имала ръководни функции и към счетоводителите от “Фирмата” - контролирани от баща ѝ дружества. Младата жена разпореждала на служителите както във фирмата, така и в банката по имейл и чрез секретарките. Персоналът бил на едно място в сградата на бул. “Цар Борис III” 159, обясни Лазов. Радосвета вървяла по стъпките на баща си и също “хокала с обидни думи директорите в КТБ”. Лошо Цветан Василев говорил и за друг изпълнителен директор на КТБ - Илиян Зафиров, също подсъдим по делото. Макар че той приличал повече на шеф от другите изпълнителни директори, бил подлаган на порой от обиди и обвинения от банкера. Зафиров ползвал автомобил и шофьор. Най-подигравателни критики имало срещу Александър Панталеев, бивш изпълнителен директор на КТБ. “Веднъж Василев го извика заради проблеми с една сделка. Сашо беше като в реанимация, върху себе си понесе хиляди обвинения и нападки. Съжалих, че бях свидетел на това, макар че и аз съм бил подлаган на същото”, спомни си Лазов. Въпреки обидите към изпълнителните директори банкерът не се разделял с тях. увери съда Лазов. “Моите отношения с Василев и отношенията му с подсъдимите са се основавали на доверие. Представете си Исус, който привлича апостолите си, те вървят с него и когато стане напечено, той да не отиде на кръста, а някъде другаде. Василев предаде всички хора”, каза Лазов. Пред съда ключовият свидетел разказа и как От банката се отпускали кредити на няколко групи дружества. Първата - на фирми с реален бизнес и нормален оборот и кредитиране, в които Василев имал контрол над оперативните и финансови работи - например “Дунарит”, “Гипс”, “Телиш”, посочи Лазов. Тези дружества се използвали за т.нар. надкредитиране. “Зад фасадата на техния реален бизнес се осъществяваше предоставяне на непотребни в целево отношение кредити, средствата от които се насочваха през “кухи дружества” по направление за нуждите на Василев”, обясни Лазов. Втората група дружества, на които КТБ отпускала финансиране, били с реален бизнес на приятели на Василев. Пак използвайки фасадата, се давали средства от банката над реално необходимия ресурс на фирмите. Дружества, които нямали реална дейност, бизнес идея и действителен собственик, също получавали кредити от КТБ. Това били т.нар. кухи фирми. Дружествата се регистрирали от юристи на банкера и в повечето случаи с размерите на кредитните задължения на управляваните от тях фирми. Третата група фирми с кредити от КТБ притежавали активи, незаложени в банката, срещу които в пасива стоял собствен капитал. “Собственикът на капитала обикновено е фирма от първи ред или съдружие от такива фирми, които обаче имат задължения към фирми кредитополучатели. Такива са например “Бромак телеком инвест” (притежаваща част от акциите от БТК АД ), “Инвест мениджмънт”, където са повечето лични имоти на семейството на Василев. Това са т.нар. имотни дружества на Василев”, поясни още Лазов. По време на разпита му един от адвокатите на Цветан Василев - Лазар Карадалиев, който също е обвиняем по няколко дела, прекъсваше свидетеля. Заради това юристът получи забележки от съдия Виржиния Петрова да спазва реда в съдебната зала.", "date": "2019.03.27", "title": "Цветан Василев ругаел директорите в КТБ. Те му угаждали, подписвали, без да четат (Обзор)"}
{"url": "https://www.24chasa.bg/novini/article/7369055", "text": "Британската премиерка Тереза Мей е казала днес пред депутатите от своята Консервативна партия, че ще подаде оставка, ако сделката й за Брекзит бъде одобрена от парламента, предаде Ройтерс, като се позова на законодатели, присъствали на срещата. Мей не е посочила конкретна дата, но е оставила впечатление, че ще се оттегли \"доста скоро\", каза един от тях. Според негов колега британската премиерка е говорила много емоционално, предава БТА. Тереза Мей признала на срещата, че е налице желание \"за нов подход, за ново лидерство\" в следващата фаза от преговорите с ЕС, която ще определи бъдещите отношения между Лондон и Брюксел. \"Няма да преча\", е заявила Мей, цитирана от своята канцелария, предаде Франс прес. От \"Даунинг стрийт\" 10 обещали на депутатите консерватори, че борбата кой да наследи Мей ще започне след 22 май, ако сделката за Брекзит бъде одобрена от парламента, съобщи Ройтерс. Британската премиерка ще остане на поста, докато бъде избран нейният наследник. Според политически редактор на Би Би Си последното голямо посещение на Мей в чужбина ще е срещата на върха на Г-20 в края на юни в Япония, а новият министър-председател на Великобритания ще встъпи в длъжност през юли.", "date": "2019.03.27", "title": "Тереза Мей ще подаде оставка, ако сделката й за Брекзит бъде одобрена"}
{"url": "https://www.24chasa.bg/novini/article/7369063", "text": "Каузата ми е ГЕРБ и няма да сложа личното си его над партията. Няма разделение, ние с премиера сме екип. С тези думи Цветан Цветанов обяви вчера, че напуска парламента. Той се разделя с постовене си на председател на групата на ГЕРБ и на вътрешната комисия, но остава зам.-шеф на партията и продължава да оглавява предизборния ѝ щаб. С тези думи се изправи той пред събралите се журналисти в кулоарите на Народното събрание за специалното си изявление. Когато създаваш един политически проект, той за теб се превръща в кауза, не постовете, допълни Цветанов с видима емоция. Два часа след като по обед кацна от САЩ, където бе за участие във форум по сигурността, той говори на 4 очи с Бойко Борисов, после се отправи направо към парламента, за да обяви лично решението си. Това стана след 5 дни напрежение в държавата в очакване кой от възможните три сценария за промените по върховете на управляващата партия ще се реализира. Именно първият, описан на старта на горещата политическа седмица от “24 часа”, се състоя - оттегляне от парламента на Цветанов и оставането му на ключовите постове в ГЕРБ, от които трябва да я преведе през европейските и парламентарни избори. Напрегнатото очакване настана още по обед, когато се разбра, че самолетът на Цветанов пристига малко след 13 ч. Още на летището зам.-шефът на ГЕРБ бе посрещнат от медиите. Спокоен, обясни, че е взел решението си още преди два дни, обсъдил го е с жена си, но първо ще говори с премиера. По същото време репортерите бяха нетърпеливи Цветанов да стигне в Министерския съвет, където го чакаше Борисов. Вместо това обаче разговорът им се състоял в “Бояна”, като вторият в партията все пак минал през вкъщи да се преоблече. После разказа, че по пътя спрял на бензиностанция, за да пие кафе и да проведе няколко телефонни разговора. Забавянето му бе следено трепетно от електронни сайтове и внесе допълнителен съспенс в ситуацията. “Прегърнахме се, утре сме с пълна енергия да вървим по това, което е начертано. Имаме и хронограма, цели, които сме поставили на 31-и в неделя” - така той отвърна на въпрос как точно е минала срещата с Борисов.  Цветанов разказа, че е ограничил възможността да излизат политически декларации в негова подкрепа и е спрял колегите си да го посрещнат на летището. Народното събрание. Избрал съм да съм част от каузата на ГЕРБ”, обяви Цветанов точно 4 часа след приземяването си в София. През живота си не съм правил нещо, от което да се срамувам, винаги съм действал според закона и съобразявайки се с обществения интерес, продължи той. Но се оттегля не защото има нещо незаконно в сделката с апартамента му, а защото не желае спекулации, че се държи за депута тския мандат. Представяте ли си как щях сега да се изправя пред вас, без да съм последвал примера на колегите Николай Нанков, Валентин Радев и Ивайло Московски (след катастрофата край Своге) и Цецка Цачева и зам.-министрите (покрай апартаментите на власта сега), обърна се Цветанов към репортерите. Винаги съм се ръководил от семейните ценности, а в едно семейство, ако има развод, страдат децата, мотивира още Цветанов решението си. С премиера сме екип, повтори той. Никога не съм правил нещо, което да не кореспондира с волята на лидера ни. Както и с тази на съпругата ми, допълни той. Ако вземаш мъдри решения, градиш мостове, ако е решение под въздействието на емоции - правиш дупки и езера, обобщи ситуацията зам.-шефът на ГЕРБ. Натиск върху мен не е имало. Винаги вземам решенията си, ръководен от каузата ГЕРБ и това, което може да ограничи спекулациите, каза още той. Имам чуваемост за мненията, отхвърли за пореден път тезата, че му е оказан натиск от Борисов. С премиера вече взели решение кой да оглави парламентарната група, но Цветанов не го съобщи. Не трябва да се говори Това е кауза за мен и за лидера ни, за всички членове и симпатизанти, категоричен бе Цветанов. Убеден съм, че сега ще бъдем много по-консолидирани, допълни той и призова: “Нека покажем, че ГЕРБ е сила!”. Напомни, че с подкрепата си на евровота избирателите ще дадат и силна подкрепа на правителството за завършване на мандата. Според него оставката му няма да разклати парламентарната група. Но има отговор защо е атакуван: “Аз съм политическото лице, което трябваше да бъде ударено точно преди изборите от този сценарий”. Нали знаете, ветровете брулят високите върхове, вметна той по-късно по време на изявлението си, продължило час. и партията ми, призна Цветанов.  Разказа подробно за сигнала, който получил два дни преди въпросната сделка за замяна и доплащане с “Артекс”. Имаше спекулации, че “заплашвайки” с този сигнал строителната компания, е получил ниски цени от нея. Извади и прочете писмото с искане за проверка на небостъргача на “Артекс” в кв. “Лозенец” - адресирано е и до премиера, президената, главния прокурор, шефката на НС, омбудсмана, столичния кмет. Като председател на вътрешната комисия и на ПГ съм спазил закона и съм го препратил до компетентен орган, обясни Цветанов. Всички специалисти са категорични, че промените в Закона за устройство на територията нямат отношение към тази сграда, отвърли Цветанов и обвиненията за лобистка поправка. Бях жертва на обществени настроения, създадени с неверни информации, заяви Цветанов. Уважавам съдебната система и не е хубаво да бъдат задавани въпроси за оставки, отвърна на въпрос дали след него и шефът на ВКС Лозан Панов трябва да подаде оставка, след като съпругата му е купила евтин апартамент на името на фирмата си. Върна се и към решението той да поеме лидерството на ГЕРБ през 2006 г., когато законовите ограничения не позволяват на Борисов да направи това. Както и към решението да напусне МВР, когато Борисов го моли през 2009 г. да тръгнат на избори. Оттогава насам ГЕРБ е получавала на всички избори над 1,1 млн. гласа, припомни Цветанов. Той успокои, че след напускането му няма да има проблеми с кворума. Тук работата е изключително сложна, но винаги сме вземали важните решения. Искам да благодаря на всички председатели на парламентарни групи, каза Цветанов. Освен на коалиционните партньори благодари и на “Воля”, и на ДПС, защото “приеха да защитават своите принципи и са тук в българския парламент” - мястото, където може да се прави реалната политика. Уважаваме и избирателите на БСП, допълни Цветанов, но я укори, че вместо да е в Народното събрание, създава отвън фалшиви новини.  С премиера Борисов имаме изключително прагматични и много искрени и истински отношения. Ние си говорим с него и искам да му благодаря, защото ни дава възможността да си говорим като равен с равен, когато обсъждаме важни теми. Натиск не е имало. И никога не съм позволявал да има натиск. Винаги взимам решенията си, воден от общите интереси на каузата ГЕРБ.  На 53 г. съм. Премиерът Борисов да е жив и здрав, тази година става на 60. Смятате ли, че 53-годишен мъж и 60-годишен мъж ще се държат като тийнейджъри. Ние сме с достатъчно богат житейски опит. Имам уникалната способност да работя с хората и да имам съответната чуваемост.  Винаги, по всяко време, откакто се занимавам с политика, и винаги, когато съм вземал собствените си решения, съм споделял с най-близките си хора. И това, което съм направил и днес, е да го споделя с премиера Борисов. Само да кажа, че през всичките тези години от 2001 г., когато сме работили - той като главен секретар, аз като оперативен помощник в МВР, сме се ръководили само от закона и сме градили доверие един към друг.  Чух едва ли не, че има скандали. Че Цветанов търси другите, за да може да има кръв и война. Само да ви кажа, преди да се занимавам с политика, бях достатъчно взискателен към всичко това, което се е случило, преди ГЕРБ да бъде създадена. Не исках това, което се случваше в СДС, да се случва при нас. Без Цветанов определено в парламента ще се работи много по-трудно, ако въобще парламентът работи, коментира лидерът на НФСБ Валери Симеонов. Определи ролята му като “изключително важна, значима и незаменима, като един посредник между различните групи, крайни полюси в различни законопроекти или решения”. Той е човек, който виждам, че с всяка година се усъвършенства в ролята си на политически посредник и обединител, коментира още бившият вицепремиер и съпредседателят на партньорите патриоти. Според него Цветанов трудно ще бъде заменен. Става въпрос за утвърдена схема в България за източване на ДДС, за укриване на ДДС и на данъци, тази схема е масово използвана от строителните фирми и тя е известна на НАП, коментира Симеонов самите сделки с апартаментите на властта. Иначе оставката е морален акт, работа на ГЕРБ е да си решава кадровите въпроси, добави лидерът на НФСБ. до късно снощи и не коментира хода на Цветанов. В самата партия ГЕРБ, вчера официално също не се говореше по темата. Всички бяха притаили дъх, изчаквайки да чуят лично думите на Цветанов. Първоначалните намерения на много съпартийци да организират кампания в защита на лидера на групата са били парирани от самия него. Останаха неофициалните им коментари, че партията трябва да спре да жертва хората си. Иначе местните структури били готови на декларации, някои искали да идват в София и да го подкрепят лично. Очакваното през целия ден свикване на Изпълнителната комисия не се състоя. Вероятно днес лидерът Бойко Борисов ще свика първите хора в ГЕРБ, за да поговорят за ситуацията. Преди това в партийната централа очакват пратениците на СДС, за да договорят финално общата евролиста. На срещата със синия лидер Румен Христов рано сутринта Борисов няма да присътва. Иначе вчера сутринта почти всички депутати (без бойкотиращите от БСП) се явиха рано в първия работен ден от пленарната седмица и кворум се събра от раз. Из кулоарите пък тръгна мълва, че изборът на новия правосъден министър на мястото на Цецка Цачева ще бъде консултиран с лидера на “Воля” Веселин Марешки. Така парламентарната му група ще бъде мотивирана, включително с лична отговорност за важен управленски пост, да няма проблеми с кворума или по важнви гласувания. Преди две седмици Марешки обяви, че и те напускали, но след последвал разговор с Цветан Цветанов лидерът на “Воля” декларира, че партията остава да работи в Народното събрание. на ГЕРБ. Някои залагат и на бившия председател на парламента Димитър Главчев заради опита му начело на НС, но като “желязна лейди” в партията и член на ръководството се очаква изборът да е Стоянова. чийто председател до момента е Цветанов. Самият Радев подаде оставката си като вътрешен министър заради зверската катастрофа с автобуса край Своге, отнела живота на 19 души. Тогава оставки хвърлиха още двама ресорни министри - транспортният Ивайло Московски и регионалният Николай Нанков. А запитан кой ще заеме зам.-шефското му място в Европол, самият Цветанов обясни, че няма автоматично да се заеме от българин.  27-годишен треньор по мотокрос е следващият в листата на ГЕРБ от Велико Търново, който трябва да заеме депутатското място на Цветан Цветанов. В момента Георги Недев е най-младият общински съветник и шеф на Младежи ГЕРБ в града. Едва на 24 г. попадна в депутатската листа и се превърна във феномена 11/11 - има 2861 преференции, с близо 200 повече от самия Цветанов. “Вече нямам амбиции да влизам където и да е. Аз се пренасочих, работя в частния бизнес”, обясни Недев. Има рекламна агенция. Още не е говорил с ръководството на ГЕРБ и не е взел решение. Завършил е “Педагогика на физическото възпитание” във ВТУ, през 2014 г. прави собствен мотоклуб. Кандидат е за шеф на Федерацията по мотоциклетизъм.", "date": "2019.03.27", "title": "Цветанов: Каузата ми е ГЕРБ, оставам верен на нея и на премиера (Обзор)"}
{"url": "https://www.24chasa.bg/novini/article/7369105", "text": "След продължило близо 6 часа заседание, районният съд в Благоевград остави за постоянно в ареста дознателката Розалина Кьосева. Решението на съдия Владимир Пензов бе взето преди минути. Адвокатът на арестуваната ще обжалва решението пред окръжен съд. При закрити врата бе гледано делото за мярка за неотклонение на Кьосева, обвинена в опасни връзки със затворник. Тя бе арестувана в понеделник при акция на \"Вътрешна сигурност\" под ръководството на Районна прокуратура. 28-годишната жена получи 4 обвинения за изнасяне на служебна информация, укриване на издирван бандит, документно престъпление и престъпление срещу правосъдието. Всички те са заради връзката й с лежащия в затвора в Бобов дол за разпространение на наркотици Владимир Божков. Разследващата полицайка бе доведена в съда под конвой, а делото бе закрито заради използвани при разследването СРС. Бащата на разследващата полицайка Георги Кьосев, който е шеф на сектор \"Охранителна полиция\" бе дошъл в залата, за да подкрепи морално дъщеря си. \"Надявам се на справедливо решение\", каза пред залата бащата, който бе видимо разстроен и едва сдържаше сълзите си. Той е излязъл в отпуск докато срещу него тече дисциплинарна проверка, за да се установи дали е имал нещо общо с това, което е правила дъщеря му.", "date": "2019.03.27", "title": "След 6 часа съдът реши: Обвинената дознателка остава в ареста"}
{"url": "https://www.24chasa.bg/novini/article/7368920", "text": "Двама от нападателите на надзирателя Янко Янев, който почина след зверски побой с метални тръби на 30 декември 2016 г. в столичния кв. “Разсадника”, са изчезнали и МВР ги издирва от 1 г., но безуспешно. Това стана ясно в спецсъда по време на дело срещу банда за дрога и побои. Лидер на групата е Стефан Гевгелийски. Според прокуратурата той е “поръчал” Янев след конфликт в затвора, предизвикан от оплакване на друг лишен от свобода. Един от обвинените за смъртоносния побой - Георги Коев, бе доведен в съда с още 9 подсъдими по наркоделото. В неизвестност са 34-годишният Георги Стефанов и 36-годишният Симеон Христов, които били сред най-близките на Гевгелийски. За двамата има издадена европейска заповед за арест. По оперативни данни на полицията те са напуснали страната веднага след убийството на Янко Янев. Според прокуратурата Янев е убит за отмъщение. На 26 декември 2016 г. той се прибрал от работа. Видял се с баща си Божко и към 17,35 ч решил да слезе до колата на паркинга. Биячите дебнели отвън, били с маски. Нападнали Янков в момента, в който той отворил вратата на опела на баща си, за да вземе нещо и почнали да го млатят. Надзирателят опитал да се противопостави, но след секунди се свлякъл на земята. “Изпаднал е в безсъзнание, но тримата са продължили да го удрят по главата и тялото с намерение да го умъртвят\", каза спецпрокурорът Радослав Радев. 4 дни по-късно надзирателят починал в “Пирогов” без да дойде в съзнание. “Убийството е предварително планирано и е извършено с особена жестокост. Смъртта на Янев е била неизбежна. Имал е счупване на черепа до дясната слепоочна кост, разкъсвания по главата и други наранявания”, обясни Радев. “Разбирам в какво съм обвинен. Не се признавам за виновен, ще дам обяснения по-късно”, каза Гевгелийски. Това заявиха един след други почти всички подсъдими. Един от тъх пък искрено се учуди, че не си е чул името. Според прокуратурата Гевгелийски е ръководел група, разпространявала наркотици от юни 2015 до май 2017 г. Сред подсъдимите е и Иван Йосифов, син на издирвания Йоско Костинбродския. Малкия Йоско и Гевгелийски са подсъдими и по друго дело за подготовка към убийство на 2-ма спецпрокурори и 2-ма полицаи. Шест свидетели с тайна самоличност са свидетествали срещу наркобандата. Двама от тях вчера бяха доведени с охрана в спецсъда. Заради разпита им делото продължи при закрити врата.", "date": "2019.03.27", "title": "Изчезнаха двама, издирвани за бой до смърт на надзирател"}
{"url": "https://www.24chasa.bg/novini/article/7369083", "text": "До 2023 г. всеки ще трябва сам да изчислява по коя формула да се пресмята индивидуалният коефициент за пенсия, за да получи по-висока сума. Изборът е записан в поправка в Кодекса за социално осигуряване, която предлагат депутатите от ГЕРБ Светлана Ангелова, Менда Стоянова и др. Предлаганите текстове предвиждат в старата формула освен трите години между 1997 и 1999 г. да влизат и трите “златни” отпреди 1997 г. Промяната идва седмица след заръката на премиера Бойко Борисов да няма ощетени пенсионери. “Дава се право на пенсионерите едновременно с подаване на заявления за отпускане на пенсии да изберат пенсията им да бъде изчислена по стария ред, действал до края на 2018 г. Ако те изберат това, ще трябва да представят съответно документи за трите последователни години преди 1997 г.”, обясни след заседанието на правителството социалният министър Бисер Петков. Хората, които вече са подали заявление за пенсия или такава им е отпусната след 31 декември 2018 г., ще имат 6 месеца, за да поискат еднократно преизчисление. В тези случаи новият размер се отпуска от същата начална дата. Ако промените бъдат приети от депутатите, от НОИ ще качат и стария калкулатор на страницата си, за да може всеки да пресмята. Но и ще трябва да прибегнат до пенсионни консултации, които са платени, обясниха експерти. НОИ да изчислява пенсиите и по двете методики и да предложи по-високата на бъдещите пенсионери. Така хората ще бъдат улеснени в избора им. Пенсионерите обаче сами ще посочват трите най-добри години преди 1997 г. Това предложение направи вчера депутатът шефът на социалната комисия в парламента и бивш министър Хасан Адемов. Само през тази година се очаква да се пенсионират около 70 хил. души. Без да подценявам възможностите им, не всички ще могат да използват двата калкулатора, предупреди д-р Адемов. Това е експертна дискусия, но важното е с предложения проект нито един пенсионер да не получи по-малък размер на пенсията, подчерта той. Така хората ще избират трите най-добри години преди 1997 г. и да подадат документи, а от НОИ да пресметнат коя формула е по-изгодна. Добро предложение, което трябва да бъде обсъдено с Националния осигурителен институт - така отвърна депутатката от ГЕРБ и един от вносителите на промените в КСО - Светлана Ангелова. “Няма да допуснем нито един човек да бъде ощетен. Целта на промените е по-голяма защита на осигурителните права”, увери тя. И обясни, че до 1 януари 2023 г. се очаква да намалее значително делът на хората, за които старата формула е по-изгодна. Според предварителната оценка на вносителите през 2019 г. а всяка следваща година ще намаляват. От 1 януари 2023 г. ще важат само новите правила - ще се пресмята само осигурителният доход на кандидата за пенсия, натрупан след 1 януари 2000 г., а индивидуалният коефициент, който определя каква ще е пенсията на човек, е ограничен до съотношението между максималния и средния осигурителен доход за месеците, от които се изчислява тя. Тежестта на стажа пък се заковава на 1,2. Тази промяна облекчава значително процеса по отпускане на пенсиите както за лицата, на които няма да е необходимо да се снабдяват с удостоверения за осигурителен доход, така и за осигурителната институция, която ще използва наличната информация в регистъра, обясняват вносителите. Това щяло да ограничи и злоупотребите с документи, за които народните представители са били информирани.", "date": "2019.03.27", "title": "До 2023 г. всеки трябва да смята сам каква пенсия ще получи (Обзор)"}
{"url": "https://www.24chasa.bg/novini/article/7368554", "text": "\"Не мисля, че има хаос за пенсиите\". Това заяви в студиото на \"Още от деня\" по   социалният министър Бисер Петков. Той обясни какви са промените във формулата за изчисляване на пенсиите за бъдещите пенсионери. \"Бъдещите пенсионери и особено тези, на които предстои пенсиониране през 2019 г., трябва да знаят, че от 1 януари тази година са в сила промени, съгласно които формулата за изчисляване на пенсиите е по нов начин, като се взема периода от 2000 г. до годината на пенсиониране\", каза още Петков. Министърът заяви, че днес в НС е внесен законопроект и предстои обсъждане по предложените промени. \"Ние внесохме законопроект в НС, според който при заявяване за пенсия, бъдещите пенсионери да имат право да поискат пенсията да бъде изчислена по стария ред, действал до 2018 г. - тоест при тях ще може да участва коефициент с три избрани години от последните 15 преди 1997 г.\", заяви социалният министър. \"Новите пенсии ще растат\", категоричен е министърът. Бисер Петков коментира и противоречията относно новия Закон за хора с увреждания и правилникът, който трябва да влезе в сила от 1 април. \"Социалните партньори не харесаха Закона за хората с увреждания, а правилникът няма как да излезе извън неговата рамка. Ние се съобразихме с критиката на работодателите за предоставяне на данни за преизчисляване на квотите. Съобразихме се с възражението на синдикатите, че се дописва законът, така че има чуваемост. Правилникът днес беше гласуван и приет от МС, и предстои да се прилага от 1 април. Ако говорим за политическа криза, мисля че тя е овладяна, нямам притеснения за работата на кабинета\", каза в заключение министър Петков по повод трусовете в най-голямата управляваща партия през последните дни.", "date": "2019.03.27", "title": "Бисер Петков: Новите пенсии ще растат"}
{"url": "https://www.24chasa.bg/novini/article/7368910", "text": "От години в България има криминална индустрия за създаване на осигурителни права от всякакъв вид. „За болничните мисля, че няма никакво съмнение, за майчинските е ясно, същата работа е и с пенсиите. Докато майчинските и болничните са нещо, което минава и заминава за относително кратък период, пенсията е нещо, което е за дълго време и тази индустрия се цели и работи именно там. Това каза в предаването „Лице в лице” Димитър Манолов, президент на КТ „Подкрепа” и зам.-председател на Надзорния съвет на НОИ. Той каза, че периодът между 1997 и 2000 г. – е бил най-големият ужас за всички българи.  „Тогава всички имахме най-ниски доходи – кои са хората, които тогава са се осигурявали върху някакви чудовищни доходи, сравнено с това, което е станало след това и с това, което става сега. Тези които могат да докажат с документ”. По думите му обаче истинността на всички тези документи е изключително спорна. „Идеята за премахването на този период, в който истинността е твърде спорна, е изключително вярна и правилна. За съжаление, тя има някакъв принос към правата на хората, които сега се пенсионират. Това, за което се говори, касае определянето на индивидуалния коефициент за пенсиониране, а във формулата, по която се определя пенсията, участват и доста други фактори – осигурителният доход основно, приносът на всяка година осигурителен стаж. Тоест индивидуалният коефициент не е нещо, което може непременно да обърне пенсията. Затова влиянието върху бъдещия размер на пенсията, както нееднократно се каза, но никой вече не желае да слуша, защото е хвърлена бомбата, би бил между 3% и 5%. При една пенсия около 400 лв., ще стане дума за 10 – 12 лв. Разбира се, 10 - 12 лв. са си 10 - 12 лв.\".", "date": "2019.03.27", "title": "Димитър Манолов: Истинноста на документите между 1997 и 2000 г. е спорна"}
{"url": "https://www.24chasa.bg/novini/article/7368917", "text": "Бебе, родено в Прищина, бе наречено НАТО, съобщава информационният сайт Б92. Момченцето от албанска националност се появило на бял свят с тегло 5,7 килограма, но това, което привлече вниманието на медиите, бе неговото име, информира БТА. Детето се родило на 24 март, на 20-годишнината от началото на операцията на НАТО срещу тогавашна Югославия, която сложи край на кървавия конфликт в Косово. Косовските албанци възприемат тази операция като \"начало на освобождението на Косово\".", "date": "2019.03.27", "title": "Кръстиха бебе НАТО, родило се в Прищина на 20-годишнината от края на конфликта в Косово"}
{"url": "https://www.24chasa.bg/novini/article/7368815", "text": "С музика, голяма торта и много гости магазин МЕТРО София Младост отбеляза своята 20 годишнина, а Жан Котан, директор Продажби на МЕТРО България, арх. Румен Русев, кмет на община Младост и Чавдар Жеков, управител на софийския магазин откриха празника и приветстваха клиенти и партньори. „За 20 години, най-големият търговец на едро в България, превърна непознати преди търговски практики в обикновено ежедневие като промоционална поща, офертите с търговски отстъпки, клиентските карти, баркодът върху опаковката, защитата на клиентските права.“, каза Чавдар Жеков и прпомни, че днес под един покрив, над 400 000 професионални клиенти на компанията – хотелиери, ресторантьори и фирми, могат да намерят над 40 000 вида хранителни и нехранителни стоки, необходими за успеха на техния бизнес. Оперативният директор на компанията, Жан Котан, приветства гостите и обърна внимание, че този празник, е всъщност празник на клиентите на МЕТРО, без които компанията не би могла да има успех. Румен Русев, кмет на община Младост си припомни първите години на МЕТРО и се ангажира със сериозни инфраструктурни подобрения в района, който привлича все повече бизнес и непрестанно се развива. Артистична фолклорна програма добави настроение за празника. Ретро изложба с първите публикации от старта на МЕТРО от 1999 г. привлякоха вниманието на гостите. Клиентите на МЕТРО можаха да закупят и специалната книга „Съвременна българска кухня – 20 български топ готвачи“, която представя биографии и рецепти на едни от най-добрите български професионални готвачи, партньори на МЕТРО. Специални промоции очакват гостите на магазините на МЕТРО в Младост и Люлин до 29 март включително телевизори на атрактивни цени, млечни продукти, зехтин, шоколадови изделия, плодове и нехранителни стоки като багажни кутии за автомобили, куфари, офис столове и облекла. Повече информация за тях можете да откриете тук - ", "date": "2019.03.27", "title": "Магазин МЕТРО София Младост отбеляза 20-годишнината от отварянето си"}
{"url": "https://www.24chasa.bg/novini/article/7368943", "text": "Информациите, че ставките по суаповете за покупка на турски лири скачат, защото турските банки не отпускат лири на чуждестранните банки, не отговарят на истина. Това заяви днес председателят на Асоциацията на турските банки Хюсеин Айдън, цитиран от Ройтерс и БТА. Лихвата по спуаповете за покупка на турски лири за чуждестранните трейдъри скочи до над 13000 процента на годишна основа, сочат данни на терминала на Блумбърг. Пазарът на практика бе затворен заради действията на турските власти, които дават отпор на спекулативните атаки срещу турската валута, информира РБК. Достигането на такива рекордни равнища е резултат от действията на турските власти, които разпоредиха на местните банки да ограничат предоставянето на ликвидности в лири на чужденци. Така властите се надяват да удържат спада на курса на лирата. В резултат на това чуждестранните инвеститори на практика бяха лишени от възможността да купуват лири, за да правят с тях къси продажби. Когато пазарът действаше, спекулантите вземаха на заем лири, веднага ги продаваха, а след това, когато курсът спадне, ги изкупуваха при по-нисък курс и ги връщаха. Айдън посочи пред Ройтерс, че турските банки не са източник на ликвидности, а по-скоро се грижат за собственото си положение. Решенията на банките за ликвидностите се вземат въз основа на бизнес интереси и според международните закони и регулаторните правила.", "date": "2019.03.27", "title": "Шефът на асоциацията на турските банки: Не е вярно, че не отпускаме лири"}
{"url": "https://www.24chasa.bg/novini/article/7368480", "text": "Руските служби за сигурност задържаха най-малко 20 души в Крим за принадлежност към забранена ислямистка група, предаде Франс прес. Арестите бяха извършени след обиски на жилищата на заподозрените, информира БТА. Техни адвокати определиха операцията като една от най-големите срещу мюсюлманското малцинство, подложено на силен натиск от страна на руските власти след анексията на Кримския полуостров, на която повечето от местните татари се противопоставиха. Федералната служба за сигурност (ФСС) съобщи, че са арестувани \"20 членове и лидери\" на радикалното ислямистко движение Хизб ут Тахрир, искащо установяването на глобален халифат, в който да живеят всички мюсюлмани по света. Движението е забранено в Русия от 2003 г. Москва смята Хизб ут Тахрир за международна терористична организация. Групировката си поставя за цел отстраняването на неислямските правителства чрез насилие и разрушаване на институциите на светското общество, отбелязва ТАСС. При обиските са били открити и конфискувани значително количество пропагандни материали на Хизб ут Тахрир, както и комуникационни средства и носители на информация, използвани при воденето на незаконната им терористична дейност. ФСС съобщи в същото изявление, че задържаните са пропагандирали идеология, базираща се на тероризма, и групата се е опитвала да вербува членове сред кримските татари, предаде още Франс прес. Според адвокат Емил Курбединов след обиските, в които са участвали стотици полицаи и агенти на ФСС, са били арестувани общо 23 души. \"Това е една от най-големите акции за сплашване в Крим през последните пет години\", заяви Курбединов. Според него сред арестуваните има правозащитници, борещи се за правата на политическите затворници на полуострова. Според друг адвокат, Николай Полозов, са били обискирани най-малко 25 жилища. На адвокатите не е било позволено да присъстват на обиските. От анексията на Крим през 2014 г. местните татари бяха подложени на силен натиск от руските власти. Тяхното събрание беше забранено и определено като терористична организация, а телевизията им беше затворена, отбелязва Франс прес. Според Нариман Джелял, представител на общността на кримските татари, арестите днес са свързани с предстоящите президентски избори в Украйна, първият тур от които ще се състои в неделя.", "date": "2019.03.27", "title": "Арестуваха поне 20 руски татари от ислямистка групировка в Русия"}
{"url": "https://www.24chasa.bg/novini/article/7368497", "text": "Европейският съюз повтори твърденията си, че Русия потиска преобладаващо мюсюлманското татарско малцинство в Крим, след като десетки предполагаеми ислямисти бяха арестувани на анексирания от Украйна полуостров, предаде ДПА. Русия \"трябва да прекрати произволните обиски на частна собственост на кримски татари\", заяви на брифинг в Брюксел Мая Кочиянчич, говорителка на Европейската служба за външна дейност, предава БТА. Русия анексира Крим от съседна Украйна преди пет години в отговор на свалянето на проруски настроения украински президент Виктор Янукович. ЕС осъди анексията, определяйки я като незаконна, припомня ДПА. Руската Федерална служба за сигурност (ФСС), наследница на КГБ, обяви, че властите са задържали днес в Крим 20 предполагаеми терористи. Смята се, че те са част от ислямистката групировка Хизб ут Тахрир, която Русия е обявила за незаконна терористична организация. Целта й е да свали чрез насилие действащите власти, според изявлението на сайта на ФСС. Кочиянчич заяви, че е запозната със случая. Според нея правата на кримските татари са били сериозно накърнени, включително чрез преследването на представители на малцинството. Непропорционален спрямо дела им от населението брой кримски татари стават обект на полицейски акции и им се повдигат обвинения за тероризъм и екстремизъм при процедури, които не отговарят на стандартите за защита на човешките права, подчерта говорителката на европейската външнополитическа служба.", "date": "2019.03.27", "title": "ЕС обвини Русия в потискане на кримските татари"}
{"url": "https://www.24chasa.bg/novini/article/7368496", "text": "Конвой от военни машини, превозващ служители на турските сили за специални операции, е бил изпратен като подкрепление на сирийската граница, съобщава турската частна телевизия НТВ. С бронираната техника пътуват командоси от различни военни поделения. Конвоят, който се движи при мерки за сигурност, е стигнал до град Хасса в южния окръг Хатай, и продължава към пограничния град Къръкхан, предава БТА. Според информациите прехвърлянето на техниката и военнослужещите към границата е с цел да бъде осигурено подкрепление на наличните сили в района.", "date": "2019.03.27", "title": "Турски военен конвой пътува към границата със Сирия"}
{"url": "https://www.24chasa.bg/novini/article/7368553", "text": "Американският президент Доналд Тръмп каза днес, че руските военнослужещи трябва да напуснат Венецуела, предаде Ройтерс. Той отправи призива си няколко дни след като военен контингент на Русия пристигна в южноамериканската страна. \"Русия трябва да си ходи\", заяви пред репортери Тръмп на среща със съпругата на венецуелския опозиционен лидер Хуан Гуайдо. Попитан как може да стане това, американският президент отговори: \"Ще видим. Всички варианти са възможни.\" Тръмп и вицепрезидентът Майк Пенс се срещнаха в Белия дом с Фабиана Росалес, за да изразят подкрепа за нейния съпруг, който през януари се обяви за временен президент на Венецуела. Пенс определи пристигането на руски войски във Венецуела като \"ненужна провокация\" и призова Русия да спре да подкрепя венецуелския президент Николас Мадуро. \"САЩ разглеждат пристигането на руски военни самолети този уикенд като нежелана провокация\", каза американският вицепрезидент. \"Днес призоваваме Русия да спре всякаква подкрепа за режима на Мадуро и да застане до Гуайдо и до държавите в това полукълбо и по света, докато не бъде възстановена свободата\", заяви той. Росалес, която събира международна подкрепа за съпруга си и за отстраняването от власт на Мадуро, беше приветствана в Белия дом, където заедно с други видни венецуелски опозиционни фигури се срещна с Тръмп, Пенс и служители на американската администрация, съобщи Асошиейтед прес. Предвижда се също така тя да се срещне с конгресмени и да говори на конференция с посланика на Венецуела, признат от американското правителство. Тръмп заяви, че венецуелският народ преминава през \"неизмерими изпитания\" при управлението на Мадуро. Пенс нарече Росалес \"смела жена\" и каза, че САЩ твърдо подкрепят каузата на опозицията.", "date": "2019.03.27", "title": "Тръмп: Русия трябва да си ходи от Венецуела"}
{"url": "https://www.24chasa.bg/novini/article/7368552", "text": "Словенският външен министър Миро Церар заяви днес, че ще изпрати протестна нота на Хърватия заради инцидент в Пиранския залив, предаде агенция СТА. Церар каза, че кораб на хърватската полиция в неделя е навлязъл на 2,5 километра в словенски води. Министърът изтъкна, че това е ненужна ескалация на напрежението между двете страни, нарушение на международното и европейското право, както и нарушение на границите на Шенгенската зона от държава, която иска да стане част от нея. Хърватската полиция съобщи, че навлизането в словенски води се дължало на проблеми с навигацията на кораба. Церар обаче каза, че това е неприемливо като оправдание, предава БТА. \"Ако се приеме, то ще бъде обида за интелигентността и възможностите на хърватската полиция, която знае точно какво прави\", каза Церар, коментирайки съобщението на хърватската полиция. Словения и Хърватия се обърнаха към международен арбитраж за границата помежду им в Пиранския залив в Адриатическо море. През 2017 г. Арбитражният съд присъди по-голямата част от Пиранския залив на Словения, но Хърватия отказва да приеме решението, след като стана известно, че словенски представители са лобирали за присъда в тяхна полза.", "date": "2019.03.27", "title": "Напрежение в Словения: хърватски кораб навлязъл в нейни води"}
{"url": "https://www.24chasa.bg/novini/article/7368817", "text": "Британското правителство на премиерката Тереза Мей претърпя неуспех в опита си да спре ориентировъчните гласувания в парламента тази вечер по възможни алтернативи на договореното от нея споразумение за напускането на ЕС, предаде ДПА. Камарата на общините реши с 331 срещу 287 гласа да проведе по-късно днес т. нар. ориентировъчни гласувания, които нямат обвързваща сила, предава БТА. Правителството се обяви против тези гласувания с мотива, че те ще създадат \"обезпокоителен прецедент\". Андреа Ледсъм, лидерът на избираемата долна камара на британския парламент, призова депутатите да имат предвид, че всякакво споразумение за Брекзит \"трябва да бъде приложимо и да подлежи на преговори (с ЕС)\". Председателят на Камарата на общините Джон Бъркоу отново предупреди правителството, че не може да внася за гласуване предложения по споразумението си за Брекзит, освен ако те не съдържат някаква фундаментална промяна, предаде Ройтерс. Бъркоу каза, че е научил, че правителството обмисля да внесе отхвърленото на два пъти споразумение за Брекзит за ново гласуване в парламента в четвъртък или петък. \"Очаквам правителството да изпълни изискването за промени. Не бива да се стремят да заобикалят решението ми\", заяви Бъркоу в парламента. Миналата седмица председателят на долната камара на британския парламент обърка плановете на правителството за Брекзит, след като реши, че то не може да внася за гласуване предложения, ако по същество не се различават по нищо от предишните, припомня ДПА.", "date": "2019.03.27", "title": "Тереза Мей не успя да спре ориентировъчните гласувания за Брекзит"}
{"url": "https://www.24chasa.bg/novini/article/7368958", "text": "Активността на Северна Корея в оръжейната и ракетната сфера се разминава с обещанията й да се денуклеаризира, заяви днес командващият американските и съюзническите сили в Южна Корея, цитиран от Асошиейтед прес и Ройтерс. Генерал Робърт Ейбрамс говори пред комисията по въоръжените сили в Камарата на представителите в Конгреса на САЩ, информира БТА. Той посочи, че вижда \"малка или никаква промяна\" във военните възможности на Северна Корея и никакви съществени стъпки към денуклеаризация, независимо че САЩ преговарят за ядреното разоръжаване на страната. Американският генерал все пак отбеляза, че е окуражен от \"значителния спад на напрежението\" на Корейския полуостров през последната година. Същите изводи при изслушванията в комисията направи и Рендъл Шрайвър, помощник-министър на отбраната на САЩ за сигурността в Азиатско-Тихоокеанския регион. \"В ключовата сфера, която представлява интерес за нас, по въпроса за денуклеаризацията, ние не виждаме никакъв напредък, за който бихме могли да съобщим\", каза високопоставеният служител на Пентагона.", "date": "2019.03.27", "title": "Пентагонът: Не виждаме напредък към ядреното разоръжаване на Северна Корея"}
{"url": "https://www.24chasa.bg/novini/article/7368992", "text": "Строителното разрешително за сградата \"Златен век\", строена от \"Артекс\" в квартал \"Лозенец\", е напълно законно издадено. Това е показала проверка на ДНСК, за която дирекцията е уведомила писмено омбудсмана Мая Манолова по повод внесена до нея жалба. Редакцията на \"24 часа\" разполага с писмото на ДНСК, което е адресирано и до МРРБ и до самата \"Артекс\".  Проверката е извършена на 5 януари 2018 г. - на място и по документи. Строежът се извършва съгласно издадено разрешително от главния архитект през 2007 г. съгласно влезлия в сила ПУП на квартал \"Лозенец\". Посочените в разрешителното разстояния са идентични с тези на действащия ПУП (подробен устройствен план), посочват от дирекцията.  Въпреки измененията и допълненията на разрешителното за строеж и на инвестиционния проект, които са разрешени от главния архитект на София през 2017 г., новите параметри също отговарят на изискванията на закона, описва ДНСК.  При проверката не са установени нарушения по отношение на законосъобразността на издадените строителни книжа, пише в писмото, с което ДНСК уведомява омбудсмана, МРРБ и самата компания \"Артекс\".  ", "date": "2019.03.27", "title": "Проверка на ДНСК вече показа, че разрешителното за \"Златен век\" е законно"}
{"url": "https://www.24chasa.bg/novini/article/7368999", "text": "Семейството на шведския диджей Авичи ще почете първата годишнина от смъртта му, учредявайки фондация, която ще носи рожденото му име, съобщи Контактмюзик, цитиран от БТА. Диджей Авичи, роден Тим Берглинг, сложи край на живота си на 20 април 2018 г. на 28-годишна възраст, припомня изданието. Почитайки първата годишнина от кончината му, семейството ще учреди фондация \"Тим Берглинг\", която ще подпомага хора с психични заболявания и ще работи за превенция на самоубийствата. \"Тим искаше да промени нещата. Учредяването на фондация с неговото име е нашият начин да почетем паметта му и да продължим делото му\", се посочва в изявление, направено от семейството.", "date": "2019.03.27", "title": "Семейството на диджея Авичи почита 1 г. от смъртта му със създаване на фондация"}
{"url": "https://www.24chasa.bg/novini/article/7368995", "text": "Всички членове на екипажа на разбилия се днес казахстански военен хеликоптер са загинали, съобщи президентът Касим-Жомарт Токаев, цитиран от ТАСС. Той поднесе съболезнования на семействата на жертвите и обеща да им бъде оказана материална помощ, предава БТА. Хеликоптер Ми-8 на казахстанските въоръжени сили с 13 души на борда се е разбил днес в Кизилординска област, съобщи по-рано министерството на отбраната. Обстоятелствата около катастрофата се изясняват, като бе създадена разследваща комисия. Общо четири военни хеликоптера летели заедно от Актау към Шимкент \"в рамките на комплексна проверка и учение на спецподразделенията \"Алтин жебе\" по тъмно време и в сложни метеорологични условия\".", "date": "2019.03.27", "title": "Всички 13 военни на борда на разбилия се\nв Казахстан хеликоптер са загинали"}
{"url": "https://www.24chasa.bg/novini/article/7369007", "text": "Британската премиерка Тереза Мей се опитва да свика в петък ново гласуване на договореното от нея споразумение за излизането на страната от Европейския съюз, предаде Ройтерс, като се позова на депутат от управляващата Консервативна партия. Той уточни, че всичко ще зависи от председателя на Камарата на общините Джон Бъркоу, информира БТА. По-рано днес Бъркоу отново предупреди правителството, че не може да подложи сделката на Мей за Брекзит на ново гласуване, освен ако в нея не бъдат внесени съществени промени. Долната камара на британския парламент вече отхвърли споразумението с голямо мнозинство през януари и по-рано този месец. Министърът за Брекзит Стивън Баркли внесе днес предложение за провеждане на заседание на Камарата на общините в петък, предаде Асошиейтед прес. Агенцията определя това като най-ясния знак, че британското правителство планира трето гласуване на сделката на Мей. Долната камара на британския парламент може да заседава в петък, ако реши.", "date": "2019.03.27", "title": "Мей се опитва да прокара трети вот за сделката си за Брекзит в петък"}
{"url": "https://www.24chasa.bg/novini/article/7369016", "text": "Всички 28 страни членки на ЕС са против признаването на израелския суверенитет върху Голанските възвишения, предаде Асошиейтед прес, като се позова на европейската външнополитическа служба. Това е \"единодушната позиция\" на всички държави от съюза. Те не променят своето становище, което е в унисон с резолюции на ООН, където Голанските възвишения са определени като окупирана територия и се отхвърля превземането на територии със сила, се казва в комюникето на Европейската служба за външна дейност, информира БТА. В понеделник президентът на САЩ Доналд Тръмп обяви, че признава израелския суверенитет върху стратегически важното плато. Съединените щати са първата държава, направила това, отбелязва АП. Израел превзе Голанските възвишения от Сирия по време на Шестдневната война през юни 1967 г. и ги анексира през 1981 г.                                                                                                                                                                                                                                                                                                                       ", "date": "2019.03.27", "title": "ЕС отхвърли признаването на Голанските възвишения за израелска територия"}
{"url": "https://www.24chasa.bg/novini/article/7368489", "text": "По покана на Светия Престол на Ватикана, българският еврокомисар по цифровата икономика и общество Мария Габриел беше приета днес от Папа Франциск на специалната церемония \"бачиамано\" и разговаря с него по въпроси, свързани с новите технологии и отстояването на общочовешките ценности. Комисарят благодари на Светия Отец за силния му глас в защита на младите хора, на християнските ценности и поставянето на човека в центъра на всички действия, както и за отвореността му към новите технологии. \"В работата си се водя от принципа новите технологии да позволяват да утвърждаваме нашите човешки ценности и принципи, да ни помагат за по-голям достъп до култура и образование\", сподели с папата Мария Габриел. В тази връзка тя му поднесе символичен подарък – снимка на творбата на един от победителите в конкурса за компютърна рисунка \"България в Европа: минало, настояще, бъдеще\", който организира за българските ученици по повод 3 март. Творбата изобразява дядо Добри – възрастният човек, посветил се изцяло на духовния свят и православната вяра, който се превърна за българите в синоним на добродетел. Авторът е Виктория Дрънкарева – ученичка от Професионална гимназия по строителство, архитектура и геодезия \"Ангел Попов\" във Велико Търново. \"Смятам, че новите технологии трябва да ни служат за борба със социалното изключване и бедността, да ни позволяват да бъдем близо до нашите изконни човешки ценности, да позволяват на младите да изразяват своята креативност. Радвам се, че днес има млади хора, които осъзнават колко е важно да съхраним човечността и добротата\", сподели българският еврокомисар с Папа Франциск, който остана впечатлен от силата на посланието на подаръка. Мария Габриел сподели още, че образованието и културата са тези, които в днешния цифров свят могат да помогнат в борбата и с предизвикателства като фалшивите новини, а така също и да насърчат отстояването на етични принципи в развитието на изкуствения интелект. Папа Франциск също поднесе подарък на българския еврокомисар – медал с герба за 6-ата година от папството му, на обратната страна на който е изписано, че никой не е по-важен от мира и всичко може да бъде загубено с война.", "date": "2019.03.27", "title": "Мария Габриел се срещна с папата, подари му рисунка с Дядо Добри (Снимки, видео)"}
{"url": "https://www.24chasa.bg/novini/article/7368442", "text": "Говорителят на френското правителство Бенжамен Гриво осъди остро днес разпространена в социалните медии фалшива новина, че хора от ромската общност с бяла кола се опитват да отвличат деца, предаде ДПА. \"Новината\" станала причина за няколко спонтанни групови атаки срещу хора от ромската общност в парижките предградия вчера, предава БТА. Тези инциденти показват \"абсолютната необходимост от борба срещу фалшивите новини\", каза Гриво. Прокуратурата в парижкото предградие Бобини съобщи вчера, че 19 души, включително двама непълнолетни, са били арестувани за разпит по обвинения в нападения, палежи и събиране на въоръжени групи. В изявлението се посочва още, че в полицията наистина са постъпили данни за подозрителни личности и инциденти, но няма доказани случаи на отвличане или опити за отвличане. Гриво, който е приближен на президента Еманюел Макрон, предупреди, че \"слухове от този род, разпространявани много агресивно и по много организиран начин в социалните медии, водят до стигматизирането на цяла една общност\" и до насилие \"в най-лошите му форми\". Той подчерта необходимостта от законодателни промени в отговор на \"насилието, на което сме свидетели днес, както и на абсолютно неприемливото взимане на мушка на ромската общност\".", "date": "2019.03.27", "title": "Франция осъди \"фалшивите новини\" след групови атаки срещу ромската общност"}
{"url": "https://www.24chasa.bg/novini/article/7368467", "text": "Хеликоптер Ми-8 на казахстанските въоръжени сили с 13 души на борда се разби в Кизилординска област, предаде ТАСС, като се позова на министерството на отбраната. По предварителни данни от мястото на произшествието, има жертви. Броят и състоянието на потърпевшите се уточнява, се каза в съобщението. Хеликоптерът при неизвестни обстоятелства, които в момента се уточняват, паднал и напълно изгорял, предава БТА. Той е летял в звено от четири бойни машини от Актау към Шимкент \"в рамките на комплексна проверка и учение на спецподразделенията \"Алтън жебе\" по тъмно време и в сложни метеорологични условия\". Отбелязва се, че два от 4-те хеликоптера са кацнали и се намират в град Кизилорда, а третият се е върнал на мястото на катастрофата. Със заповед на министъра на отбраната генерал Нурлан Ермекбаев е сформирана комисия \"за разследване на причините и обстоятелствата на авиопроизшествието\".", "date": "2019.03.27", "title": "Военен хеликоптер с 13 на борда се разби \nв Казахстан"}
{"url": "https://www.24chasa.bg/novini/article/7368361", "text": "Нюйоркско предградие забрани на децата, които не са ваксинирани против морбили (дребна шарка), да посещават обществени места като училища и търговски центрове, предаде Ройтерс, цитирана от БТА. Окръг Рокланд, който се бори с най-сериозното разпространение на морбили в щата Ню Йорк от десетилетия, обяви извънредно положение и каза, че забраната ще остане в сила 30 дни или докато не бъдат ваксинирани децата. Забраната беше наложена след значителното разпространение на морбили в щатите Калифорния, Илинойс, Тексас и Вашингтон. В Рокланд са потвърдени 153 случая на морбили, главно сред деца, които не са ваксинирани. Забраната не се отнася за места на открито като игрища и детски площадки. От нея са изключени хора, които не могат да бъдат ваксинирани по медицински причини. Значителното разпространение на морбили започнало, след като човек, пътувал до Израел, се завърнал в населен предимно с ултраортодоксални евреи район в Рокленд. В нюйоркските квартали Бруклин и Куинс от октомври са потвърдени най-малко 181 случая на морбили, главно сред ортодоксални евреи, показват данни на здравните власти в града. Значителното разпространение на морбили в щатите Ню Йорк и Вашингтон започнало, след като хора от САЩ се заразили с болестта при пътувания в чужбина и я пренесли на места, където ваксинирането било на твърде ниско ниво според американските здравни стандарти. Болестта се разпространява предимно сред деца в училищна възраст, чиито родители са отказали да ги ваксинират по философски или религиозни съображения, или поради опасения, че ваксината може да причини аутизъм, заявиха властите. Научни изследвания показват, че няма връзка между ваксините и аутизма.", "date": "2019.03.27", "title": "Заради морбили: Забраниха на деца без ваксини да посещават обществени места в окръг в Ню Йорк"}
{"url": "https://www.24chasa.bg/novini/article/7368011", "text": "Въпреки че гласуването на противоречивия пакет „Мобилност 1” беше отложено от Европейския парламент, в сряда сутринта политическите групи проведоха дебат по темата и направиха оценка на постигнатото, докато българските превозвачи протестираха пред сградата на парламента в Страсбург. В дебата участие взе и евродепутатът от ДПС Илхан Кючюк, който не пропусна да защити българската позиция и се обяви против безотговорното приемане на трите законопроекта, съобщиха от пресцентъра на Европейския парламент. „Добре е да има дебат по тази тема, защото той показва различните гледни точки и сложността на темата. Разглежданият пакет „Мобилност 1“ е в противоречие с основополагащите европейски ценности и идеята за единен пазар. По никакъв начин този подход към проблема не помага за изграждането на единния пазар, а точно обратното – подкопава го“, заяви Кючюк. Евродепутатът изрази подкрепа за международните шофьори и призова да не се унищожава бизнесът на милиони хора от сектора. Според него Европа няма нужда от противопоставяне на държавите от центъра и периферията, защото това отслабва самия съюз. „Разбира се, че международните шофьори заслужават добри условия на труд, защото професията е изключително тежка и отговорна. Но това не може да става чрез унищожаването на цял един бизнес, който се е развил на свободен пазарен принцип и който само в моята страна създава 17% от БВП и дава прехрана на близо 500 000 души. Европейският съюз не става по-силен чрез противопоставяне на държавите от периферията му с тези от центъра. Не това е и очакването на европейските граждани. Отхвърлянето на две от трите досиета в Комисията по транспорт и туризъм са ясен сигнал за липсата на консенсус по пакета в този му вид и ние не можем да си позволим безотговорното му приемане. Акт, който ще има разрушителен социално-икономически ефект върху милиони граждани, ангажирани в сектора“, завършва Кючюк. След като президентът Таяни върна пакета за разглеждане в ресорната комисия по транспорт и туризъм, според Кючюк, българските евродепутати трябва да направят всичко възможно пакетът да не влезе в пленарната зала през този мандат на ЕП. Те ще настояват следващият парламент да се заеме по-сериозно с въпроса за превозвачите и шофьорите.", "date": "2019.03.27", "title": "Илхан Кючюк: Пакет „Мобилност 1” противоречи на европейските ценности и единния пазар"}
{"url": "https://www.24chasa.bg/novini/article/7368235", "text": "Петима души се свързали със СДВР, след като са видели снимки, разпространени от полицията за крадените колелета, съобщи Марио Киричков от сектор кражби от СДВР. \"Велосипедите са били открити в гараж в центъра на София през декември. Собственикът му купувал и препродавал колелета. Смята се, че мъжът ги е взел от бандит, който в момента е в затвора с присъда за кражба на други такива превозни средства.\" Кадри с 8-те откраднати превозни средства бяха пуснати по-рано днес.", "date": "2019.03.27", "title": "Пет от пуснатите крадени велосипеди от МВР потърсени от собствениците си"}
{"url": "https://www.24chasa.bg/novini/article/7368239", "text": "Средновековна и добре запазена харта отпреди 819 години, когато Англия е управлявана от крал Джон, наричан Безземни, бе случайно открита в библиотека в графство Дърам, Северна Англия, предаде Ройтерс. Хартата датира от 26 март 1200 година и има кралски печат. Тя е издадена в Йорк и касае прехвърлянето на собствеността на две села в Дърам. Това е първата година от управлението на английския крал Джон и от тази година са запазени не повече от 12 харти. Документът е старателно изготвен и изписан с така наречения кралски ръкопис, вероятно от професионален писар, който може да е работил в кралската канцелария. Откритието е направено от лектора в Бристолския университет Бенджамин Пол, предаде БТА. \"Тя е като портал, като прозорец към миналото, който можем да докоснем\", обясни той. \"Средновековните харти са важни не само с правните актове, записани в тях, а и с информацията за обществото и политическата култура от епохата. Издаващата ги институция, както и бенефициентите и свидетелите дават представа за средновековния английски управляващ елит.\" Пол открива хартата по време на свое проучване в библиотеката на колежа \"Ашоу\". Крал Джон Безземни управлява Англия от 1199 до 1216 година. Той е известен най-вече с това, че през 1215 година подписва Магна харта - един от най-важните ръкописи в английската история. В Магна харта или както още е наричана \"Великата харта на свободите\" се описват граждански права и гражданите се защитават от произволната власт на краля. Наред с други права, Магна харта постановява правото на справедлив съдебен процес.", "date": "2019.03.27", "title": "Откриха средновековна харта от времето на крал Джон Безземни в Северна Англия"}
{"url": "https://www.24chasa.bg/novini/article/7368260", "text": "Коте, заклещило главата си в консервна кутия, нахълта в полицейски участък в кипърското градче Ороклини. Четирима полицаи му се притичват на помощ. С помощта на клещи служителите успели да извадят главата на котката. След това я пуснали на свобода. Спецакция е заснета и публикувана в профила на полицейския участък в \"Туитър\".  Видеото бързо се разпространи в социалните мрежи и привлече вниманието на защитниците на животни.", "date": "2019.03.27", "title": "Коте, заклещило главата си в консервна кутия, потърси помощ от полицията в Кипър (Видео)"}
{"url": "https://www.24chasa.bg/novini/article/7368259", "text": "Голям горски пожар избухна преди около два часа на границата между Северна Македония и България, в района на село Байково, община Ново село, предаде агенция МИА. Екипи от горското стопанство и от противопожарната служба в Струмица се опитват да потушат огъня, информира БТА. Засегната е около 3 хектара рядка дъбова гора и трева на частен терен. Поради непристъпността на терена гасенето на пожара върви трудно. Засега не е установено какво е предизвикало пожара.", "date": "2019.03.27", "title": "Голям горски пожар избухна на границата ни със Северна Македония"}
{"url": "https://www.24chasa.bg/novini/article/7368263", "text": "Днес, 27 март 2019 г., Районна прокуратура-Панагюрище внесе искане в съда за отстраняване от длъжност на Ст.Ч., кмет на Община Стрелча. Той е привлечен като обвиняем за това, че през 2016 г., като кмет на община Стрелча, е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване, изразяващо се в обстоятелството, че ако не подаде молба ще бъде освободен веднага от работа и злоупотребил с властта си като работодател – кмет на община Стрелча, като е наредил молбата да бъде входирана с входящ номер и без знанието и съгласието на служителя – престъпление по чл. 143 ал.1 от Наказателния кодекс. Спрямо Ст.Ч. е взета мярка за неотклонение „Гаранция“ в размер на 2 000 лева, която е внесена. Районна прокуратура-Панагюрище е внесла искането за отстраняване от длъжност на Ст.Ч., като кмет на Община Стрелча, на основание чл. 69 ал. 1 и ал. 2 от Наказателно-процесуалния кодекс, с оглед на обстоятелството за наличне на данни, че служебното му положение може да създаде пречки за обективно, всестранно и пълно изясняване на обстоятелствата по делото. Предстои Районен съд-Панагюрище да насрочи заседание по делото.", "date": "2019.03.27", "title": "Прокуратурата поиска отстраняването от длъжност на кмета на Стрелча"}
{"url": "https://www.24chasa.bg/novini/article/7368285", "text": "Промяната на статута на истанбулската \"Света София\", обявена от ЮНЕСКО за част от световното културно наследство, не може да бъде извършена без съгласието на базираната в Париж организация, съобщава гръцкият в. \"Катимерини\", позовавайки се на източници от ЮНЕСКО. \"Промяната на статута на \"Света София\" от музей в джамия ще бъде нещо като отговор на решението на американския президент Доналд Тръмп да признае Йерусалим за столица на Израел и суверенитета на тази държава над Голанските възвишения\", заяви днес Ердоган, припомня БТА. Ердоган спомена за възможността за промяна на статута на \"Света София\" и в телевизионно интервю в неделя, което предизвика остри реакции в Атина. \"Света София\" е построена през 6 век и е била главен храм на Константинополската патриаршия. След завладяването на Константинопол през 1453 г. църквата е превърната в джамия. По нареждане на основателя на съвременна Турция Мустафа Кемал Ататюрк \"Света София\" отваря врати като музей през 1935 г.", "date": "2019.03.27", "title": "\"Катимерини\": \"Света София\" не може да стане джамия без съгласието на ЮНЕСКО"}
{"url": "https://www.24chasa.bg/novini/article/7368362", "text": "Първото редовно заседание за 2019 г. на Съвета за координация в борбата с правонарушенията, засягащи финансовите интереси на Европейския съюз /Съвета АФКОС/, се състоя днес в Министерството на вътрешните работи /МВР/. Това съобщиха от МВР. То е било открито и ръководено от заместник-председателя на Съвета АФКОС - заместник-министър Милко Бернер. Участниците са приели доклада за дейността на Съвета АФКОС за 2018 г. и отчета за изпълнение на задачите, заложени в плана за действие за миналата година за изпълнение на Националната стратегия за превенция и борба с нередностите и измамите, засягащи финансовите интереси на Европейския съюз за периода 2014-2020 г. Представен е бил и \"Анализ на нередностите в областта на обществените поръчки, установени от ИА ОСЕС при извършените през 2018 г. одитни ангажименти за програми, финансирани от ЕС за програмен период 2014-2020\", а също и информация за проекта на Общ регламент за програмния период 2021-2027 г. във връзка с управлението и контрола на оперативните програми, в т.ч. съпоставка с настоящия програмен период. Решено е било да се актуализира състава, задачите и организацията на дейността на Постоянната работна група по нередностите, както и да се направи преглед и актуализация на Наредбата за определяне на процедурите за администриране на нередности по фондове, инструменти и програми, съфинансирани от Европейския съюз.", "date": "2019.03.27", "title": "Заседание за финансовите интереси на Европейския съюз се състоя в МВР"}
{"url": "https://www.24chasa.bg/novini/article/7368302", "text": "Гръцкото министерство на външните работи предприе днес \"твърд демарш\" пред Турция, след като хеликоптер, транспортиращ гръцкия премиер Алексис Ципрас над гръцки остров в Егейско море, бе обезпокоен от турски изтребители, предаде АФП, като се позовава на съобщение на гръцкото правителство. Премиерът вече осъди този този инцидент и министерството на външните работи предприе днес твърд демарш пред посланика на Турция в Гърция, уточни пред журналисти гръцкият правителствен говорител Димитрис Дзанакопулос, предава БТА. В понеделник, в деня на националния празник на Гърция, която чества началото на войната за независимост през 1821 г. срещу Османската империя, хеликоптер Шинук, транспортиращ Алексис Ципрас към остров Агатониси в югоизточната част на Егейско море, близо до западното крайбрежие на Турция, е бил обезпокоен от турски изтребители. Заради деня турските изтребители очевидно искаха да участват в нашия национален празник, каза с ирония Ципрас, цитиран в понеделник вечерта в съобщение. Те принудиха хеликоптера, в който бях, да се снижи и да прави маневри на малка височина, докато гръцки изтребители не прехванаха силите, нарушаващи нашето въздушно пространство, посочи Ципрас. На фона на споровете между двете съседни страни, съюзнички в НАТО, Атина редовно обвинява Анкара в нарушаване на въздушното й и морско пространство в района на Егейско море. Посланикът на Турция в Гърция Бурак Йозюгергин е бил повикан днес в гръцкото министерство на външните работи, според дипломатически източник. Гръцкото правителство обвини Турция, че \"разпалва\" напрежението между двете страни, като същевременно подчерта \"усилията на Атина за отдаване на приоритет на дипломатическия път\". През април 2018 г. пилот на гръцки изтребител загина, след като самолетът му се разби в Егейско море, връщайки се от мисия по прехващане на турски бойни самолети. През 1996 г. Гърция и Турция бяха на ръба на военен конфликт заради двойката ненаселени скалисти островчета Имия /на турски Кардак/ в югоизточната част на Егейско море, за които претендират и двете страни. Оттогава Атина и Анкара подобриха икономическите си и туристически отношения, но споровете им в Егейско море остават източник на напрежение, отбелязва АФП.", "date": "2019.03.27", "title": "Твърд демарш на Атина пред Анкара след инцидент с Ципрас в Егейско море"}
{"url": "https://www.24chasa.bg/novini/article/7368292", "text": "Вицепрезидентът Илияна Йотова ще открие осмото издание на Европейския форум за социално предприемачество. Това съобщиха от прессекретариата на президента. Откриването ще бъде утре, от 10.00 ч., пред Палата 11 на Международен панаир - Пловдив.                                                                                                                                                                                                                                                                                                                       ", "date": "2019.03.27", "title": "Йотова ще открие осмото издание на Европейския форум за социално предприемачество"}
{"url": "https://www.24chasa.bg/novini/article/7367642", "text": "Какво реши Цветан Цветанов след разговора си с премиера Бойко Борисов. Това ще обяви всеки момент в кулоарите на парламента.            ", "date": "2019.03.27", "title": "Какво реши Цветанов след срещата с Борисов (Снимки, видео)"}
{"url": "https://www.24chasa.bg/novini/article/7368298", "text": "Срещу дясната ръка на френския президент Еманюел Макрон, Алекси Колер, бе подадена нова жалба - този път при разследване на конфликт на интереси предвид длъжностите, заемани от него в държавната администрация, и семейните му връзки с италианско-швейцарската компания за морски транспорт Ем Ес Си (MSC), предаде Франс прес. Организацията за борба с корупцията \"Антикор\" подаде трета жалба до националната финансова прокуратура, която от една година води разследване срещу генералния секретар на Елисейския дворец по подозрения в конфликт на интереси, информира БТА. \"Президентът има пълно доверие в Алексис Колер\", заяви днес правителственият говорител Бенжамен Гриво след заседание на кабинета. \"Антикор\" упреква Колер, че в различни клетвени декларации е скрил близките си семейни връзки с фирмата и факта, че като държавен служител е участвал във вземането на решения, засягащи компания Ем Ес Си, управлявана от братовчеди на майка му - семейство Апонте. Две от тези декларации били изпратени през 2014 и 2016 г. до етичната комисия за държавните служби, когато висшият чиновник изразил желание да работи за корабната компания. След отказ през 2014 г., две години по-късно той най-сетне получил одобрение. Колер, който напуснал министерството на икономиката след Еманюел Макрон, станал тогава финансов директор на дъщерната фирма за круизна дейност на група MSC, а няколко месеца по-късно напуснал, за да работи в Елисейския дворец след избирането на Макрон през май 2017 г. През целия този период изобщо не се е споменавало за семейните връзки на Колер с корабната компания. През май 2018 г. националната финансова прокуратура започна следствие след разкрития на електронния вестник \"Медиапар\". Веднага след това \"Антикор\" внесе първа жалба срещу Колер - за незаконно участие, търговия с влияние и пасивна корупция, а през август същата година, след нови разкрития - втора жалба. Новата жалба бе подадена в момент, когато позициите на Колер са разклатени в резултат на друг шумен скандал - аферата \"Бенала\" - за бивш сътрудник на президента, разследван за насилие срещу участници в демонстрация. Колер е един от трима висши служители в президентството, чиито декларации под клетва пред Сената по делото \"Бенала\" се очаква да бъдат предадени в парижката прокуратура, която ще прецени дали да предприеме съдебни действия във връзка с \"пропуски и противоречия\" в показанията им.", "date": "2019.03.27", "title": "Нова жалба срещу \"дясната ръка\" на Макрон заради разследване на конфликт на интереси"}
{"url": "https://www.24chasa.bg/novini/article/7368329", "text": "Земетресение с магнитуд 4,3 по Рихтер е регистрирано в района на град Аджъпаям в окръг Денизли /Югозападна Турция/, предаде турският телевизионен канал НТВ, като се се позовава на съобщение на Дирекцията за управление при бедствия и извънредни ситуации. Земетресението е било на дълбочина 7 километра, информира БТА. Валията на Денизли Хасан Карахан обяви, че след земетресението ще бъдат отменени учебните занятия във всички училища в Аджъпаям в четвъртък и петък. На 20 март в района на Аджъпаям бе регистрирано земетресение с магнитуд 5,5 по Рихтер, което бе последвано от множество вторични трусове.", "date": "2019.03.27", "title": "Земетресение разтресе турския окръг Денизли"}
{"url": "https://www.24chasa.bg/novini/article/7368328", "text": "Мащабна акция на Икономическа полиция се провежда в момента в Пловдив. Служители на реда са струпани на всички големи стоянки на жълтите автомобили. Шофьорите им трябва да показват касови апарати, регистрации, бележки за платени данъци. В хайката участват служители от НАП и ДАИ. Според \"Трафикнюз\" е извършен обиск в офиса на една от таксиметровите компании в града и нейният шеф е бил отведен с белезници. От пресцентъра на областната дирекция на МВР заявиха, че подробности за акцията ще бъдат изнесени на по-късен етап, след като бъдат обобщени резултатите. ", "date": "2019.03.27", "title": "Мащабна акция на полицията в Пловдив, проверяват такситата"}
{"url": "https://www.24chasa.bg/novini/article/7368334", "text": "По заповед на министъра на туризма Николина Ангелкова няма да бъде сключен договор за отдаване под наем на морския плаж \"Липите\". Това съобщиха от пресцентъра на Министерството на туризма. Причината е, че въпреки очакванията да бъде осигурен пешеходен достъп до ивицата това няма възможност да се случи до откриването на този летен сезон. Според Закона за устройство на Черноморското крайбрежие безплатният пешеходен достъп е задължително условие, което трябва да бъде осигурено за туристите. Идеята за намиране на стопанин за морския плаж бе да се гарантира сигурност за туристите с водно спасяване и медицински пункт. Факт е, че на ивицата, вероятно заради отдалечеността й, предните години са регистрирани инциденти с плажуващи. Преди началото на процедурата експерти на министерството извършиха обстойна проверка, която доказа, че за ивицата няма екологична забрана за отдаването й. Основната задача по закон на Министерството на туризма е да осигури стопани за морските плажове. Считаме, че това е най-добрият начин на първо място да се гарантира безопасността на туристите, както и да се осигурят постъпления за държавния бюджет. Друг положителен ефект е, че плажовете се поддържат в добро състояние, което води до повишаване на качеството на предоставяните услуги и влияе положително на имиджа на българския туризъм.", "date": "2019.03.27", "title": "Няма да бъде сключен договор за стопанисване на плажа \"Липите\""}
{"url": "https://www.24chasa.bg/novini/article/7368282", "text": "Цветан Цветанов напуска парламента като депутат, шеф на групата на ГЕРБ и шеф на вътрешната комисия. Подавам оставката си, заяви самият той на извънреден брифинг в кулоарите на парламента. Той обяви решението си след среща с премиера и лидер на ГЕРБ Бойко Борисов. Двамата се видяха почти веднага след завръщането на Цветанов от САЩ. Винаги съм се ръководил от семейните ценности и в едно семейство, ако има развод, страдат децата, коментира Цветанов. Винаги съм изповядвал да сме екип. Ако взимаш решение под въздействието на емоции - правиш дупки и езера, допълни той. Да спрем със спекулациите. Няма драма от това, че ще напусна НС. Избрал съм да съм част от каузата на ГЕРБ. И няма да сложа личното и егото си, заяви Цветанов. Той обясни, че не иска спекулации, че седи в НС само и единствено да се държи за депутатския мандат и е взел решението обосновано и ясно. Смятате ли, че позицията и постовете имат значение за нас. Възприемам политическия проект ГЕРБ като кауза. И никога не съм правил нищо, което да не кореспондира с волята на лидера ни и тази на съпругата ми, обясни Цветанов. С премиера имаме много прагматични и искрени разговори, говорим като равен с равен по важни теми. Натиск върху мен не е имало. Винаги взимам решенията си, ръководен от каузата ГЕРБ и това, което може да ограничи спекулациите, допълни Цветанов. Смятате ли, че 60-годишен мъж и 53-годишен мъж ще се държат като тийнеджъри и ще се оставят да ги разбиват. Имам чуваемост за мненията, коментира той на въпрос дали е имало натиск върху него за оставка. Не трябва да се говори в никакъв случай, че има и минимално разделение в ГЕРБ. Това е кауза за мен и за лидера ни, за всички членове и симпатизанти, категоричен бе Цветанов. Аз съм политическото лице, което трябваше да бъде ударено точно преди изборите от този сценарий, коментира Цветанов. Болно ми е от всичко, което се изля към мен и партията ми. Но ветровете брулят големите върхове, допълни той. Благодаря на тези, които се постараха да бъдат обективни. И на тези, които създадоха внушенията за манипулации. Чух много неща за себе си и за прегрешенията ми, каза Цветанов. Категорично заявявам, че във всичко, което съм правил, съм се ръководил от законността и да е в обществен интерес. Отношенията ми с някой винаги са минавали съгласно българското законодателство и спазвайки всички изисквания и правни норми, категоричен бе зам.-шефът на ГЕРБ. Горд съм с това, което съм правил и съм защитавал интересите на българските граждани, допълни той. По повод обвиненията, че се е опитал да прикрие проверката за небостъргача на \"Артекс\", Цветанов извади писмото на Инициативния комитет от \"Лозенец\", което е изпратил заедно с материалите. Трябваше да покажат цялото писмо и да се кажат всички адресати на това писмо, каза Цветанов и изброи президента, премиера, парламентарната шефка, главния прокурор, шефовете на всички групи в парламента, омбудсмана, столичния кмет и много други. Това е сигналът, който е внесен на 25.05.2018 г. И съгласно закона препратих сигнала до компетентен орган. Като председател на вътрешната комисия и като председател на ПГ съм спазил АПК и това, което съм направил, ме е задължил законът и съм го направил по съответния правен ред. Направил съм това, което се изисква по закон и ако това беше проверено, нямаше да изпаднем в заблуждение на гражданите, каза той. По повод обвиненията за лобизъм със сградата на \"Артекс\" чрез промените в ЗУТ, Цветанов обясни, че всички специалисти казват, че този закон няма никакво отношения към тази сграда. Когато се поднася невярна информация, се създава обществено настроение, което рефлектира върху лица и партии и в случая жертвата бях аз, каза той. Винаги, по всяко време, откакто се занимавам с политика, съм споделял решенията си с най-близките си хора. И днес го споделих с премиера Борисов. През всички години с него сме се ръководили само от закона и сме градили доверие един към друг. Важно житейско решение за мен бе да напусна МВР, когато той ме помоли 2009 г., за да тръгнем на избори. И в Столична община съм се ръководил само от закона. Трябваше да вземем важното решение с Борисов кой ще оглави ГЕРБ - поради законовите ограничения аз поех лидерството на ГЕРБ от декември 2006 г. и поех отговорността да създадем хоризонтален принцип на управление на партията. Явихме се на изборите, за да има видими резултати от управлението, да не се спират еврофондовете. През 2009 г. това, което направихме в Изпълнителната власт, беше благодарение на подкрепата на членовете ни. От тогава насам ГЕРБ е получавала на всички избори над 1,1 млн. гласа. Имаме вече решение с премиера, което ще предложим на парламентарната група за шеф, каза Цветанов, но отказа да го съобщи. А за зам.-шефското му място в Европол каза, че не означавало автоматично, че мястото му ще се заеме от българин. Чух едва ли не, че има скандали. Че Цветанов търси другите, за да може да има кръв и война. Само да ви кажа преди да се занимавам с политика бях достатъчно взискателен към всичко това, което се е случило преди ГЕРБ да бъде създадена. Не исках това, което се случваше в СДС да се случва при нас, каза той. Уважавам съдебната система и не е хубаво да бъдат задавани въпроси за оставки, отвърна Цветанов на въпрос дали след него и шефът на ВКС Лозан Панов трябва да подаде оставка заради информацията, че и неговата съпруга е закупила евтин апартамент. Той обаче подчерта, че уважава Панов и е сигурен, че той като съдия познава законите и сделката за апартамента му е била изповядана пред нотариус. Цветанов отхвърли твърдението и че след напускането му на парламента ще има проблеми с кворума. Според него всяка една от политическите партии се отнасяла сериозно към законодателния процес. Тук работата е изключително сложна, на моменти много трудна, но винаги сме вземали важните решения. Искам да благодаря на всички председатели на парламентарни групи и от парламентарното мнозинство, заяви Цветанов. И благодари на коалиционните си партньори от \"Обединени патриоти\" - Красимир Каракачанов, Волен Сидеров и Валери Симеонов. Благодаря на „Воля“ затова, че тяхната парламентарна група застана зад националните интереси, а не на политически ежди. Искам да благодаря и на ДПС, защото приеха да защитават своите принципи и са тук в българския парламент. Това е мястото, където може да се прави реалната политика. Това е мястото, което като представител на българските избиратели трябва да дойдеш - да защитаваш и да отстояваш, а не да даваш пресконференциите някъде другаде и да създаваш фалшиви новини, отсече Цветанов. Изборът на Елена Йончева за водач на листата на БСП по никакъв начин не е повлиял на избора на евродепутати в ГЕРБ, категоричен бе още той. И обясни, че кандидатите, които ГЕРБ ще излъчи, ще бъдат хора, чиито идеи се припокриват с тези в Европейската народна партия. Ще се подготвим много добре за европейските избори. Единствената партия, която може да защити като европейско семейство интересите и на България, това е ЕНП. Ние сме го доказали с нашите евродепутати, които работят и правят реални неща, допълни още Цветанов.", "date": "2019.03.27", "title": "Цветан Цветанов напуска парламента, остава зам.-шеф на ГЕРБ (Снимки, видео)"}
{"url": "https://www.24chasa.bg/novini/article/7367984", "text": "Млад шофьор е загинал при катастрофа в района на Разлог. Инцидентът е станал около 13.30 часа днес, съобщиха от ОД на МВР – Благоевград. 21-годишният младеж е пътувал в посока местността „Предел”. На десен завой обаче изгубил управление над управлявания от него автомобил. Вследствие на това возилото излязло встрани от пътното платно и се преобърнал. Водачът му е загинал на място.", "date": "2019.03.27", "title": "Млад шофьор загина при катастрофа край Разлог"}
{"url": "https://www.24chasa.bg/novini/article/7367892", "text": "По случай Международния ден на театъра председателят на НС на БСП Корнелия Нинова и водачът на листата на левицата за европейските избори Елена Йончева посетиха дома на зам.-председателя на НС на БСП и обичан български актьор проф. Стефан Данаилов. Те го поздравиха с празника и му пожелаха да продължава да вдъхновява и напътства младите таланти, съобщиха от пресцентъра на БСП. Гости в дома на Мастъра бяха и актьорите Аня Пенчева, Кирил Ефремов, Ненчо Илчев и Иван Панев, както и студенти на Стефан Данаилов. \"Поздравявам всички творци, отдали се на театралното изкуство. Желая им здраве и сили да развиват българската култура и духовността\", каза председателят на БСП Корнелия Нинова.", "date": "2019.03.27", "title": "Нинова и Йончева поздравиха Стефан Данаилов по случай Международния ден на театъра (Снимки)"}
{"url": "https://www.24chasa.bg/novini/article/7367997", "text": "Партията на френския президент Еманюел Макрон ще се опита да привлече \"Зелените\" в Европейския парламент в центристката коалиция, която се надява да изгради след европейските избори през май, каза кандидат от листата на Макрон, цитиран от Ройтерс. \"Ще се стремим към коалиционно споразумение и със сигурност ще предложим на европейските \"Зелени\" възможността да се включат в него\", каза пред радио \"Франс ентер\" Паскал Канфен, вторият по ред човек в листата на Макрон, предава БТА. Макрон се надява да сложи край на господството на консервативната Европейската народна партия (ЕНП) и Прогресивния алианс на социалистите и демократите в Европарламента, както направи с традиционните партии във Франция на изборите през 2017 г. Допитвания за намеренията на избирателите показват, че нито ЕНП, нито социалдемократите ще успеят за спечелят категорично мнозинство, а това може да постави центристите, които Макрон се надява да обедини, в позиция на решаващ фактор.", "date": "2019.03.27", "title": "Партията на Макрон се ориентира към \"Зелените\" за създаване на коалиция в Европарламента"}
{"url": "https://www.24chasa.bg/novini/article/7368004", "text": "Национален парк „Централен Балкан“ получи сертификат за обект на световното наследство на ЮНЕСКО. С него буковите гори в парка стават част от сериен европейски обект на световното наследство „Старите и първични букови гори на Карпатите и други региони в Европа“. Отличието беше връчено днес на официална церемония в МОСВ от заместник-министъра на околната среда и водите Красимир Живков на директора на Дирекция Национален парк „Централен Балкан“ Генчо Илиев в присъствието на Христо Георгиев, главен секретар на Националната комисия за България на ЮНЕСКО. Това съобщиха от пресцентъра на Министерството на околната среда и горите.  „Днес е изключително важен ден, не само за Националния парк „Централен Балкан“, но и за всички нас. България има уникална природа – буковите гори са пример за това и днес получаваме признание за добре свършена работа по съхраняването им в естествен вид през годините“, подчерта зам.-министър Живков при връчване на сертификата. За България сертификатът на Национален парк „Централен Балкан“ беше предоставен на МОСВ като отговорно ведомство по управлението на природните обекти на ЮНЕСКО, за да го връчи на Дирекцията на парка. България участва в серийния обект с най-представителните букови гори (близо 11 хил. хектара) в деветте резервата на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“. „Общо 30 хил. хектара са буковите гори в националния парк, които се опазват от създаването му през 1991 г. Предстои ни много работа по популяризиране на нашите вековни букови гори, включително и чрез привличане на туристи в региона на Централния Балкан с партньорите ни от местната власт“, изтъкна Генчо Илиев. С обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и в момента се намират в резервати – територии с най-строг режим на опазване. „Проектът за буковите гори е ценен като трансграничен. Трябва да работим именно по такива теми и то не само в рамките на Европа. Включването на нашите букови гори в списъка на ЮНЕСКО ни задължава да опазваме природното богатство на България“, каза Христо Георгиев. Обектът „Старите и първични букови гори на Карпатите и други региони в Европа“ е разширен с решение на Комитета за световно наследство на ЮНЕСКО през юли 2017 г. и включва 78 компонента. Те са разположени на територията на 12 европейски държави – Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. Серийният обект представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта са и големият брой участващи държави – прецедент в историята на Конвенцията за опазване на световното културно и природно наследство. Конвенцията за опазване на световното културно и природно наследство на ЮНЕСКО е най-ранният опит да се обединят в един документ концепциите за съхраняване на природата и за опазване на културните обекти. Конвенцията е приета от Генералната конференция на ЮНЕСКО на 16 ноември 1972 г. и досега е ратифицирана от 193 страни. В изключително престижния Списък на световното културно и природно наследство към Конвенцията са намерили място над 1092 от най-забележителните културни, природни и смесени културно-природни обекти в 167 страни от целия свят, чието опазване е грижа на световната общност. С включването на буковите гори в 9-те резервата на Национален парк „Централен Балкан“ българските природни обекти в Списъка на световното наследство на ЮНЕСКО вече са три. През 1983 г., две от най-емблематичните от гледна точка на биологично разнообразие и естетически характеристики природни територии в България, са били включени в Списъка, а именно – Национален парк „Пирин” и Природен резерват „Сребърна”.", "date": "2019.03.27", "title": "Приеха буковите гори на „Централен Балкан“ за обект на световното наследство на ЮНЕСКО"}
{"url": "https://www.24chasa.bg/novini/article/7368034", "text": "Има финансова връзка между австралиеца, който уби 50 души при безразборна стрелба в две джамии в новозеландския град Крайстчърч, и австрийското крайнодясно Движение за идентичност, заяви днес канцлерът Себастиан Курц, цитиран от Ройтерс. Ханс-Йорг Бахел, говорител на прокуратурата в Грац, каза, че лидерът на движение Мартин Зелнер е получил в началото на 2018 година 1500 евро от дарител със същото име като мъжа, обвинен за терористичните атаки в Крайстчърч. \"Можем вече да потвърдим, че е имало финансова подкрепа, а следователно и връзка между нападателя в Нова Зеландия и Движението за идентичност в Австрия\", каза Курц. Движението се бори за запазване на европейската идентичност, предава БТА. Зелнер пусна видео в ЮТюб, в което казва, че е получил дарение от мъжа и че полицията е извършила в понеделник обиск в дома му във Виена, търсейки евентуални връзки с нападателя в Крайстчърч, освен паричното дарение. \"Аз не съм член на терористична организация. Нямам нищо общо с този човек, освен че пасивно съм получил дарение от него\", каза той, като добави, че \"рутинно\" е благодарил с имейл на дарителя. Бахер каза, че в момента тече разследване дали са налице криминални връзки между Зелнер и нападателя. Австрийското вътрешно министерство отказа коментар. Канцлерът Курц отбеляза, че Австрия възнамерява да разпусне Движението за идентичност. \"Нашата позиция е много ясна - никакъв екстремизъм, независимо дали става въпрос за радикални ислямисти или за крайнодесни екстремисти фанатици, няма място в нашето общество\", каза Курц. Той написа в Туитър вчера, че трябва да бъде внимателно проучена всякаква възможна връзка между нападателя в Крайстчърч и членовете на австрийското движение. Вицеканцлерът Хайнц-Кристиан Щрахе, който е от крайнодясната Партия на свободата, каза, че тя няма нищо общо с движението.", "date": "2019.03.27", "title": "Нападателят от Крайстчърч направил парично дарение за крайнодясно движение в Австрия"}
{"url": "https://www.24chasa.bg/novini/article/7368070", "text": "Испанската прокуратура внесе в съда обвинения срещу регионалния премиер на Каталуния Ким Тора, защото не е изпълнил разпорежданията на централната избирателна комисия на Испания, предаде Асошиейтед прес. Днес прокуратурата заяви, че обвиненията са за това, че в навечерието на парламентарните избори в Испания на 28 април Тора не е премахнал от резиденцията на регионалното правителство в Барселона символи в подкрепа на независимостта на Каталуния, поставени на видимо място, информира БТА. Централната избирателна комисия на Испания определи символите (жълти ленти) като неприемливо \"средство за политическа пропаганда\". В предизборен период лицата на изборни длъжности и публичните институции нямат право да изразяват подкрепа за определена партия или идеологическа позиция. Според Тора в случая става дума за свобода на словото и той поиска крайният срок за премахването на символите да бъде отложен. Предстои съдия да оцени доказателствата на прокуратурата, преди да реши дали да се отиде на съдебно дело.", "date": "2019.03.27", "title": "Испанската прокуратура обвинява каталунския премиер за неподчинение"}
{"url": "https://www.24chasa.bg/novini/article/7368077", "text": "Папа Франциск ще посети през септември пострадалия наскоро от опустошителен циклон Мозамбик, както и островите в Индийския океан Мадагаскар и Мавриций, съобщи говорител на Ватикана, цитиран от Ройтерс. От 4 до 10 септември Светият отец ще посети столиците Мапуто, Антананариво и Порт Луис, каза говорителят Алесандро Джизоти, без повече подробности. Президентът на Мозамбик Филипе Нюси потвърди в телевизионно обръщение предстоящото посещение на главата на Римокатолическа църква и каза, че папата ще се срещне с \"чуждестранната дипломатическа общност, младежки организации и ще отслужи литургия\". Нюси отбеляза, че Ватиканът е изиграл важна роля в мирните преговори с бунтовническата групировка РЕНАМО (Мозамбикска национална съпротива). Това ще бъде шестото пътуване в чужбина на Франциск за тази година. През януари той бе в Панама, през февруари - в ОАЕ, а в края на тази тази седмица той ще бъде в Мароко. През май папата ще гостува в България и Северна Македония, а в края на май и началото на юни - в Румъния.", "date": "2019.03.27", "title": "Папата ще посети островите Мадагаскар и Мавриция през септември"}
{"url": "https://www.24chasa.bg/novini/article/7368076", "text": "Британският премиер Тереза Мей заяви днес пред депутатите, че може да изпълни обещанието си за Брекзит, ако те подкрепят сделката й тази седмица, предаде Ройтерс, цитирана от БТА. Правителството заяви, че ще предложи сделката на Мей за гласуване от депутатите само ако е уверено, че има шанс тя да получи одобрението им. Европейският съюз даде съгласието си Брекзит да бъде отложен за 22 май, ако парламентът одобри споразумението тази седмица. \"Гарантираме изпълнение на Брекзит, ако тази седмица и други в тази камара подкрепят сделката\", отговори Мей във връзка с въпроса на депутат по отношение на отложеното излизане на Великобритания от ЕС. Според Мей всички други опции ще доведат до отлагане на Брекзит и до риск въобще да няма излизане от блока.", "date": "2019.03.27", "title": "Мей: Ще изпълня обещанието си за Брекзит, ако тази седмица депутатите подкрепят сделката ми"}
{"url": "https://www.24chasa.bg/novini/article/7368105", "text": "Властите в Португалия обявиха днес състояние на тревога от висока степен поради заплаха от горски пожари поради необичайно високите температури и продължителното засушаване, предаде Асошиейтед прес. Режимът, който ще продължи от днес до неделя, предвижда извънредни мерки, включително повече пожарникари в готовност и забрана да се палят стърнища. Според властите на особен риск е изложен южният район Алгарве, в подножието на чиито гористи хълмове са най-популярните в Европа курорти и плажове, предава БТА. В Португалия от седмици почти не е валял дъжд. Очаква се в близките дни типичният източен вятър откъм Испания да духа силно. Над сто човека загинаха в Португалия при горски пожари през 2017 г. След предприетите от властите предохранителни мерки няма нито един загинал от пожари през миналата година, отбелязва АП.", "date": "2019.03.27", "title": "Тревога заради заплаха от горски пожари в Португалия (Снимки)"}
{"url": "https://www.24chasa.bg/novini/article/7368159", "text": "15-годишният Денис Живков получи 7 години затвор, след като състав на Варненския окръжен съд го призна за виновен за жестокото убийство на бездомник, извършено в съучастие с малолтния му приятел Камен по хулигански подбуди. Делото срещу момчето се гледа при закрити врати заради възрастта му. По същата причина съдът не разреши то да бъде снимано. Двете момчета, които по време на извършването на престъплението са били на 13 и на 14 години, пребиха до смърт 53-годишния бивш полицай, който от години живеел като клошар Красимир Куртев. Той бе намерен в безпомощно състояние в района на пазара до блок 20 в кв. \"Владиславово\" в морската столица на 21-и януари миналата година. Според патолозите причината за фаталния край на бездомника е тежка черепно-мозъчна травма, но имал и счупени ребра, причинили разкъсване на вътрешните му органи. Трагедията и нечуваната детска агресия потресоха целия град. Жестоката вендета тръгнала от пункт за изкупуване на вторични суровини на 16-и януари. Тийнейджърите, които са от ромски произход и клошаря се скарали за няколко кашона. На другия ден се засекли край контейнери за боклук и решили да му отмъстят и започнали да го бият на улицата. Три дни по-късно, решили, че побоят не е достатъчен. На 20 януари двете момчета се разхождали сприятелите си Атанас и Васил. Около 20.30 ч. четиримата минали покрай бараките до бл. 20 и се сетили, че в една от тях живее бездомникът. Денис и Камен нахлули и намерили жертвата си. Започнали да го налагат с юмруци и ритници по цялото тяло, като в същото време се гаврили с нещастника - уринирали върху него и наливали алкохол в устата му, докато той започнал да се дави. На няколко пъти момчета се засилвали и скачали върху тялото на безпомощният мъж. \"След като човек прочете заключението на съдебномедицинската експертиза, забравя, че всичко това е извършено от непълнолетен и малолетен заради жестокостта, с която двете деца са убивали\", каза представителят на държавното обвинение. Двете момчета били съседи и братовчеди. Живеели в две мизерни къщи, една до друга в циганската махала над \"Владиславово\". По-големият - Денис, все още се води ученик. Стигнал до осми клас, но рядко ходел на училище. 13-годишният му приятел зарязал образованието си преди 2 години. Заради факта, че по време на извършването на престъплението той бе малолетен, не подлежи на съд и настанен в интернат.", "date": "2019.03.27", "title": "7 години затвор за тийнейджър, пребил с приятел бездомник до смърт"}
{"url": "https://www.24chasa.bg/novini/article/7368039", "text": "По досъдебно производство, образувано в предходна година, под наблюдението на Районна прокуратура - Горна Оряховица, на 27.03.2019г., в Община Стражица бяха извършени процесуално-следствени действия по доброволно предаване на документация от значение за разследването. Това съобщиха от пресцентъра на Апелативна прокуратура - Велико Търново. Разследването е образувано по сигнал на ДАНС с оглед на данни за престъпление по член 201 от Наказателния кодекс – длъжностно присвояване на вещи и пари, собственост на Община Стражица. С цел да не се затруднява дейността на общинската администрация по текущото за деня обслужване на гражданите, предаването на съответните документи е организирано в сградата на общината. След анализ на приобщените като доказателства материали, ще се прецени налице ли са основания за привличане на конкретно лице към наказателна отговорност.", "date": "2019.03.27", "title": "След сигнал на ДАНС прокуратурата\nиззе документи от Община Стражица"}
{"url": "https://www.24chasa.bg/novini/article/7368121", "text": "Приключиха регулярните тематични проверки, които извършва Българската агенция по безопасност на храните (БАБХ) в курортите по време на зимния туристически сезон. За периода от 10 декември 2018 г. до 15 март 2019 г. контролните органи на БАБХ извършиха 874 извънредни проверки в заведения за обществено хранене, обекти за търговия на дребно с храни, туристически, подвижни, временни, сезонни, с дейност „кетъринг“ обекти, както и такива, предлагащи услугата „All inclusive“ на територията на Смолян, Благоевград, София-град и София-област. Това съобщиха от пресцентъра на БАБХ. Съставени са 42 акта за установяване на административно нарушение. 132 са издадените предписания за отстраняване на установени несъответствия. Възбранени и насочени за унищожаване са около 330 килограма хранителни продукти от животински произход и готови за консумация кулинарни изделия, 22 литра прясно мляко и 14 литра бира без етикетировка и с изтекъл срок на годност. 2 са обектите спрени от експлоатация за постоянно. Тези с временно преустановена дейност за лоша текуща хигиена са също 2. Най-честите констатирани нарушения са свързани със сградов фонд и оборудване, неправилно етикетирани храни, търговия с храни без идентификационна маркировка за произход и годност, наличие на храни с изтекъл срок на годност, некоректно водене на записи по Системата за управление и безопасност на храните и лоша хигиена, извършване на дейност в обекти без регистрация по чл.12 от Закона за храните и липса на договори с лицензирани фирми за отстранявани на отпадъците, съгласно изискванията на Регламент ЕО/1069/2010. Целта на традиционните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на стоки и хранителни продукти в този период на годината в зимните ни курорти, както и да се предотврати всеки опит за злоупотреби от собственици на заведения и хотелиери.", "date": "2019.03.27", "title": "874 проверки са направили от БАБХ по време на зимния туристически сезон"}
{"url": "https://www.24chasa.bg/novini/article/7368143", "text": "Премиерът Бойко Борисов е напуснал Министерския съвет, предаде репортер на \"24 часа\". Вероятно срещата му с Цветан Цветанов ще е в премиерската вила в Бояна, но няма да е в Министерския съвет.  Борисов е излизал за малко след заседанието на МС, после се върнал на \"Дондуков\" 1, но отново е излязъл. Джипът му не е в гаража на Министерския съвет, твърди източник от сградата. Очаква се към 17 ч. Цветан Цветанов да даде изявление в сградата на парламента.", "date": "2019.03.27", "title": "Борисов и Цветанов се срещат в Бояна"}
{"url": "https://www.24chasa.bg/novini/article/7368142", "text": "На близо 45 000 инцидента са реагирали пожарникарите миналата година. Две трети от тях са пожари, обобщи директорът на националната пожарна Николай Николов. При инцидентите са загинали 150 души. Екипите на пожарната са направили и стотици хиляди проверки, предимно при възрастни хора и различни обекти. В домове във Велико Търново и Бургас вече са монтирани специални датчици за дим, които водят до намаляване на смъртността. Николов отбеляза, че с такива датчици, в Латвия например, жертвите при пожари са станали с една трета по-малко, предава БТА. Битовите условия, защитата на пожарникарите и професионалната подготовка са сред основните предизвикателства пред службата. Високият травматизъм все още е проблем. За трета поредна година назначените са повече от напусналите, отбеляза Николов и добави, че тази година нови 150 души ще влязат в пожарната. Недофинансирана е дирекцията, каза Николов и напомни, че поддръжката на новата техника отнема много пари.", "date": "2019.03.27", "title": "На близо 45 000 инцидента са реагирали пожарникарите за година"}
{"url": "https://www.24chasa.bg/novini/article/7368059", "text": "След края на дебата в пленарната зала евродепутатите от България и Румъния излязоха при десетките демонстранти - шофьори на тирове и техните началници, които приветстваха  Ангел Джамбазки от ВМРО/ЕКР стриймваше от сцената одобрителните възгласи на хората. \"На този площад няма шофьори, превозвачи и депутати. Всички вече сме съратници. Оставаме така до края. Днес направихме още една правилна крачка. Остава още малко\", заяви евродепутатът от ГЕРБ/ЕНП Андрей Ковачев. Двамата с Джамбазки са в четворката за бързо реагиране, която сформираха българските евродепутати, наред с Петър Курумбашев (БСП/С&Д) и Илхан Кючюк (ДПС/АЛДЕ).", "date": "2019.03.27", "title": "Вижте как ликуват шофьорите пред Европейския парламент (Снимки и видео)"}
{"url": "https://www.24chasa.bg/novini/article/7367971", "text": "„Председателят Таяни не е на страната нито на поддръжниците, нито на противниците на мобилния пакет, а на върховенството на закона на този парламент и взе единственото възможно решение - гласуването да бъде отложено“. Това каза Петър Курумбашев от Групата на Прогресивния алианс на социалистите и демократите в Европейския парламент по време на дебата за пакет „Мобилност“ в пленарна зала в Страсбург, съобщиха от пресцентъра на евродепутата. „Няколко пъти сме подлагани на буквално изнудване с изказването, че ако не се приеме този пакет, държавите членки щели да приемат едностранни решения. Кажете ми, това Европейски съюз ли е или Европейски съюз на нациите?“, каза още българският евродепутат. Според него корпоративният дъпминг, който наложиха компаниите от Западна Европа предизвика социалният дъмпинг, тъй като започнаха да плащат два пъти по-малко на полските, румънските и българските превозвачи. „Ние ви предложихме да избегнем тази битка и да не обсъждаме този пакет в края на мандата, а вие си помислихте, че това е слабост. Ние сме готови за тази битка и ще я водим до края на този мандат, както и в следващия“, допълни Курумбашев.", "date": "2019.03.27", "title": "Курумбашев: Таяни взе единственото възможно решение - гласуването да бъде отложено"}
{"url": "https://www.24chasa.bg/novini/article/7367616", "text": "Централната банка на Германия и Европейската комисия започнаха съвместен проект за укрепване на капацитета на централните банки в страните от Западните Балкани, съобщи МИА. Крайни потребители на \"Програмата за укрепване на капацитетите на централните банки на Западните Балкани в рамките на интеграцията в Европейската система на централните банки\" са централните банки и банковите надзорни органи на кандидатките и потенциалните кандидатки за присъединяване към Европейския съюз - Северна Македония, Албания, Босна и Херцеговина, Косово, Сърбия и Черна гора. За тази регионална програма Европейският съюз отдели два милиона евро от своя Инструмент за предприсъединителна помощ /ИПП2/.", "date": "2019.03.27", "title": "ЕС отдели 2 милиона евро за укрепване на централните банки в Западните Балкани"}
{"url": "https://www.24chasa.bg/novini/article/7367606", "text": "Правителството одобри 17 национални програми за развитие на образованието през 2019 година, които ще осигурят допълнително финансиране на политики и мерки за равен достъп до качествено образование. За изпълнение на програмите в държавния бюджет са осигурени 76 000 000 лева. Четири от програмите са изцяло нови: „Заедно в грижата за ученика“, „Мотивирани учители“, „ИТ бизнесът преподава“, „Иновации в действие“. В други програми модулите са разширени и насочени към финансиране и на нови дейности – НП „Осигуряване на съвременна образователна среда“ и НП „Успяваме заедно“. По нова програма ще се подпомагат общините за реализиране на дейности за образователна десегрегация. Новата програма „ИТ бизнесът преподава‘, с бюджет от 1 000 000 лева предвижда изграждане на връзка с ИТ бизнеса и включва три модула. Чрез програмата ще се създадат условия за партньорство между ИТ бизнеса и училищата, в рамките на което представители на технологични фирми ще организират семинари за учениците от 1. до 10. клас. Предвижда се в гимназиалната степен представители на бизнеса да преподават съвместно с учителите, както и да се даде възможност на учителите да опреснят и надградят знанията си чрез краткосрочни стажове и участие в проекти на ИТ фирми. Повече средства се предвидени по НП „Ученически олимпиади и състезания“ за подготовка на децата и за провеждане на състезания - 3 200 000 лева. Програмата ще позволи вече и преподаватели от висшите училища и БАН, както и други специалисти да бъдат привличани за подготовка на учениците. Ще се финансира и ново национално състезание по финансова математика. Националната програма „Иновации в действие“ с бюджет от 1 572 600 лв. се създава, за да обменят училищата иновативни практики на място. Планира се да се включат до 580 училища. Програмата ще подпомага партньорство между две иновативни училища, както и между иновативно с неиновативно. Ще се финансира и популяризиране на иновациите чрез уебсайт на иновативните училища. Национална програма „Мотивирани учители“, с бюджет от 1 700 000 лева, е насочена към кадрово осигуряване с педагогически специалисти по математика, физика и астрономия, информатика и информационни технологии на училища в райони със специфични условия. Програмата ще предлага и въвеждащо основно обучение за придобиване на квалификация „учител“ по същите предмети, както и обучение за придобиване на допълнителна квалификация „учител по математика“, „учител по физика и астрономия“, „учител по информатика“, „учител по природни науки в основната степен на образованието“, „учител по информационни технологии“, „учител по чужд език“ и „учител по религия“. Обучения за учители от направление „Компютърно моделиране“ са планирани и в национална програма „Обучение за ИТ кариера“. Новост е възможността за удостоверяване на професионални знания, умения и компетентности на професия „Приложен програмист“. Увеличен е бюджетът на НП „ИКТ“, като чрез нея ще продължи осигуряването на съвременни информационни и комуникационни технологии. Училищата ще могат да кандидатстват за закупуване на интерактивно мултимедийно оборудване или иновативен хардуер за институциите от системата на предучилищното образование, за внедряване на образователни електронни ресурси, електронни платформи, електронен дневник, както и за изграждане/доизграждане на Wi Fi мрежи. Програмата „Заедно в грижата за ученика“ е свързана със системно проследяване на личните постижения на учениците, чрез успеха им по всички предмети. По програмата за десегрегация ще се съфинансират общински проекти за подобряване на условията за достъп до качествено образование на деца и ученици - транспортни разходи, работа с родители и други дейности, предложени от общините. Ще се финансира и осигуряването на учебни пособия и материали и включването на образователни медиатори. Увеличен е обхватът и бюджетът на модул „Културните институции като образователна среда“ по програма „Осигуряване на съвременна образователна среда“ - от 100 000 лева на 250 000 лева. Освен в музеи, училищата ще могат да провеждат уроци в художествени галерии. Учениците ще могат да посещават театрални и музикални постановки. За Центровете за специална образователна подкрепа са предвидени 1 600 000 лева за закупуване на специализирани уреди, дидактически средства, за терапевтична и рехабилитационна дейност на децата. Детските градини ще имат възможност да кандидатстват по програма „Успяваме заедно“ за изграждане на подкрепяща, интерактивна среда, за работа със семейната общност и др. По програма „Заедно за всяко дете“ са предвидени средства за проекти, свързани с обмяна на добри практики в работата с родители по Механизма за обхват на деца и ученици. Ще продължи финансирането по останалите национални програми, действали предишни години - „Система за национално стандартизирано външно оценяване“, „Роден език и култура зад граница“, „Без свободен час“, „Създаване на достъпна архитектурна среда“, „Квалификация“ и „Оптимизация на вътрешната структура на персонала“. Министерският съвет взе решение за определяне на две нови защитени зони в Рила – за опазване на дивите птици - с код BG BG0002129 Рила буфер и за природните местообитания и дивата флора и фауна - с код BG0000636 Ниска Рила. С приемането на новите защитени зони в района на Рила България изпълни поетите ангажименти в изпълнение на решение на Съда на ЕС по дело С-97/17, както и на запитвания от страна ГД „Околна среда“ към ЕК по отношение на отстраняване на недостатъчности в мрежата Натура 2000 по Директивата за местообитанията за видовете кафява мечка и главоч. Правителството определи Елена Чернева за председател на Националното бюро за правна помощ (НБПП) и Наталия Илиева за неин заместник. Елена Чернева е завършила Юридическия факултет на Софийския университет „Св. Климент Охридски“, специалност „Право“ и е вписана като адвокат в Софийска адвокатска колегия, като упражнява правата си до месец април 2012 г. С РМС № 264/2012 г. е определена за председател на НБПП, като през 2015 г. е преназначена на същата длъжност. През изтеклия четиригодишен период като председател Елена Чернева реализира множество инициативи, които доведоха до подобряване на цялостната система за правна помощ, като тя стана по-достъпна за социално слабите граждани. Наталия Илиева е завършила Юридическия факултет на Университета за национално и световно стопанство, специалност „Право“. Вписана е като адвокат в Софийската адвокатска колегия през 1999 г. и упражнява правата си до настоящия момент. Като дългогодишен адвокат се занимава с проблемите на правната помощ. Правителството одобри доклада за изпълнените мерки и дейности през 2018 г. при прилагането на Единната национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството 2015-2017 година. Това е четвъртият поред и заключителен доклад за отчитане на изпълнението на Стратегията, за която Министерството на финансите е отговорната институция за непосредствения контрол по изпълнението и Плана за действие към нея. В рамките на тази отговорност със заповед на министъра на финансите е създадена Група за наблюдение на изпълнението на стратегията, която включва представители на Министерството на финансите, Националната агенция за приходите, Агенция „Митници“, Държавна агенция „Национална сигурност“, Върховната касационна прокуратура и Изпълнителна агенция „Главна инспекция по труда“. Докладът съдържа информация за напредъка по изпълнението на мерките, представени в Плана за действие към Стратегията за периода 1 януари - 31 декември 2018 г., като отчетът по изпълнението на всички мерки от Плана е представен в табличен вид. В три отделни части на доклада е разгледан напредъкът по постигането на формулираните в Единната национална стретегия 2015 - 2017 г. стратегически цели: 1. Справяне със сенчестата икономика; 2. Повишаване на събираемостта на приходите; 3. Намаляване на разходите за спазване на законодателството. Представени са резултатите от изпълнението на основните мерки. Изведени са по-подробно онези мерки, резултатите от които имат ключова роля за постигнатия напредък в подобряването на събираемостта на приходите, намаляване размера на сенчестата икономика и на разходите за спазване на законодателството. Докладът съдържа и кратко представяне на информацията относно изпълнението на данъчните приходи през 2018 година и на данъчно-осигурителните приходи през периода 2015-2018 година. Изнесените в тази част данни показват ефективността на предприетите законови и административни мерки за повишаване на събираемостта на данъците и увеличаване на бюджетните приходи. Отчетната информация в доклада обхваща и мерки, адресиращи направените от Съвета на Европейския съюз специфични препоръки към България през последните няколко години. Докладът ще бъде публикуван на интернет страницата на МФ на български и английски език в рубриката „Данъчната политика в цифри“. Правителството прие окончателен отчет към 31.12.2018 г. за изпълнението на третия план за действие за намаляване на административната тежест за бизнеса с 30 на сто от избрано законодателство. От началото на изпълнението на трите плана през април 2010 г. до края на 2018 г. са изпълнени 384 (89%) от общо 432 мерки. Изменени са 159 нормативни акта. Променени и отменени са 334 задължения за информиране, което представлява 95% от планираните 353. В резултат на това административната тежест за бизнеса е намаляла с 461.5 млн. лева годишно, което представлява 96% от планираното намаление с 482.6 млн. Неизпълнените мерки са 48, т.е. 11% от всички мерки. Отговорните институции са поели ангажимент за тяхното изпълнение до 31.12.2019 г. Сред най-важните изпълнени мерки по трите плана от началото на тяхното изпълнение до края на 2018 г. са: стартирането на Електронния регистър на болничните листове; създаването на възможност за подаване на различни документи по електронен път в Националната агенция за приходите, разработването на електронни услуги, позволяващи обмен на информация по служебен път между Национална агенция за приходите и други държавни институции за наличие или липса на данъчни задължения и актуално състояние на трудовите договори и др. Предстои изпълнението на една от най-важните мерки в третия план за действие, а именно: изграждането на единна информационна система между Националния статистически институт, Националната агенция за приходите и Агенцията по вписванията, даваща възможност еднократно попълнената информация в електронния документ, подаден в НСИ, автоматично да послужи и за целите по публикуването на годишния финансов отчет, подлежащ на обявяване в Търговския регистър. Тази мярка ще доведе до намаляване на административната тежест за бизнеса с над 9 млн. лева годишно. Правителството прие промени в Тарифата за таксите за водовземане, за ползване на воден обект и за замърсяване и в Тарифата за таксите, които се събират в системата на Министерството на околната среда и водите (МОСВ). С промени в Тарифата за таксите за водовземане, за ползване на воден обект и за замърсяване се въвежда такса за водовземане от подземни води за производство на електроенергия от ВЕЦ. Причината за промяната е, че в обхвата на действащата нормативна уредба не е включена формула за определяне на такса за водовземане от подземни води за производство на електроенергия от ВЕЦ, а само за такава за водовземане от повърхностни води. Размерът на таксата за водовземане от подземни води ще е същият като този за повърхностни. С промени в Тарифата за таксите, които се събират в системата на МОСВ, се определя размер на таксата за подаване на заявление от собствениците на водовземни съоръжения за подземни води, които не са вписани в регистъра. Ползвателите на такива съоръжения ще могат да подадат заявления за регистрация в срок до 2 години срещу еднократна такса в размер на 250 лв. Правителството прие изменение на Тарифата за таксите, събирани от Държавна комисия по стоковите борси и тържищата. С промяната се цели привеждане на Тарифата в съответствие с изискванията на Закона за ограничаване на административното регулиране и административния контрол върху стопанската дейност, както и облекчаване на административната тежест върху бизнеса. Постановлението ще важи по-конкретно върху подконтролните субекти на Държавна комисия по стоковите борси и тържищата - стокови борси, стокови тържища, пазари на производители, самостоятелни обекти /складове/ и брокери. С правителствено решение статутът на имоти, управлявани от Министерство на отбраната, се променя от публична в частна държавна собственост. За ведомството и Българската армия необходимостта от ползването на имотите - публична държавна собственост е отпаднала, а като имоти - частна държавна собственост, с тях могат да се извършват разпоредителни действия, съгласно Закона за държавна собственост /ЗДС/ и Правилника за прилагане на ЗДС. Обектите със сменен статут са поземлени имоти, и се намират в район „Красна поляна“ в гр. София. Съгласно друго решение на Министерския съвет, се разрешава продажбата на недвижими имоти - частна държавна собственост, които са предоставени за управление на Министерството на отбраната и са с отпаднала необходимост от ползване. Първият имот се намира в местността „Тръстен имот“ в гр. Петрич и представлява незастроен терен. Вторият имот се намира в местността „Червенка“ в гр. Черноморец и представлява поземлен имот , заедно с разположените в него 20 сгради. В полза на община Враца се учредява право на строеж върху имоти - публична държавна собственост за реализирането на проект „Интегриран проект за воден цикъл на град Враца“, финансиран по Оперативна програма „Околна среда“ 2014-2020 г. Със същото правителствено решение се учредява и право на прокарване на отклонения от общи мрежи и съоръжения на техническата инфраструктура, също в полза на община Враца, върху части от имоти - публична държавна собственост за обект „Реконструкция на съществуващ азбестоциментов захранващ водопровод от язовир „Среченска бара“ до град Враца“. Имотите се намират на територията на областите Монтана и Враца. Терен с площ 1 100 кв. м в местността „Плочите“ в с. Бяла, област Сливен, се обявява за частна държавна собственост и преминава в управление на областния управител съгласно Закона за държавната собственост. Досега имотът е бил собственост на Агенция „Пътна инфраструктура“ и е ползван за нуждите на Областно пътно управление - Сливен. Отнема се поради отпаднала за ведомството необходимост. С преминаването му в управление на областната управа в Сливен, областният управител ще може да извършва разпоредителни действия с него. Висшият съдебен съвет получава за управление част от имот на ул. „Черковна“ № 90 в гр. София, ползван досега от Държавната комисия по сигурността на информацията. Частта, преминаваща в управление на ВСС, включва поземления имот с площ 8 021 кв. м. заедно с построените в него 4 сгради с обща застроена площ 3 075 кв. м. Останалата част от имота, съгласно РМС № 162/2011 година, вече е в управление на ВСС. Предоставянето в управление на ВСС на имота и на сградите, построени в него, ще обезпечи нуждата от осигуряване на подходящ сграден фонд за работата на органите на съдебната власт в София. Министерски съвет даде съгласие за прекратяване на функциите на почетния консул на Швеция Константин Дараданов и за закриване на ръководеното от него консулство във Варна след изтичането на неговия мандат на 1 април 2019 г. въз основа на получено уведомление от шведката страна. По искане на шведската страна след тази дата консулския окръг на почетния генерален консул на Швеция в София Зоя Паунова и на ръководеното от нея консулство ще покрива цялата територия на България. Зоя Паунова е почетен консул на Кралство Швеция от юни 2017 г. и се ползва с голямо доверие от шведската страна в желанието си за поддържане на активен двустранен диалог и задълбочаване на търговско-икономическите отношения между двете страни. Правителството предлага на Народното събрание да ратифицира Административното и техническо споразумение към Споразумението между България, Хърватия, Унгария и Австрия относно улесняване на трансграничното изпълнение на финансови санкции във връзка с нарушения на правилата за движение по пътищата, подписано на 5 май 2015 г. в Санкт Пьолтен, Австрия. Целта на основното споразумение, което е в сила за България от 2013г., е да се обезпечи възможността за практическото изпълнение на взаимното изпълнение на финансови санкции за пътни нарушения, извършени в държава, различна от държавата на регистрацията. Основното споразумение надгражда разпоредби на европейско законодателство - Директива 2015/413/ЕС за улесняване на трансграничния обмен на информация относно пътнотранспортни нарушения, свързани с безопасността по пътищата и Рамково решение 2005/214/ПВР на Съвета от 24 февруари 2005 г. относно прилагането на принципа за взаимно признаване на финансови санкции. Споразумението разширява възможностите за сътрудничество извън информационния обмен предвиден в Директивата, като предвижда изпълнение на санкциите, което допринася за предотвратяване избягването на санкции за пътни нарушения и гарантира бърза процедура, като съдържа достатъчно гаранции за защита правата на водачите. Основно предимство на споразумението е възможността паричната сума, получена от изпълнението на решението, да се събира в полза на изпълняващата държава. Административното и техническо споразумение за прилагане на основното споразумение е изработено с цел осигуряване техническото прилагане на основното споразумение. То предвижда минималния набор от лични данни, които ще бъдат предмет на информационен обмен по смисъла на основното споразумение. Посочен е техническият избор на система и връзка, чрез които ще се реализира обмена на информация, дефинирани са националните точки за контакт, както и комуникационните канали. Включени са разпоредби за защита на личните данни, както и набелязване на бъдещите стъпки за изготвяне на наръчник, съдържащ техническия набор от приложения. България отпуска 3 485 028 млн. лв. безвъзмездна помощ на страни от Западните Балкани, Източна Европа и Кавказ за финансиране на проекти за развитие на образованието, науката, културата, социалната интеграция и гражданското общество. Правителството съгласие Министерството на външните работи да сключи съответните споразумения за предоставяне на средствата. Одобрени са общо 42 проекта от 9 страни: Република Сърбия, Република Северна Македония, Босна и Херцеговина, Косово, Република Албания, Република Молдова, Украйна, Република Армения и Грузия. Сред тях са проект за подпомагане на образованието в Босилеград, Република Сърбия, на стойност 35 000 лв., проект за укрепване на европейското измерение в образованието в Сърбия на стойност 45 000 лв. 180 000 лв. ще бъдат отпуснати за подобряване на инфраструктурата на комплекса Нешков връх в сръбската община Димитровград. В Република Северна Македония ще бъдат финансирани общо 10 проекта, сред които проект за научни подводни и археоложки изследвания на Охридското езеро на стойност 48 895 лв., проект за реконструкция на мостове в град Струга и района на обща стойност 200 000 лв., както и проекти за подобряване на диалога между медиите от Република Северна Македония и Република България, проекти за развитие на културата, образованието и гражданското общество. В Босна и Херцоговина ще бъдат финансирани дейности за подобряване условията на обучение в детски градини и училища, в Косово - за подобряване условията на образованието, в Република Албания - за подобряване на пътната инфраструктура. В Република Молдова за финансиране са одобрени 3 проекта, които ще бъдат реализирани в град Тараклия. Сред тях 190 349 лв. ще бъдат отпуснати за ремонт на инфекциозното отделение в районната болница. Проектите в Украйна, Република Армения и Грузия са насочени към развитие на образованието и гражданското общество. Средствата по финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ. Изборът на проектите, извършен заедно със страните-бенефициенти, е в съответствие със задачите на българската външна политика, сред които са укрепване европейската перспектива на държавите от Западните Балкани, стимулиране социално-икономическото развитие на страните-партньори. Министерството на регионалното развитие и благоустройството (МРРБ) ще си сътрудничи с Международната банка за възстановяване и развитие при изпълнението на политиката за регионално развитие в България и подготовката за програмиране на следващия програмен период 2021-2027 г. За целта Министерският съвет одобри проект на Споразумение между двете институции за оказване на консултантска помощ в подготовката за следващия програмен период и упълномощи министъра на регионалното развитие и благоустройството да го подпише. Предвижда се консултантската помощ да продължи до края на месец декември 2020 година. Международната банка за възстановяване и развитие ще направи анализ на структурата и функционирането на основните звена, отговорни за изпълнението на регионалната политика. Под внимание ще бъдат взети предизвикателствата пред нея предвид механизмите за финансиране на инвестиции в териториалното развитие след 2020 г. Консултантската помощ, която Международната банка за възстановяване и развитие ще окаже на МРРБ съгласно проекта на Споразумение, е на стойност 1 913 000 лева и ще бъде осигурена по Приоритетна ос 8 „Техническа помощ“ по Оперативна програма „Региони в растеж“ 2014-2020. Резултатите от реализиране на Споразумението ще спомогнат както за изпълнението на Националната стратегия за регионално развитие у нас за периода 2012-2022, така и за подготовката на новия национален документ за стратегическо и териториално планиране за периода 2021-2030 г. Правителството одобри резултатите и утвърди Протокола от първата сесия на българо-египетската междуправителствена Смесена комисия за икономическо сътрудничество. Заседанието се проведе от 31 януари до 1 февруари в София. Двете страни обсъдиха текущото състояние на двустранните икономически отношения и набелязаха стъпки за тяхното задълбочаване. В рамките на сесията бе подписан Меморандум за разбирателство за научно-техническо сътрудничество между Селскостопанската академия на България и Селскостопанския изследователски център на Египет. Бяха обсъдени перспективите и възможностите за сътрудничеството в областта на търговията, енергетиката, транспорта, информационните технологии и съобщенията, земеделието, храните и горите, туризма, здравеопазването, образованието, науката и културата. Правителството одобри резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“, проведено на 4-ти март в Брюксел. Министрите дебатираха енергийните аспекти от съобщението „Чиста планета за всички“. Дискусията бе съсредоточена върху въпроси, свързани с необходимостта от структурни реформи, ролята на новите технологии и възможните подходи за социално справедлив преход. Румънското Председателство представи информация, свързана с постигнатото споразумение с Европейския парламент по предложението за изменение на Директивата относно общите правила за вътрешния пазар на природен газ. Министрите бяха запознати и с доклад относно дискусиите по предложението за Механизъм за свързване на Европа. В дневния ред на заседанието бе разгледано и предложение за Регламент за етикетиране на автомобилните гуми по отношение на горивната им ефективност. Заседание на Съвет „Правосъдие и вътрешни работи“, част „Вътрешни работи“ се проведе на 7 март в Брюксел. Дискутирани бяха реформата на Общата европейска система за убежище, външното измерение на миграцията, борбата с тероризма и бъдещето на политиките в областта на вътрешните работи. Редовното заседание на Съвета на ЕС по конкурентоспособност се проведе на 18 и 19 февруари в Брюксел. Обсъдени бяха темите за въздействието на изкуствения интелект върху европейската индустрия и за европейския семестър като инструмент за координация на икономическите политики. Министрите поставиха и акцент върху запазването на лидерската роля на ЕС в климатичните дейности. В частта „Научни изследвания“ Председателството представи доклад за напредъка относно Специфичната програма за изпълнение на Рамковата програма за научни изследвания и иновации 2021-2027 г. „Хоризонт Европа“. Съветът по конкурентоспособност на ЕС предстои да заседава неформално в частта му за „Научни изследвания“ в периода 02-03 април в Букурещ. По време на предстоящото заседание ще се дискутират две основни теми – „Укрепване и разпространение на високи постижения, включително чрез насърчаване на по-широко участие в целия Съюз“ и „Разработване на европейска стратегическа рамка за сътрудничество в областта на научните изследвания и иновациите в Черноморския регион“. Неформален съвет на министрите на ЕС по телекомуникации и Трета министерска среща на страните от Източното партньорство относно цифровата икономика се проведоха в периода 28 февруари -1 март в Букурещ. По време на дискусиите беше акцентирано върху цифровия единен пазар и ползите от използването на цифровите технологии. Неформалният съвет на министрите на транспорта на Европейския съюз ще заседава в периода 26-27 март. „Нови предизвикателства за по-добра мобилност и кохезия“ ще бъде основна тема на сесията в Букурещ. По време на дискусиите ще бъдат засегнати темите за мултимодалността, бъдещето на мобилността в ЕС, както и подобряването на свързаността и сближаването чрез Трансевропейската транспортна мрежа (TEN-T) и Механизма за свързване на Европа. Енергийните министри на ЕС ще заседават неформално на 1 и 2 април в Букурещ. Предвижда се да бъдат разгледани въпроси, свързани с бъдещето на енергийната система на ЕС, което трябва да гарантира устойчив преход и постигане на целите в областта на енергетиката и климата след 2020 г. Министерският съвет одобри Годишен отчет за извършения през 2017 г. контрол по изпълнението на концесионен договор за добив на блатно кокиче при условията на опазване и регулирано ползване от защитена местност „Блатото“. Тя е разположена в землището на с. Палаузово, община Стралджа, област Ямбол. Концесията се предоставя за 20 г., с гратисен период, през който концесионерът не дължи годишно концесионно плащане за 10 г. Размерът на годишното концесионно плащане след това е 36% от реализираните приходи, свързани с предмета на концесията. В годишния доклад е отчетено изпълнението на концесионния договор, извършените проверки на място, предприетите действия, изводи и анализ на изпълнението на задълженията по него. Анализът за отчетения период показва, че се изпълняват условията на концесията. Правителството определи Ryanair DAC за въздушен превозвач, който да оперира по международната въздушна линия София - Киев - София. Назначаването на Ryanair DAC като установен в България въздушен превозвач от държава-членка на ЕС е извършено в съответствие с двустранния международен договор, правото на ЕС и националните правни норми на Република България. Определеният въздушен превозвач е заявил готовност да започне да изпълнява редовни полети по линията София - Киев - София от началото на април 2019 г. с честота два пъти седмично в сряда и неделя. Това би допринесло за увеличаване на пътникопотока, което създава условия и за подобряване на свързаността между България и Украйна. Правителството прие Постановление за закриване на Център „Фонд за лечение на деца“. Документът е в съответствие с измененията в чл. 82 от Закона за здравето, съгласно които след 31 март изпълняваните от Фонда дейности преминават за администриране към Националната здравноосигурителна каса (НЗОК). Чрез нормативните промени се осигурява плавен преход на изпълняваните от Фонда дейности към НЗОК, като същевременно се гарантират правата и достъпът до лечение на нуждаещите се пациенти. До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповеди за организационно и финансово подпомагане, ще бъдат изпълнени от НЗОК. Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване, тъй като грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение. Средствата, необходими за прилагането на новата уредба, са предвидени в бюджета на НЗОК за 2019 г. и ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването. Министерският съвет прие Решение за подготовката и произвеждането на изборите за членове на Европейския парламент от Република България на 26 май 2019 г. С решението е възложено координацията по изпълнението на дейностите, свързани с организационио-техническата подготовка на изборите да се осъществява от заместник министър-председателя по чл. 5, ал. 1, т. 2 от Устройствения правилник на Министерския съвет и на неговата администрация. При осъществяване на координацията вицепремиерът Томислав Дончев ще бъде подпомаган от работна група, включваща представители от съответните министерства и ведомства. В решението са включени задължения и отговорности и на други министри, свързани с подготовката и произвеждането на изборите. Правителството одобри и план-сметката за разходите по подготовката и произвеждането на изборите за членове на Европейския парламент от Република България през 2019 г., като необходимите за това средства са в размер на 32,4 млн. лева. С осигуряването им ще се гарантира финансирането на всички дейности, свързани с отделните организационни етапи на изборния процес и безпрепятственото провеждане на изборите. Актът на МС е в изпълнение на чл.18 от Изборния кодекс. Средствата по план-сметката ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс. Правителството измени своето решение от октомври 2018 г. за одобряване на Конвенцията на Съвета на Европа за кинематографична копродукция (ревизирана), Ротердам. С промяната на т. 2 от решението се упълномощава постоянният представител на България към Съвета на Европа в Страсбург, Франция да подпише Конвенцията от името на България, при условията на последваща ратификация. Министерският съвет одобри проект на Закон за изменение и допълнение на Закона за отбраната и въоръжените сили на Република България. С измененията в чл. 57, 60а, 60в, 60д и чл. 83 от ЗОВСРБ ще се създаде структура от въоръжените сили на България, отговаряща за провеждане на специалните операции в съответствие с нуждите на актуализираните планове на НАТО за колективна отбрана. Успоредно с това ще се синхронизират подбора, подготовката на личен състав и формирования, планирането, координирането, осигуряването на взаимодействието и централизираното провеждане, командване и управление на пълния спектър от специални операции, самостоятелно, в състава на съвместни сили, така и във взаимодействие с други държавни структури от архитектурата за националната сигурност на страната. С изменението в чл. 188а и чл. 285а от Закона се прецизира кръга от задължените лица - военнослужещи и цивилни служители по ЗОВСРБ, извън тези, заемащи висши публични длъжности по Закона за противодействие на корупцията и за отнемане на незаконно придобитото имущество (ЗПКОНПИ), за да се отстранят противоречията при прилагането на разпоредбите на § 2 от ПЗР от ЗПКОНПИ, като се предлага и отмяна на административнонаказателна разпоредба по ЗОВСРБ, дублираща такава по чл. 173 от ЗПКОНПИ. С предлаганата промяна в чл. 224 от ЗОВСРБ ще се даде възможност при наличие на обективна невъзможност за осигуряване на безплатна храна и ободряващи напитки по време на занятия, учения, тренировки и лагери, на военнослужещите да се изплаща левовата й равностойност. Това ще доведе до равнопоставеност между отделните военнослужещи в различните хипотези, в които следва да им се осигури безплатна храна и ободряващи напитки, и храненето им при участие занятия, учения, тренировки и лагери няма да е за сметка на самите военнослужещи при обективна невъзможност да им се осигури храна в натура. С предлаганото изменение на разпоредбата на чл. 291 от ЗОВСРБ ще се създадат условия за някои длъжности за цивилни служители максималната продължителност на работната смяна при сумирано изчисляване на работното време да надвишава 12 часа, но не повече от 24 часа, продължителността на работната седмица да не надвишава 56 часа, а за работници и служители с намалено работно време - до 1 час над намаленото им работно време. Това ще осигури непрекъснатост на работния процес в случаите, когато естеството и спецификата на дейността на въоръжените сили налага работата да се извършва съвместно от военнослужещи и от цивилни служители в тясно сътрудничество и взаимодействие. Целта на предлаганата промяна в ЗОВСРБ по отношение статута на работодател, е да се осигури възможност работодателите по смисъла на КТ във въоръжените сили да делегират свои правомощия на командирите и ръководителите на военни формирования и структури, които не са разпоредители с бюджет, спрямо личния състав по трудово правоотношение на тяхно подчинение. Както и синхронизиране на разпоредбата на чл. 60д, ал.2 от ЗОВСРБ и чл. 11, ал.8 от Закона за публичните финанси в изпълнение на чл. 2 от този закон. С допълненията в чл. 226ж и чл. 226з от закона се създава възможност български граждани, участвали в мисии и операции на въоръжените сили на Република България извън територията на страната да ползват социалните кухни към Министерството на отбраната и да бъдат подпомагани с парични средства. Такива лица са участниците в мисията на Българската армия през 1992-1993 г. в Камбоджа, която е мисия на Въоръжените сили на Република България под егидата на ООН, съгласно решение на Народното събрание от 15.04.1992 г. / ДВ, бр. 34 от 1992 г./ и Постановление № 67 на Министерския съвет от 22.04.1992 г./ДВ, бр. 36 от 1992 г./. Общият брой на военнослужещите, участвали в мисията на Българската армия в Камбоджа под егидата на ООН през 1992-1993 г., е 1446 души. С допълването им като правоимащи лица в посочените разпоредби на ЗОВСРБ се решават някои социални проблеми на тези заслужили български граждани, предвид тежкото материално положение на значителна част от тях. С предлаганото разширяване на кръга на правоимащите лица по чл. 226г от ЗОВСРБ (относно ползването на лечебните заведения, военните клубове, почивната и спортната база към министерството), чл. 226з от ЗОВСРБ (относно материалното подпомагане) и създаване на допълнителна разпоредба в Закона за предучилищното и училищното образование (относно ползването на държавните детски градини към Министерството на отбраната) се цели осигуряване на равни права на военнослужещите и цивилните служители от Министерството на отбраната, структурите на пряко подчинение на министъра на отбраната, Българската армия и тези, назначени или командировани в състава на многонационални формирования или на длъжности в международни организации или в други международни инициативи на територията на страната и извън нея. С преходните и заключителни разпоредби на законопроекта се предлагат и промени в Кодекса за застраховането поради наличие на несъответствие между установеното в Споразумение между правителството на Република България и правителството на САЩ за сътрудничество в областта на отбраната (ратифицирано със закон - ДВ, бр. 46 от 2006 г. ) (обн., ДВ, бр. 55 от 2006 г.), чл.43 във връзка с чл. 39, ал. 1 от Закона за преминаването през и пребиваването на територията на Република България на съюзнически и на чужди въоръжени сили с правната уредба относно периода на задължителната гранична застраховка за автомобили с чужда регистрация в Кодекса за застраховането. Заявленията за обявяване на декларация, чрез която предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, ще се разглеждат по реда на постъпването им отделно от другите заявления. По същия ред ще се разглеждат и заявленията за вписване на действителните собственици по Закона за мерките срещу изпирането на пари и Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици. Това предвижда проект за изменение и допълнение на Закона за търговския регистър и регистъра на юридическите лица с нестопанска цел, приет от Министерски съвет. Декларацията, чрез която неактивни през отчетния период предприятията, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, се публикува в търговския регистър в срок до 31 март на следващата година. По данни на Националния статистически институт броят на тези предприятия е между 150 000 и 200 000. Заявленията за действителни собственици трябва да се подадат в срок до 4 месеца, считано от 31.01.2019 г. Законът предвижда кратки срокове за разглеждане на заявленията за вписване, заличаване и обявяване, като длъжностните лица по регистрация се произнасят незабавно след изтичане на три работни дни от постъпването им. При първоначална регистрация на търговец произнасяното е до края на следващия работен ден от постъпването на заявлението. Целта на законопроекта е подобряване на организацията и ефективността в работата на търговския регистър и регистъра на юридическите лица с нестопанска цел, преодоляване на забавянето при обработването и разглеждането на всички категории заявления за вписване, заличаване и обявяване, чрез което се съобразява принципът на бързина и процесуална икономия на дейността по регистрацията. Министерският съвет прие промени в Правилника за прилагане на Закона за лова и опазване на дивеча. Ще отпадне изискването за писмена молба при издаване на ловни билети на чужденци, дългосрочно пребиваващи в страната. Няма да се изисква и представяне на документи за самоличност и за придобито право на лов в страната или издадено от държавата, чиито граждани са те. С проекта се предвижда да бъде премахнато противоречие, свързано с цялостната процедура по провеждането на конкурси и сключване на договори от държавните предприятия с юридически лица по Закона за горите. Министерският съвет прие постановление за изменение и допълнение на Наредбата за държавните изисквания за признаване на придобито висше образование и завършени периоди на обучение в чуждестранни висши училища. Наредбата е основният акт, въз основа на който лица, които са придобили висшето си образование извън България, могат да получат неговото признаване с цел продължаване на обучението си или, в определени случаи, достъп до пазара на труда. Съгласно Закона за висшето образование министърът на образованието и науката чрез Националния център за информация и документация (НАЦИД) извършва признаването. До момента е регламентирано само признаването на образователно-квалификационните степени „бакалавър“ и „магистър“. С промените се създава специален раздел, който урежда детайлно процедурата по признаване на образователно-научната „доктор“. Съответно се уреждат и основанията за отказ от признаване. Предвиждат се облекчения в режима на признаване и на трите степени като за българските граждани вече не се изисква документ за идентичност на имената при промяна в тях, а НАЦИД извършва служебно проверка. Друга промяна е, когато лицето подаде документи за признаване в оригинал, в 14-дневен срок НАЦИД извършва всички необходими сравнявания с оригиналите и лицето може да ги получи обратно, докато продължава самата процедура. Облекчава се възможността за лица с предоставена международна закрила да упражняват трудовите си права в България, ако не могат да предоставят документи за завършено образование. Тъй като поради липса на подобен документ НАЦИД не може да извърши пълноценно признаване, тези лица ще могат да получат специален вид удостоверение - Информационна карта за придобита образователна степен. Тази карта обаче не е еквивалентна на признаване на придобито висше образование в чужбина и не предоставя същите права. Правителството прие промени в Наредбата за условията и реда за издаване на удостоверения, свързани с придобита професионална квалификация на територията на Република България, необходими за достъп или за упражняване на регулирана професия на територията на друга държава-членка. Наредбата урежда реда и условията за издаване на удостоверения на граждани, които на територията на България са придобили право да упражняват регулирана професия или професия, която не е регулирана в България, но е регулирана в друга държава-членка на ЕС. Удостоверенията се издават от съответните компетентни органи по признаване и от НАЦИД (за нерегулираните в България професии). С предложените изменения се оптимизират документите, необходими за издаване на удостоверение като вече няма да се изисква копие от документ за самоличност. Органът по признаване НАЦИД, също така, ще извършва служебна проверка за издадената диплома за завършено образование, дубликат и приложение към нея, доказващи придобитата професионална квалификация на територията на България, когато дипломата е издадена от българско учебно заведение след 01.01.2012 г. Служебно ще се проверява и диплома за средно образование или дубликат, доказващи придобитата професионална квалификация на територията на България, издадени след 01.01.2007 г., както и свидетелство за професионална квалификация, издадено от гимназии след 01.06.2008 г. Служебно ще се проверява и промяната на имената на заявителя - за български граждани - чрез Националната база данни „Население“, поддържана от Министерството на регионалното развитие и благоустройството. С одобрени от правителството промени в Наредбата за условията и реда за отпечатване и контрол върху ценни книжа се намалява административната тежест за гражданите и бизнеса като се облекчава съществуващият режим за отпечатване на ценни книжа - от удостоверителен на уведомителен. Облекчава се и административната процедура за държавните институции, на които е възложено издаването на документи, формуляри и бланки, удостоверяващи упражняването на права, като отпада задължението им да ги отпечатват под контрола на Министерството на финансите, в специализирани печатници по реда на Наредбата. Предвидена е възможност специализираната хартия, предназначена за отпечатването на ценни книжа, издание на Министерството на финансите, да бъде унищожена при отпаднало основание или отпаднала необходимост от заявяване на ценни книжа. Отпадането на възможността за отпечатване по желание на издателя ще позволи фокусът на специализирания контрол да се насочи преимуществено към ценните книжа по смисъла на наредбата. Вследствие на промяната ще се повиши ефективността на контрола върху фискалната коректност на лицата, заинтересовани да отпечатват ценни книжа. Одобрените промени са в съответствие с приетите промените в Закона за счетоводството, разписани в преходните и заключителните разпоредби на Закона за изменение и допълнение на Закона за финансовото управление и контрол в публичния сектор. Правителството прие Правилник за устройството и дейността на Държавно предприятие „Управление и стопанисване на язовири“. Създаването на това предприятие е обусловено от факта, че голяма част от общините, собственици на язовири, не разполагат с достатъчни финансови ресурси, с които да поддържат съоръженията в такова техническо състояние, което да гарантира безопасната им експлоатация. В тези случаи, те разполагат с възможността да прехвърлят собствеността на язовирите безвъзмездно на държавата, крито впоследствие да бъдат предоставени на предприятието за стопанисване и управление. Правителството прие Устройствения правилник на Изпълнителна агенция „Медицински надзор“, в която ще влязат Изпълнителната агенция „Медицински одит“ и Изпълнителната агенция по трансплантация. С документа се регламентират дейността, структурата и организацията на работа в Изпълнителната агенция. Подробно е разписан контролният механизъм, който агенцията ще упражнява спрямо дейността на лечебните заведения. Предвижда се контролът да бъде завишен спрямо сегашния в качествено и количествено отношение. Обединяването на Изпълнителната агенция „Медицински одит“ и Изпълнителната агенция по трансплантация в Изпълнителна агенция „Медицински надзор“ ще доведе до премахване на дублиращите се функции и звена на сега съществуващите структури. Щатната численост на персонала на новата агенция е 106 щатни бройки, която съответства на общата численост на двете настоящи агенции. Новата Агенция ще продължи да осъществява досегашните функции на преобразуваните агенции, както и възложените от закона нови функции в рамките на съществуващата щатна численост. Правителството прие промени в Устройствения правилник на Агенцията за социално подпомагане. Измененията имат за цел да приведат дейностите, осъществявани от Агенцията и нейните териториални структури в съответствие със Закона за хората с увреждания, който влезе в сила от 1 януари 2019 г. Промените са свързани и с предстоящото от 1 април 2019 г. изготвяне на индивидуални оценки на потребностите на хората с увреждания, които ще се изготвят по настоящия им адрес от специализиран отдел в дирекциите „Социално подпомагане“. С цел отразяване на новите зони на функционална отговорност на специализираните административни звена в териториалните структури на Агенцията, е необходимо да бъде извършено преразпределение на числеността на Главна дирекция „Социално подпомагане“, регионалните дирекции за социално подпомагане и дирекциите „Социално подпомагане“. Промените ще се направят чрез вътрешна реорганизация в рамките на общата численост на Агенцията за социално подпомагане. Функциите на Дирекция „Информационни системи“ ще бъдат приведени в съответствие с ангажиментите, произтичащи от Закона за електронното управление и съпътстващите нормативни актове, свързани с електронното управление. С промените се прецизират и функциите на длъжностите лица по защита на личните данни. Министерският съвет прие нов Устройствен правилник на Министерството на здравеопазването. Целта е Правилникът да се приведе в съответствие с влезли в сила нормативни промени, а именно Общия регламент относно защитата на данните, последните изменения в Закона за администрацията, Закона за противодействие на корупцията и отнемане на незаконно придобитото имущество, Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи, както и с други нормативни актове. В тази връзка в структурата на министерството се обособява звено „Сигурност на информацията и защита на данните“, на което се възлага контролът по прилагане на стандартите и правилата за мрежова и информационна сигурност, защита на данните, включително и личните данни, като същото ще изпълнява и функциите на длъжностно лице по защита на данните. Функциите и минималната численост на Инспектората към министерството се прецизират с цел съобразяване с настъпилите промени в нормативните изисквания. Създава се пилотно звено за споделени услуги в областта на управлението на човешките ресурси в системата на здравеопазването, с което се цели подобряване ефективността и ефикасността на работата в администрацията, намаляване на разходите за издръжка на общата администрация, стандартизиране и оптимизиране на работните процеси и укрепване на стратегическия капацитет за управление на човешките ресурси в системата на здравеопазването. Създава се самостоятелна дирекция „Електронно здравеопазване“, което ще способства за оптимизиране на дейностите по провеждане на стратегията за електронно здравеопазване и въвеждане на националната здравна информационна система, като част от общата стратегия за електронно управление в администрацията, както и за оптимизирането на процесите по въвеждането и предоставянето на електронни административни услуги и на обмен на документи със средствата на информационните и комуникационните технологии, с оглед намаляване на административната тежест за гражданите и бизнеса. Прецизират се функции и се извършват промени в числеността и на други структурни звена в министерството. С това се цели оптимизиране разпределението на функциите, без да се допуска дублиране и създаване на объркване по отношение на обслужването на гражданите и бизнеса, а също така и оптимизиране числеността на структурните звена в зависимост от обема им на работа и приоритетите, които стоят пред Министерството на здравеопазването. Необходимите за обезпечаване допълнителни щатни бройки ще бъдат осигурени в рамките на общата численост на персонала в министерството и второстепенните разпоредители с бюджет към министъра на здравеопазването. Правителството прие Постановление, с което одобри изменения и допълнения в три нормативни акта. В Наредбата за условията, правилата и реда за регулиране и регистриране на цените на лекарствените продукти се предвижда създаване на нови режими, необходими заради промяната на Закона за лекарствените продукти в хуманната медицина, а именно оценка на здравните технологии /ОЗТ/ и проследяване ефекта от терапията на лекарствени продукти. Въвежда се нормативно изискване за наличие на една положителна оценка от държавна институция по ОЗТ на Великобритания, Франция, Германия и Швеция при включване в Позитивния лекарствен списък. Разписани са условията, реда и критериите за определяне на лекарствените продукти, за които ще се извършва проследяване на ефекта от терапията, срока и лечебните заведения, в които ще се провежда. Посочен е и реда, по който ще се извършва самата оценка на ефекта от терапията. Друга промяна е оптимизиране на режима по ценообразуване на лекарствените продукти. Намалява се броят на държавите-членки - от 17 на 10, в които да се търсят най-ниските цени на лекарствените продукти без да се делят на основни и допълнителни държави. При липса на цени за определен лекарствен продукт в референтните държави се въвежда правилото да се търси най-ниска цена на лекарствен продукт със същото международно непатентно наименование, лекарствена форма и количество активно вещество в дозова единица. С промяната се цели преустановяването на случаите, в които на българския пазар се пускат опаковки, които не се намират в другите европейски държави и съответно не могат да попаднат в обхвата на външното ценово рефериране. Изменя се и се допълва Тарифата за таксите, които се събират по Закона за лекарствените продукти в хуманната медицина. В продължение на две години оценката на здравните технологии беше извършвана за сметка на държавния бюджет. Оценката на здравните технологии на лекарствен продукт е високо експертна дейност. С нея са ангажирани множество специалисти, а от резултата й се ползват както притежателите на разрешения за употреба, които желаят техните продукти да бъдат включени в националната система за заплащане, така и заплащащите институции. Предвид тези обстоятелства е необходимо да се въведат държавни такси, които да обезпечат процеса по извършване на ОЗТ. Заради въвеждането на нови функции се извършват и изменения и допълнени в Устройствения правилник на Националния съвет по цени и реимбурсиране на лекарствените продукти и неговата администрация. Числеността на Съвета се увеличава с 5 щатни бройки. Правителството прие изменения и допълнения на Правилника за издаване на българските документи за самоличност, на Правилника за прилагане на Закона за чужденците в Република България и на Наредба за условията и реда за издаване на визи и определяне на визовия режим. Въвежда се механизма на вътрешна административна услуга. От гражданите няма да се изисква да предоставят информация или документи, които са налични при административния или при друг орган. Те ще бъдат осигурявани служебно за нуждите на съответното административно производство във връзка с процедурите по получаване на право за продължително и постоянно пребиваване и издаване или подмяна на български лични документи. Постановлението на Министерския съвет е в изпълнение на РМС № 704/2018 г. за приемане на мерки за трансформация на модела на административно обслужване. Правителството прие Правилник за прилагане на Закона за хората с увреждания. С него се доразвива новата правна рамка за защита на правата на хората с увреждания и се уреждат областите и средствата за оказване на подкрепа. С нормативния акт се регламентира редът за избор на представители на всички организации на и за хора с увреждания за членове на Съвета за наблюдение, който ще осъществява функциите по насърчаване, защита и наблюдение на прилагането на Конвенцията за правата на хората с увреждания. С нормативния акт се определя редът, по който ще се извършва индивидуална оценка на техните потребностите. Тя ще се прави по искане на човека с увреждане или на негов законен представител, както и служебно, и ще се изготвя от специализирани отдели в дирекциите „Социално подпомагане“ на Агенцията за социално подпомагане. Въвежда се индивидуален подход при извършването на оценката. За всеки конкретен случай ще бъде определян водещ служител, който ще обработва цялата налична информация. Всеки човек с увреждане или неговият законен представител ще има право да присъства на заседанието, на което ще се изготвя индивидуалната оценка на неговите потребности. Тя ще се предоставя на директора на дирекция „Социално подпомагане“ за предприемане на действия за предоставяне на конкретни подкрепящи мерки. В правилника са регламентирани и условията за отпускане, изплащане и прекратяване на финансовата подкрепа за хората с увреждания въз основа на изготвената индивидуална оценка. В нормативния акт се определя и редът за разработване и финансиране на програми и проекти за насърчаване на стопанската инициатива в интерес на хората с увреждания, както и начинът за финансиране на работодатели за осигуряване на достъп до работното място за хората с трайни увреждания. Правилникът урежда реда за финансиране на проекти за осигуряване на заетост на хората с увреждания в специализирана работна среда и за стартиране на самостоятелен бизнес. Регламентира се и редът за изпълнение на квотните задължения на работодателите за наемане на хора с трайни увреждания. Всяка година до 31 март работодателите ще трябва да уведомяват Агенцията по заетостта за изпълнението на квотата. Определят се и условията, при които работодателите се освобождават от задълженията за изпълнение на квотата поради обективни причини, както и плащането на ежемесечни компенсационни вноски при нейното неизпълнение в размер 30 на сто от минималната работна заплата за страната за всяко незаето работно място за човек с трайно увреждане. Определени са видовете алтернативни мерки, с чието прилагане работодателите се освобождават от изплащане на компенсационни вноски за периода на неизпълнение на квотата. В правилника са определени условията и редът за финансиране на създаването и функционирането на Центрове за защитена заетост като механизъм в подкрепа трудовата интеграция на хора с множество трайни увреждания. Регламентира се и редът за създаване й поддържане на информационната система, в която ще има профил за всеки човек с увреждане. Правителството прие Методиката за извършване на индивидуална оценка на потребностите от подкрепа за хората с увреждания. Разработването на нормативния акт е регламентирано в Закона за хората с увреждания, който влезе в сила от 1 януари 2019 г. С него се определят нови форми на подкрепа, които се идентифицират чрез индивидуална комплексна оценка на потребностите и при изследване на функционалните затруднения и наличието на бариери в изпълнението на ежедневните и други дейности на човека с увреждане. Методиката регламентира реда и условията по изготвянето на индивидуална оценка на потребностите на хората с увреждания, включително оценка за потребността от предоставяне на социални услуги, лична помощ или друг вид подкрепа при условия и по ред, определени със закон. С нея се регламентира обективен начин на изчисляване на броя часове лична помощ за всеки човек с увреждане до и над 18-годишна възраст. Заключенията и направленията, определени в оценката са задължителни за всички компетентни органи и организации, за реализиране на съответните права на хората с увреждания. Министерският съвет утвърди Меморандум за разбирателство между правителството на България и правителството на Румъния за изпълнение на съвместни инициативи за подобряване на условията за корабоплаване в общия българо-румънски участък на река Дунав и за транспортната свързаност между двете страни. Предвижда се документът да бъде подписан от транспортните министри по време на Петата среща на Съвета за сътрудничество на високо равнище между България и Румъния, която ще се проведе на 29 март в гр. Букурещ. С документа двете страни се задължават да осигуряват ежегодно необходимото финансиране за поддържане на корабоплавателния път на р. Дунав в общия българо-румънски участък. Предвижда се изменение в действащата Спогодба между България и Румъния за поддържане и подобряване на фарватера, която е подписана през 1955 г. В областта на транспортната свързаност, държавите се ангажират да направят предпроектни проучвания за местоположението на бъдещия трети мост над р. Дунав. Предстои страните да се споразумеят за една от следните локации: Оряхово - Бекет; Никопол - Турну Мъгуреле; Свищов - Зимнич; Русе - Гюргево и Силистра – Кълъраш. Министерският съвет прекрати правомощията на председателя на Управителния съвет на Фонда за гарантиране на влоговете в банките Радослав Миленков поради избирането му от Народното събрание за подуправител на Българската народна банка - ръководител на управление „Банков надзор“. На мястото на Радослав Миленков правителството определи за нов председател на фонда Матей Матев, считано от 25 март 2019 година. Матей Матев е магистър по право от Софийския университет „Св. Климент Охридски“ и има дългогодишен опит в областта на облигационното, търговското, вещното право, приватизацията, чуждестранните инвестиции и ценни книжа, както и процесуалното представителство по търговски, административни и граждански съдебни спорове. Решението на правителството за прекратяване на правомощията и определяне на председател на Управителния съвет на Фонда за гарантиране на влоговете в банките е прието неприсъствено.", "date": "2019.03.27", "title": "Вижте какво реши Министерският съвет днес"}
{"url": "https://www.24chasa.bg/novini/article/7367574", "text": "Няколко пъти ни изнудваха, че ако не приемем пакет \"Мобилност\", ще настъпи разделение на ЕС. Резултатът е социален дъмпинг - западните превозвачи плащат наполовина на българските и румънските шофьори. Това заяви евродепутатът от БСП/С&Д Петър Курумбашев по време на дебат за пакета \"Мобилност\", който тече в момента в Европейския парламент в Страсбург. Както \"24 часа\" вече писа, той е един от групата за бързо реагиране, която сформираха българските представители в Европейския парламент, наред с Андрей Новаков (ГЕРБ/ЕНП), Ангел Джамбазки (ВМРО/Европейски консерватори и реформисти) и Илхан Кючюк (ДПС/АЛДЕ).", "date": "2019.03.27", "title": "Курумбашев: Западните превозвачи плащат 2 пъти по-малко на нашите шофьори"}
{"url": "https://www.24chasa.bg/novini/article/7367613", "text": "Безакцизни алкохол и цигари са иззели полицаи от Хасково и Харманли. 1140 къса тютюневи изделия са конфискувани от двама хасковлии при проверка, извършена им на булевард \"България\" в областния град. Това съобщиха от пресцентъра на МВР. В Харманли, при съвместна операция на криминалисти и служители от НАП и РИОСВ, е проверен пункт за изкупуване на черни и цветни метали на улица \"Коста Андреев\". В обекта, стопанисван от ЕООД, са намерени 61 бутилки с вместимост 10 и 11 литра с разпределени в тях общо 622 литра течност с мирис на алкохол без акцизен бандерол. 53-годишна харманлийка, пълномощник на представителя на фирмата, не е представила пред разследващите документи за произход или платен акциз. По случая е образувано досъдебно производство по чл. 234 ал. 1 от НК.", "date": "2019.03.27", "title": "Иззеха над 1 000 къса цигари и 61 бутилки безакцизен алкохол в Хасково и Харманли"}
{"url": "https://www.24chasa.bg/novini/article/7367641", "text": "Министерски съвет даде съгласие за прекратяване на функциите на почетния консул на Швеция Константин Дараданов и за закриване на ръководеното от него консулство във Варна след изтичането на неговия мандат на 1 април 2019 г. въз основа на получено уведомление от шведката страна. Това съобщиха от пресцентра на Министерския съвет. По искане на шведската страна след тази дата консулския окръг на почетния генерален консул на Швеция в София Зоя Паунова и на ръководеното от нея консулство ще покрива цялата територия на България. Зоя Паунова е почетен консул на Кралство Швеция от юни 2017 г. и се ползва с голямо доверие от шведската страна в желанието си за поддържане на активен двустранен диалог и задълбочаване на търговско-икономическите отношения между двете страни.", "date": "2019.03.27", "title": "Закриват почетното консулство на Швеция \nвъв Варна"}
{"url": "https://www.24chasa.bg/novini/article/7367673", "text": "Правителството определи Елена Чернева за председател на Националното бюро за правна помощ (НБПП) и Наталия Илиева за неин заместник. Елена Чернева е завършила Юридическия факултет на Софийския университет „Св. Климент Охридски“, специалност „Право“ и е вписана като адвокат в Софийска адвокатска колегия, като упражнява правата си до месец април 2012 г. С РМС № 264/2012 г. е определена за председател на НБПП, като през 2015 г. е преназначена на същата длъжност. През изтеклия четиригодишен период като председател Елена Чернева реализира множество инициативи, които доведоха до подобряване на цялостната система за правна помощ, като тя стана по-достъпна за социално слабите граждани. Наталия Илиева е завършила Юридическия факултет на Университета за национално и световно стопанство, специалност „Право“. Вписана е като адвокат в Софийската адвокатска колегия през 1999 г. и упражнява правата си до настоящия момент. Като дългогодишен адвокат се занимава с проблемите на правната помощ.", "date": "2019.03.27", "title": "Елена Чернева e новият председател на Националното бюро за правна помощ"}
{"url": "https://www.24chasa.bg/novini/article/7367667", "text": "Правителството определи Ryanair DAC за въздушен превозвач, който да оперира по международната въздушна линия София - Киев - София. Назначаването на Ryanair DAC като установен в България въздушен превозвач от държава-членка на ЕС е извършено в съответствие с двустранния международен договор, правото на ЕС и националните правни норми на Република България. Определеният въздушен превозвач е заявил готовност да започне да изпълнява редовни полети по линията София - Киев - София от началото на април 2019 г. с честота два пъти седмично в сряда и неделя. Това би допринесло за увеличаване на пътникопотока, което създава условия и за подобряване на свързаността между България и Украйна. Вижте   всички решения на Министерския съвет от днес. ", "date": "2019.03.27", "title": "Правителството определи въздушен превозвач по линията София - Киев – София"}
{"url": "https://www.24chasa.bg/novini/article/7367689", "text": "Правителството прие Постановление за закриване на Център „Фонд за лечение на деца“. Документът е в съответствие с измененията в чл. 82 от Закона за здравето, съгласно които след 31 март изпълняваните от Фонда дейности преминават за администриране към Националната здравноосигурителна каса (НЗОК). Чрез нормативните промени се осигурява плавен преход на изпълняваните от Фонда дейности към НЗОК, като същевременно се гарантират правата и достъпът до лечение на нуждаещите се пациенти. До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповеди за организационно и финансово подпомагане, ще бъдат изпълнени от НЗОК. Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване, тъй като грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение. Средствата, необходими за прилагането на новата уредба, са предвидени в бюджета на НЗОК за 2019 г. и ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването.", "date": "2019.03.27", "title": "Правителството закри Фонда за лечение на деца"}
{"url": "https://www.24chasa.bg/novini/article/7367695", "text": "Министерският съвет прие Решение за подготовката и произвеждането на изборите за членове на Европейския парламент от Република България на 26 май 2019 г. Това съобщиха от правителствената пресслужба. С решението е възложено координацията по изпълнението на дейностите, свързани с организационио-техническата подготовка на изборите да се осъществява от заместник министър-председателя по чл. 5, ал. 1, т. 2 от Устройствения правилник на Министерския съвет и на неговата администрация. При осъществяване на координацията вицепремиерът Томислав Дончев ще бъде подпомаган от работна група, включваща представители от съответните министерства и ведомства. В решението са включени задължения и отговорности и на други министри, свързани с подготовката и произвеждането на изборите. Правителството одобри и план-сметката за разходите по подготовката и произвеждането на изборите за членове на Европейския парламент от Република България през 2019 г., като необходимите за това средства са в размер на 32,4 млн. лева. С осигуряването им ще се гарантира финансирането на всички дейности, свързани с отделните организационни етапи на изборния процес и безпрепятственото провеждане на изборите. Актът на МС е в изпълнение на чл.18 от Изборния кодекс. Средствата по план-сметката ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс.", "date": "2019.03.27", "title": "Министерският съвет одобри подготовката за евроизборите"}
{"url": "https://www.24chasa.bg/novini/article/7367710", "text": "Министерският съвет прекрати правомощията на председателя на Управителния съвет на Фонда за гарантиране на влоговете в банките Радослав Миленков поради избирането му от Народното събрание за подуправител на Българската народна банка - ръководител на управление „Банков надзор“. Това съобщиха от пресцентъра на Министерския съвет. На мястото на Радослав Миленков правителството определи за нов председател на фонда Матей Матев, считано от 25 март 2019 година. Матей Матев е магистър по право от Софийския университет „Св. Климент Охридски“ и има дългогодишен опит в областта на облигационното, търговското, вещното право, приватизацията, чуждестранните инвестиции и ценни книжа, както и процесуалното представителство по търговски, административни и граждански съдебни спорове. Решението на правителството за прекратяване на правомощията и определяне на председател на Управителния съвет на Фонда за гарантиране на влоговете в банките е прието неприсъствено.", "date": "2019.03.27", "title": "Назначиха Матей Матев за шеф на Фонда за гарантиране на влоговете в банките"}
{"url": "https://www.24chasa.bg/novini/article/7367719", "text": "България отпуска 3 485 028 млн. лв. безвъзмездна помощ на страни от Западните Балкани, Източна Европа и Кавказ за финансиране на проекти за развитие на образованието, науката, културата, социалната интеграция и гражданското общество. Правителството съгласие Министерството на външните работи да сключи съответните споразумения за предоставяне на средствата. Това съобщиха от пресцентъра на Министерския съвет. Одобрени са общо 42 проекта от 9 страни: Република Сърбия, Република Северна Македония, Босна и Херцеговина, Косово, Република Албания, Република Молдова, Украйна, Република Армения и Грузия. Сред тях са проект за подпомагане на образованието в Босилеград, Република Сърбия, на стойност 35 000 лв., проект за укрепване на европейското измерение в образованието в Сърбия на стойност 45 000 лв. 180 000 лв. ще бъдат отпуснати за подобряване на инфраструктурата на комплекса Нешков връх в сръбската община Димитровград. В Република Северна Македония ще бъдат финансирани общо 10 проекта, сред които проект за научни подводни и археоложки изследвания на Охридското езеро на стойност 48 895 лв., проект за реконструкция на мостове в град Струга и района на обща стойност 200 000 лв., както и проекти за подобряване на диалога между медиите от Република Северна Македония и Република България, проекти за развитие на културата, образованието и гражданското общество. В Босна и Херцоговина ще бъдат финансирани дейности за подобряване условията на обучение в детски градини и училища, в Косово - за подобряване условията на образованието, в Република Албания - за подобряване на пътната инфраструктура. В Република Молдова за финансиране са одобрени 3 проекта, които ще бъдат реализирани в град Тараклия. Сред тях 190 349 лв. ще бъдат отпуснати за ремонт на инфекциозното отделение в районната болница. Проектите в Украйна, Република Армения и Грузия са насочени към развитие на образованието и гражданското общество. Средствата по финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ. Изборът на проектите, извършен заедно със страните-бенефициенти, е в съответствие със задачите на българската външна политика, сред които са укрепване европейската перспектива на държавите от Западните Балкани, стимулиране социално-икономическото развитие на страните-партньори.", "date": "2019.03.27", "title": "България дава 3,5 млн. лв. на страни от Западните Балкани, Източна Европа и Кавказ"}
{"url": "https://www.24chasa.bg/novini/article/7367731", "text": " 63-годишна жена е загинала при инцидент по време на дърводобив в землището на село Габра, съобщиха от Областната дирекция на полицията в София. Сигналът е бил подаден към обяд на 26 март в полицията в Елин Пелин от Държавното горско стопанство - било съобщено за жена в безпомощно състояние. При извършения оглед на местопроизшествието е установена смъртта на пострадалата. По първоначални данни жената е била ударена от паднало дърво по време на дърводобив. По случая е образувано следствено дело. След приключване на действията по разследване, водено от служители на полицията в Самоков, в качеството на обвиняем е привлечен 57-годишен жител на село Марица, товарил в камион незаконно добит дървен материал. Работата по случая продължава.", "date": "2019.03.27", "title": "Дърво уби жена в землището на село Габра"}
{"url": "https://www.24chasa.bg/novini/article/7367670", "text": "Чух, че има поддръжници на пакет \"Мобилност\", които казаха, че се борят за транспортния сектор. Как? Като предлагате мерки, които искат да го фалират, така ли? С тези думи започна евродепутатът от ГЕРБ/ЕНП Андрей Новаков емоционалното си изказване по пакет \"Мобилност\" на сесията на Европейския парламент в Страсбург. И продължи: \"Бе казано, че е постигнат компромис, който е добра основа за гласуване. Това не отговаря на истината. За компромис трябват две страни, а тук едната липсваше. За пръв път в историята на този парламент някой написа доклад от името на докладчик без неговото знание. Това не е компромис.\" Новаков настоя решението по темата да бъде оставено за следващия Европейски парламент: \"Да бъдем честни. Остават 2 седмици до края на този парламент. Няма време да се подготви разумно и балансирано решение. Единственото решение е да се остави за следващия парламент, който има 5-годишен хоризонт. Вече не става въпрос за транспорт. Става въпрос за здрав разум. Четвърти пореден опит бе направен този пакет да се прекара - четвърти пореден провал. Това трябва да ви говори нещо. Това не е решение. Бяха постигнати много неща, но 5 пъти повече беше сбъркано.\" \"Трябва да оставим този пакет за следващия парламент\", настойчиво повтори Новаков.  ", "date": "2019.03.27", "title": "Новаков: Пакет \"Мобилност\" ще фалира транспортния сектор"}
{"url": "https://www.24chasa.bg/novini/article/7367714", "text": "Заявленията за обявяване на декларация, чрез която предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, ще се разглеждат по реда на постъпването им отделно от другите заявления. Това съобщиха от правителствената пресслужба. По същия ред ще се разглеждат и заявленията за вписване на действителните собственици по Закона за мерките срещу изпирането на пари и Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици. Това предвижда проект за изменение и допълнение на Закона за търговския регистър и регистъра на юридическите лица с нестопанска цел, приет от Министерски съвет. Декларацията, чрез която неактивни през отчетния период предприятията, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, се публикува в търговския регистър в срок до 31 март на следващата година. По данни на Националния статистически институт броят на тези предприятия е между 150 000 и 200 000. Заявленията за действителни собственици трябва да се подадат в срок до 4 месеца, считано от 31.01.2019 г. Законът предвижда кратки срокове за разглеждане на заявленията за вписване, заличаване и обявяване, като длъжностните лица по регистрация се произнасят незабавно след изтичане на три работни дни от постъпването им. При първоначална регистрация на търговец произнасяното е до края на следващия работен ден от постъпването на заявлението. Целта на законопроекта е подобряване на организацията и ефективността в работата на търговския регистър и регистъра на юридическите лица с нестопанска цел, преодоляване на забавянето при обработването и разглеждането на всички категории заявления за вписване, заличаване и обявяване, чрез което се съобразява принципът на бързина и процесуална икономия на дейността по регистрацията.", "date": "2019.03.27", "title": "Одобриха промени в закона за търговския регистър"}
{"url": "https://www.24chasa.bg/novini/article/7367741", "text": "Министерският съвет прие постановление за изменение и допълнение на Наредбата за държавните изисквания за признаване на придобито висше образование и завършени периоди на обучение в чуждестранни висши училища. Наредбата е основният акт, въз основа на който лица, които са придобили висшето си образование извън България, могат да получат неговото признаване с цел продължаване на обучението си или, в определени случаи, достъп до пазара на труда. Съгласно Закона за висшето образование министърът на образованието и науката чрез Националния център за информация и документация (НАЦИД) извършва признаването. До момента е регламентирано само признаването на образователно-квалификационните степени „бакалавър“ и „магистър“. С промените се създава специален раздел, който урежда детайлно процедурата по признаване на образователно-научната „доктор“. Съответно се уреждат и основанията за отказ от признаване. Предвиждат се облекчения в режима на признаване и на трите степени като за българските граждани вече не се изисква документ за идентичност на имената при промяна в тях, а НАЦИД извършва служебно проверка. Друга промяна е, когато лицето подаде документи за признаване в оригинал, в 14-дневен срок НАЦИД извършва всички необходими сравнявания с оригиналите и лицето може да ги получи обратно, докато продължава самата процедура. Облекчава се възможността за лица с предоставена международна закрила да упражняват трудовите си права в България, ако не могат да предоставят документи за завършено образование. Тъй като поради липса на подобен документ НАЦИД не може да извърши пълноценно признаване, тези лица ще могат да получат специален вид удостоверение - Информационна карта за придобита образователна степен. Тази карта обаче не е еквивалентна на признаване на придобито висше образование в чужбина и не предоставя същите права. Вижте   всички решения на Министерския съвет от днес. ", "date": "2019.03.27", "title": "Приеха промени за признаване на придобито висше образование в чужбина"}
{"url": "https://www.24chasa.bg/novini/article/7367755", "text": "Екип от американски учени пристигна в района на връх Еверест, където ще изследва как замърсяването е повлияло на хималайските планини и ледници, които се топят поради глобалното затопляне, предаде Асошиейтед прес. Екипът с ръководител Джон Ол от Западния Вашингтонски университет планира да прекара следващите два месеца в района, където ще събира проби и ще изследва леда, снега и растителността, предаде БТА. През май членове на екипа ще направят опит да изкачат връх Еверест, както и съседния връх Лхотце. Специалистите планират да проучат събраните проби и данни съвместно с университетски колеги от Непал и местни правителствени агенции. Новите данни ще бъдат сравнени с тези, събрани от Джон Ол по време на експедиция в района на Еверест през 2009 г.", "date": "2019.03.27", "title": "Учени от САЩ ще събират климатични данни\nв района на Еверест"}
{"url": "https://www.24chasa.bg/novini/article/7367764", "text": "Парламентът прие промени в Закона за авторското право и сродните му права на първо четене. Вносител на промените е Министерският съвет. Целта на измененията е да се въведат технологични решения за дистанционен мониторинг на съдържанието, доставяно от платформените оператори до домовете на техните абонати. Според вносителя с приемането на мерките ще се противодейства на нерегламентираното използване на телевизионно съдържание, което се отразява върху формирането на цените за краен потребител и затруднява функционирането на пазарите в условията на лоялна конкуренция. С промените се създава правна възможност на длъжностните лица към Министерството на културата, които упражняват контрол по спазване на авторските и сродни права, да използват автоматизирани средства за контрол, чрез които да установяват нарушенията дистанционно. Законопроектът предвижда прецизиране на правилата за връчване на юридически лица, които да улеснят процедурата по връчване на актовете за установяване на административни нарушения и наказателните постановления. Валери Симеонов от Обединените патриоти заяви, че по принцип подкрепя законопроекта, но има забележки. Има риск КРС и Министерството на културата да се превърнат в репресивни органи, смята той.", "date": "2019.03.27", "title": "Парламентът прие промени в Закона за авторското право на първо четене"}
{"url": "https://www.24chasa.bg/novini/article/7367761", "text": "Промяната на статута на \"Света София\" от музей в джамия ще бъде нещо като отговор на решението на американския президент Доналд Тръмп да признае Йерусалим за столица на Израел и суверенитета на тази държава над Голанските възвишения. Това заяви днес турският президент Реджеп Тайип Ердоган, цитиран от Анадолската агенция. Ние ще можем да направим безплатен входа в \"Света София\", но ние можем да направим не само това. След местните избори ще върнем същинския статут на \"Света София\". Какво означава това? Ще сменим статута й от музей на джамия. Сега Тръмп обявява, че Йерусалим е столица на Израел. Не е ли така? Признава израелски суверенитет над Голанските възвишения. Ще получите отговор от Турция, каза турският президент, който говори на митинг в Трабзон, предава БТА. Преди няколко дни Ердоган заяви, че турските власти могат да сменят статута на \"Света София\", за да може посещенията да са безплатни. Той каза, че туристи с всякакви вероизповедания сега могат да влизат в Синята джамия безплатно и по същия начин може да се действа със \"Света София\". В момента входът в \"Света София\" възлиза на 60 турски лири. Преди десетина дни Ердоган бе казал, че не подкрепя идеята за превръщането на музея \"Света София\" в Истанбул в джамия, тъй като според него \"това може да доведе до сериозни последици\", припомня ТАСС.", "date": "2019.03.27", "title": "Ердоган: Превръщането на \"Света София\" в джамия ще бъде нещо като отговор на Тръмп"}
{"url": "https://www.24chasa.bg/novini/article/7367811", "text": "Европейският съюз реши днес да прекрати временно спасяването на мигранти със свои кораби във водите на Либия в рамките на военноморската мисия \"София\", предаде Франс прес. \"На този етап не бе намерено никакво решение по въпроса с разтоварването\" на спасените мигранти, заяви пред Франс прес поискал анонимност европейски служител, след като Италия поиска промяна на правилата за слизането на мигранти на италианска територия, информира БТА. Между 28-те страни членки на Европейския съюз е било постигнато споразумение за удължаването с шест месеца до септември тази година на военноморската мисия \"София\", но без частта за спасяването на мигранти край бреговете на Либия, отбелязва Франс прес. Удължаването на мисията е свързано с два други елемента: въздушни патрули, които да засичат лодки с мигранти в Средиземно море, и борбата с трафика на хора от страна на либийската брегова охрана. Либийската брегова охрана спаси тази нощ 117 мигранти в Средиземно море, недалеч от либийския бряг, предаде ДПА. Агенцията се позовава на Върховния комисариат на ООН за бежанците, според който мигрантите са върнати в столицата на Либия Триполи, където им е оказана медицинска помощ. Хиляди мигранти бяга спасени или загинаха при опасни опити да стигнат до Европа по море, отбелязва ДПА.", "date": "2019.03.27", "title": "ЕС прекратява спасяването на мигранти във водите на Либия"}
{"url": "https://www.24chasa.bg/novini/article/7367788", "text": "През декември са били открити  , научи \"24 часа\". Предполага се, че колелата са откраднати, за нито едно от тях обаче няма подаден сигнал. Затова от столичната полиция разпространиха снимките им - ако някой разпознае своя велосипед сред показаните, може да се обади на тел.: 02 9820169 или 0885009885. Очаква се по-късно днес директорът на СДВР старши комисар Георги Хаджиев да даде повече подробности.", "date": "2019.03.27", "title": "Велосипедите, чиито снимки СДВР пусна, са открити през декември"}
{"url": "https://www.24chasa.bg/novini/article/7367808", "text": "Управляващата коалиция в Алжир призова 82-годишния държавен глава Абделазиз Бутефлика да се оттегли от президентския пост, предаде Асошиейтед прес. Генералният секретар на партията Национален демократичен сбор и бивш премиер Ахмед Уахия заяви днес, че партията му препоръчва на Бутефлика да подаде оставка, за да може да улесни прехода във властта, предава БТА.  Призивът на управляващата коалиция бе отправен ден, след като главнокомандващият на алжирската армия заяви, че Бутефлика трябва по конституционен ред да бъде обявен за неспособен да изпълнява задълженията си, което би довело до отстраняването му от президентския пост след 20 години на власт. Управляващата коалиция в Алжир се състои от партиите Национален демократичен сбор и Фронт за национално освобождение, отбелязва Асошиейтед прес. Алжирското население в продължение на няколко седмици протестира срещу продължаващото управление на Бутефлика, който през 2013 г. получи удар и който отмени насрочените за следващия месец президентски избори.", "date": "2019.03.27", "title": "Управляващата коалиция в Алжир призова президента Бутефлика да се оттегли"}
{"url": "https://www.24chasa.bg/novini/article/7367839", "text": "Правителството прие постановление, с което одобри изменения и допълнения в три нормативни акта, съобщи пресслужбата на кабинета. В Наредбата за условията, правилата и реда за регулиране и регистриране на цените на лекарствените продукти се предвижда създаване на нови режими, необходими заради промяната на Закона за лекарствените продукти в хуманната медицина, а именно оценка на здравните технологии /ОЗТ/ и проследяване на ефекта от терапията на лекарствени продукти. Въвежда се нормативно изискване за наличие на една положителна оценка от държавна институция по ОЗТ на Великобритания, Франция, Германия и Швеция при включване в Позитивния лекарствен списък. Разписани са условията, редът и критериите за определяне на лекарствените продукти, за които ще се извършва проследяване на ефекта от терапията, срокът и лечебните заведения, в които ще се провежда. Посочен е и редът, по който ще се извършва самата оценка на ефекта от терапията. Друга промяна е оптимизиране на режима по ценообразуване на лекарствените продукти. Намалява се броят на държавите членки - от 17 на 10, в които да се търсят най-ниските цени на лекарствените продукти, без да се делят на основни и допълнителни държави. При липса на цени за определен лекарствен продукт в референтните държави, се въвежда правилото да се търси най-ниска цена на лекарствен продукт със същото международно непатентно наименование, лекарствена форма и количество активно вещество в дозова единица. С промяната се цели преустановяването на случаите, в които на българския пазар се пускат опаковки, които не се намират в другите европейски държави и съответно не могат да попаднат в обхвата на външното ценово рефериране. Изменя се и се допълва Тарифата за таксите, които се събират по Закона за лекарствените продукти в хуманната медицина. В продължение на две години оценката на здравните технологии беше извършвана за сметка на държавния бюджет. Оценката на здравните технологии на лекарствен продукт е високо експертна дейност. С нея са ангажирани множество специалисти, а от резултата й се ползват както притежателите на разрешения за употреба, които желаят техните продукти да бъдат включени в националната система за заплащане, така и заплащащите институции. Предвид тези обстоятелства, необходимо е да се въведат държавни такси, които да обезпечат процеса по извършване на ОЗТ. Заради въвеждането на нови функции се извършват и изменения и допълнени в Устройствения правилник на Националния съвет по цени и реимбурсиране на лекарствените продукти и неговата администрация. Числеността на Съвета се увеличава с 5 щатни бройки.", "date": "2019.03.27", "title": "Нови режими за цените на лекарствените продукти"}
{"url": "https://www.24chasa.bg/novini/article/7367814", "text": "Отношенията на САЩ с афганистанския президент Ашраф Гани изглеждат все повече изложени на риск от трайно разваляне - последица от промяна в американската политика, която засега изключва правителството му от преговорите с талибаните, и на собствената му твърда решимост да запази властта и сам да ръководи усилията за мир. Спорът заплашва да подкопае и без това мнималните шансове за мирно споразумение, на което американският президент Доналд Тръмп разчита да сложи край на най-продължителната война на Америка. Настоящи и бивши американски представители заявиха пред Ройтерс, че според тях Гани се очертава като пречка за преговорите, които са все още в съвсем начална фаза, ядосан, че американците държат афганистанското правителство настрана от тях, и обезпокоен от последиците за президентството му. От гледна точка на Гани обаче, самите преговори, водени от американския специален пратеник Залмай Халилзад, изглеждат като лично предателство и капитулация от страна на САЩ, която може да върне талибаните на власт, казват афганистански представители. \"Халилзад иска да покаже, че той е защитникът на мира, а президентът Гани не иска да е \"злодеят\". Президентът вярва, че е бил предаден\", каза афганистански правителствен служител. Задълбочаващият се разрив между Кабул и Вашингтон относно мирните преговори излезе наяве на 14 март, когато съветникът по националната сигурност на Гани, Хамдуллах Мохиб, се нахвърли срещу Халилзад и обвини родения в Афганистан американски дипломат ветеран, че може би се опитва да присвои за себе си афганистанското президентство. \"Гани се тревожи, че може да се стигне до някакво споразумение за временно правителство и той ще остане извън него с празни ръце\", каза американски представител, пожелал да остане анонимен. Според него Вашингтон трябва да очаква, че Гани ще действа като политик в изборна година. \"Не бива да очакваме Гани да се държи като държавник и да каже: \"Най-доброто нещо за мен ще е да се оттегля\", добави той. Ефектът от атаката на Мохиб беше сериозен. На следващия ден Държавният департамент нареди на американските служители да прекратят всякакви контакти с него, а присъствието му на срещата тази седмица между Гани и дипломати от НАТО накара американската делегация да напусне президентския дворец, разказаха анонимни афганистански източници. Разногласията напомнят за напрежението по време на предшественика на Гани, Хамид Карзай, който стана рязък критик на САЩ през своите 13 години на власт. Но ожесточеният спор все още се води при закрити врата. Гани е зависим от подкрепата на САЩ, които са главният поддръжник на Афганистан в икономиката, дипломацията и сигурността, и има признаци, че той ще се постарае да ограничи щетите за връзките. Като помирителен жест след възмущението на Вашингтон заради изказването на Мохиб, Гани обмисля да го замени с посланика на Афганистан в Лондон, каза друг афганистански източник. --------------- От избирането си през 2016 г. Тръмп си е поставил за цел да сложи край на конфликта в Афганистан, започнал през 2001 г., като обвързва перспективата за военно изтегляне от Афганистан с успех на мирни преговори. Не е ясно обаче дали Тръмп ще приеме сделка на всяка цена - нещо, от което Гани и други афганистанци все повече се опасяват. \"Президентът даде да се разбере, че се надява да постигне най-доброто на тези мирни преговори, нито ще приеме лоша сделка\", каза високопоставен представител на администрацията на Тръмп. Талибаните, които считат Гани за афганистанска марионетка на САЩ, отказват да се срещат с него. Въпреки че САЩ по традиция винаги са избягвали перспективата за едностранни преговори с талибаните, администрацията на Тръмп взе решение да ги започвне - нещо, което ветераните в американската външна политика критикуват остро. \"Приемайки това искане на талибаните, ние сами лишихме от легитимност правителството, което претендираме, че подкрепяме\", написа Райън Крокър, бивш американски посланик в Афганистан. Стъпката показа, \"че се предаваме\", добави той в статия за \"Вашингтон пост\". Втория кръг от американско-талибанските преговори, продължил 16 дни, завърши този месец в Доха, Катар, с дискусия за потенциално изтегляне на американските войски и гаранции от талибаните относно контратероризма. Но тези разговори разочароваха Гани, който се надяваше Халилзад да постигне някакъв напредък като договори прекратяване на огъня в Афганистан и убеди талибаните да преговарят с неговото правителство, казаха няколко афганистански служители. Вместо това Халилзад се върна във Вашингтон без подобен напредък и без да обсъди с Гани подробностите от разговорите, което предизвика у афганистанския президент параноя, твърдят източниците. \"Двете страни обсъдиха и се договориха по въпроси, които ги засягат, но това не промени нищо за афганистанския народ или за а правителството\", каза един от афганистанските служители. Някои настоящи и бивши американски служители съчувстват на Гани и смятат, че САЩ трябва да намерят начин да го успокоят, и то бързо. Признавайки разочарованието на Кабул, високопоставен представител на правителството на Тръмп каза: \"Належащо е да убедим талибаните да седнат на масата на преговорите с афганистанското правителство и с други афганистанци, и да вземат участие в политическия процес\". Афганистанските избори се очертават като голямо предизвикателство за правителството на Гани, предвид спекулациите, че гласуването може изобщо да не се състои, ако първо не е постигнато мирно споразумение с талибаните. Отлагани вече два пъти, сега те са насрочени за 28 септември. Бивш американски представител каза, че Гани се надява САЩ да не постигнат споразумение преди изборите, така че гласуването да може да се състои. Гани \"смята, че ако мирният процес прикрлючи успешно, а изборите не се състоят, той ще изгуби всичко\", каза бивш високопоставен афганистански служител. При толкова висок политически залог, Гани се опитва да контролира изкъсо процеса - нещо, което, опасяват се експертите, може да изключи опозиционните елементи, които ще имат ключово значение за всяко трайно споразумение между талибаните и афганистанското общество. Бивш американски представител заяви, че личността на Гани, склонен да държи всичко под контрол, е една от причините, поради които Вашингтон открай време се опасява, че той може да се окаже \"по-скоро пречка, отколкото помощ за мирния процес\". \"Не, че не желае от сърце мир в Афганистан. Става дума за характера му, за склонността му да държи всичко под контрол, желанието му да притежава повече контрол в тесен кръг, отколкото е реалистично\", каза американският служител. (От БТА)", "date": "2019.03.27", "title": "Стремежът на САЩ към мирни преговори с талибаните отваря опасен разрив с афганистанския лидер"}
{"url": "https://www.24chasa.bg/novini/article/7367825", "text": "Пакистан излезе днес с призив срещу военните заплахи в открития космос, само часове  , предаде Ройтерс. \"Космосът е общото наследство на човечеството и всяка страна има отговорност да избягва действия, които могат да доведат до милитаризиране на тази арена\", заяви пакистанското министерство на външните работи, предава БТА. \"Надяваме се страните, които в миналото категорично са осъждали подобни способности на другите, да са готови да работят за създаване на международни инструменти за недопускане на военни заплахи, отнасящи се до открития космос\", допълни то, без да споменава Индия поименно. \"Хвалбата с подобни способности напомня на битката на Дон Кихот с вятърните мелници\", допълни министерството.", "date": "2019.03.27", "title": "Пакистан се обяви срещу военните заплахи в открития космос"}
{"url": "https://www.24chasa.bg/novini/article/7367847", "text": "До месец - два всички домашни прасета, които се отглеждат в задните дворове по селата, трябва да бъдат регистрирани в кметствата и в агенцията по храните. Това обяви земеделският министър Румен Порожанов при откриването на 25-отото издание на \"Природа, лов и риболов\" в Пловдив. Преди това шефът на дирекцията по горите Юлиян Русев обяви, че у нас вече има 27 случая на заразени диви свине. Порожанов потвърди за област Силистра и около Девня. \"Румъния е обхваната. Заболяването е стигнало сухоземната граница със Сърбия. Хърватия започва превенция. А най-големият производител на свинско месо - Китай, е обхванат между 30 и 40% от чумата\", посочи министърът. Според него колкото и странно да е цената на свинското месо у нас падала с 5-6%. Прогнозите обаче са за поскъпване. Преди седмица Порожанов е провел среща с Управителния съвет на частнопрактикуващите ветеринарни лекари. Основен акцент и бил борбата с африканската чума. \"Трябва да имаме описани и регистрирани всички прасета, които се отглеждат в задните дворове по селата, за да сме наясно къде се намират, кой е стопанинът при евентуален проблем\", изтъкна той. \"Да традицията е да си отглеждаме свине, да ги заколим и изядем, но в момента ситуацията е малко по-различна\", допълни аграрният министър. По думите му не се налага отпускане на допълнителни средства за обеззаразяване на границите. От миналата година останали неусвоени 3 млн. лева. След като преряза лентата Порожанов тръгна по изложителите на \"Природа, лов и риболов\". Спря се на щанда на Националния дамски ловен клуб \"Аврора\". Дамите ловджийки го почерпиха с кюфтета от дива свиня. Бяха наредили паниран фазан, луканки и пушено месо от диво прасе. Голямата атракция се оказа горският кебап, приготвен от Ути Бъчваров. Шоуменът го сготви пред очите на изложителите. 100 кг еленско месо, 50 кг гъби, 40 кг лук, 30 кг моркови, 2 кг масло и много билки - мащерка, розмарин и пресен риган, издаде рецептата той. 680-килограмовият кон Боби, който може да тегли над 2 тона дървен материал, цвилеше непрекъснато. Десетки пък грабеха саксии от \"Цветна пролет\". Мнозина си тръгнаха с 3-годишни маслинови фиданки срещу 20 лева. \"Догодина ще цъфнат и вържат. Могат да виреят в района на Пловдивско\", уверяваше търговецът.", "date": "2019.03.27", "title": "Порожанов: Чумата настъпва, всички домашни прасета - регистрирани при кмета! (снимки)"}
{"url": "https://www.24chasa.bg/novini/article/7366551", "text": "Мартина Биг се ражда на 17 май 1988 г. в малък западногермански град в близост до Люксембург. Тя е от децата, родени почти на прага на Y поколението. Растейки, тя си играе с кукли Барби, но и самата тя изглежда като такава. Има сини очи, дълга руса коса и светла кожа. 31 години след нейното раждане тя е променена до неузнаваемост. Косата ѝ е черна и на афрокъдрици, устните ѝ са по-големи, а кожата ѝ е силно потъмнена. Промяната при нея не е само визуална. Тя има дори ново име – Малайка Кубла. Мартина е една от малкото трансрасови хора. Тенденция, която се заражда в Америка. Тя е родена като представител на европеидната раса, но се самоосъзнава като чернокожа жена. Това я кара през 2017 година да пристъпи към промяна на расата си. Подлага се на множество пластични операции. Много от тях са за увеличаване на бюста, който я прави една от жените с най-големи гърди в света. Към момента тя има 8300 куб. см силикон във всяка гърда. Прави устните си по-плътни и по-големи. Променя някои черти на лицето си, като малко разширява носа си и повдига скулите. Минава и терапия с инжекции, които променят количеството меланин в организма. Така През февруари 2017 г. Мартина заминава за Кения, където е кръстена от местен свещеник. Така получава новото си име Малайка Кубла. На суахили то означава “голям ангел”. “Много харесвам новия си африкански вид. Ще продължавам да правя промени по чертите си, за да премина пълна трансформация”, пише Малайка във фейсбук профила си. Преди да промени расата си, тя работи като стюардеса, а по-късно и като фотомодел. Последните 2 години се е отдала единствено на моделската си кариера. Тя не е единственият представител на трансрасовото общество. Тази тенденция за промяна на расовата принадлежност води началото си от САЩ в средата на 80-те години на миналия век. Тогава Майкъл Джексън започва трансформацията си от афроамериканец в бял мъж. Изправя косата си и прави пластична операция на носа си. Така от гъсти къдрици започва да излиза на сцената с дълга изправена коса, а тъпият му нос добива нов чип вид. Малко преди началото на 90-те кралят на попа е диагностициран с витилиго. Това автоимунно кожно заболяване се изразява с депигментиране на части от кожата. Това кара и така да прикрива белезите на болестта. “Това не е нещо, с което мога да се справя. Наранява ме, когато хората казват, че не искам да съм това, което съм”, казва кралят на попа в интервю с Опра Уинфри и добавя, че се гордее да се нарече чернокож. Въпреки тези думи до края на живота му в обществото съществува мнението, че той умишлено е искал да промени расата си. По онова време дори се появява хапливият виц: Америка е велика страна, защото Така Джексън се превръща в първия трансрасов човек. В днешни дни Мартина Биг и Майкъл Джексън не са единствените трансрасови. Преди 2 години медиите в САЩ разказват историята на Адам Уилър. Той променя името си на Жа Ду, а причината е, че се определя като филипинец. Създава фейсбук група, която е в подкрепа на всички, които се осъзнават като представители на друга раса. Хора, пожелали пигмента на ближния си. “Смятам, че ако не се чувстваш щастлив от това, което си, не трябва да се спираш да се промениш. Създадох фейсбук групата първоначално, за да видя но постепенно в нея се включваха хора и ми пишеха за това в какъв конфликт са със самите себе си”, разказва Адам Уилър в интервю за американския вестник USA Today. В средата на 2015 година в американското медийно пространство се разчу за друг случай на трансрасовост. Рейчъл Долезал е известна правозащитничка в САЩ и през 2014 година става председател на организацията Национална асоциация за развитие на цветнокожите във Вашингтон. Долезал е с тъмна кожа, много къдрава коса и нищо не подсказва, че тя е от друга раса, докато родителите ѝ не информират медиите, че тя е с германски и чешки корени. От години Долезал поддържа друга самоличност. Подвизава се под името Нкечи Амаре Диало и дотолкова заблуждава всички около себе си, че се издига в организацията за защита на чернокожите. Тогава 41-годишната жена си признава за лъжата, но разказва също, че се осъзнава като афроамериканка. Разразява се голям скандал в Съединените щати, а компанията “Нетфликс” дори прави филм за Долезал. Още от 2007 г. тя започва да ходи регулярно на солариум и да използва бронзант, с който потъмнява кожата си. Боядисва косата си в черно и постоянно я къдри. За Рейчъл Долезал тези няколко семпли метода са достатъчни да заблуди всички около себе си, че принадлежи към друга раса, но колко всъщност струва да си сменим идентичността. Пластичните операции, през които може да мине човек, за да промени външните си расови белези, са няколко. Първата е ринопластика - промяна на носа. Средната цена за такава операция е 6000 лв. “Ринопластиките са едни от най-честите корекции, които правим в България”, казва д-р Николай Георгиев, който е член на световната асоциация по пластична хирургия. “Вече този тип операция става и по-лесно. Ако преди използвахме чукчета и длета, за да счупим носа, вече има пиезомашина, която върши тази работа с ултразвук и зарастването после е много по-лесно”, добавя д-р Георгиев. Следваща стъпка при промяната на расата е оформяне на устните по-големи и по-плътни, каквито са присъщи на представителите на негроидната раса. Най-сигурният вариант е с импланти, които струват приблизително 1500 лв. Пластичната намеса при оформянето на скулите, брадичката и очите пък надвишава 5000 лв. Така промяната на расовите белези излиза над 12 хил. лева. Големият проблем е с промяната на цвета на кожата. “От чернокож да станеш бял е практически невъзможно, защото трябва да се променя меланинаът, казва д-р Георгиев. Но от бял да станеш чернокож най-лесният и евтин вариант е честото ходене на солариум и използване на специални козметични продукти, които потъмняват кожата. Друг начин е с инжектиране на препарат, който кара кожата да потъмнее. В последните години силно се популяризира медикаментът “Меланотан 2”. Той може лесно да се намери в интернет, като една ампула от 10 мг струва 70 лв. Той се инжектира в областта на корема и се рекламира също като предпазващ от рак на кожата и намаляващ апетита. Като единствените странични ефекти се посочват “Меланотан 2” се предлага във форуми за бодибилдъри като лесен начин за получаване на желания тен преди състезания по културизъм. Ампулите са леснодостъпни, но на тях не са посочени произход и производител. Историята на веществото започва преди 15 години, когато университетът в Аризона създава синтетичен медикамент, който да се справя с еректилна дисфункция при мъжете. При клиничните изследвания обаче се установява като страничен ефект, че пациентите потъмняват. Така предприемчиви американци основават компанията “Меланокорп”, която започва да произвежда и разпространява новото вещество “Меланотан 2”. Няколко години обаче компанията е затворена, а през 2015 г. екипът на “Меланокорп” е осъден за разпространяване на неодобреното за третиране върху хора вещество. От 2012 година клиничните проучвания за “Меланотан 2” показват повишаване на кожните ракови заболявания сред тези, които са ползвали медикамента. Наблюдава се и токсикиране на организма. Потъмняването на кожата винаги е свързано с риск от кожни заболявания. Събирането на тен състарява, появяват се бръчки, бенки и изгаряния. Опасност има и при солариумите. Според американското законодателство те са забранени за непълнолетни лица. Като цяло смяната на расата, както и смяната на пола крият известни рискове.", "date": "2019.03.27", "title": "Трансрасови хора - да пожелаеш пигмента на ближния"}
{"url": "https://www.24chasa.bg/novini/article/7367865", "text": "\"Битката за справедливост продължава! Отлагането на гласуването по пакета \"Мобилност\" е още една крачка към успеха, но не бива да се заблуждаваме, че въпросът е решен\". Това написа в страницата си във фейсбук лидерът на Партията на европейските социалисти (ПЕС) и евродепутат от БСП в групата на социалистите и демократите Сергей Станишев. \"Сега повече от всякога е необходима пълна мобилизация. Очите на цяла България са вперени в евродепутатите, но трябват усилия на всички нива, за да наваксаме пропуснатите възможности досега - както в Съвета, така и в Парламента\", допълва Станишев. Той публикува и видео към коментара си. Днес превозвачи излязоха на протест в Страсбург и София. В столицата те се събраха пред храм-паметника „Александър Невски“, откъдето пешеходно стигнаха до сградата на Европейската комисия. Там те развяха лозунгите „Западът – убива, Изтокът – умира“, „Планът Макрон“ – началото на края на ЕС“.", "date": "2019.03.27", "title": "Станишев след отлагането на пакета \"Мобилност\": Въпросът не е решен"}
{"url": "https://www.24chasa.bg/novini/article/7367849", "text": "Председателят на Европейския съвет Доналд Туск заяви днес, че въпросът за правата на човека трябва непременно да бъде повдигнат пред Китай, а председателят на Европейската комисия Жан-Клод Юнкер каза, че в търговско отношения Европа \"е благоразположена, но не е на разположение\", предаде Франс прес. \"Разбира се не мога да си представя, че правата на човека няма са в програмата\" на предстоящата среща на върха ЕС-Китай на 9 април, заяви Туск пред депутатите в Европейския парламент в Страсбург. \"Може да съм старомоден, но продължавам да смятам, че правата на човека са поне толкова важни, колкото и търговията\", допълни той под аплодисментите на евродепутатите, предаде БТА. Китайският президент Си Дзинпин се срещна вчера в Париж с френския президент Еманюел Макрон, германския канцлер Ангела Меркел и председателя на ЕК Юнкер - случай, който европейците използваха, за да настояват за по-балансирано партньорство между Китай и Европа. \"Искаме всички ясно да осъзнаят, в Европа и в Китай, че ние сме стратегически партньори, че сме конкуренти и съперници. Установих, че китайските ни приятели не харесват думата \"съперници\", но това е комплимент\", отбеляза Юнкер в Страсбург. \"Въпросът е да направим така, че Европа да не изглежда на разположение, а благоразположена, от което следва ние да предявим правото европейските компании да могат да се конкурират в нормални условия в Китай, точно както Китай, без всякакви ограничения, може да представя предложенията си на европейците\", подчерта председателят на ЕК. \"И двете страни имаме икономически интерес да поддържаме значителни търговски потоци, което е възможно благодарение на търговска система, основаваща се направила\" и тя трябва своевременно да бъде създадена, каза Туск, призовавайки за \"сериозна реформа в Световната търговска организация\" (СТО), която да включва промишлени субсидии.", "date": "2019.03.27", "title": "Туск: Въпросът за правата на човека в Китай е толкова важен, колкото и търговията"}
{"url": "https://www.24chasa.bg/novini/article/7368148", "text": "Премиерът на Косово Рамуш Харадинай заяви, че на Балканите няма да има мир, докато Сърбия не признае престъпленията, които, както каза, е извършила по време на последния конфликт в Косово, предаде Танюг, цитирана от БТА. Харадинай каза още, че решението на НАТО да бомбардира Сърбия през 1999 г. е било правилно. Премиерът на Косово направи тези коментари в село Мала Круша край Ораховац по повод отбелязването на 20-годишнината от бомбардировките на НАТО срещу тогавашна СР Югославия. Безсмислено е Сърбия да иска да получи нещо, за да признае независимостта на Косово. Как е възможно Вучич, Бърнабич и Дачич да отричат истината, след като това няма да осигури мир на Балканите, попита Харадинай. Той каза, че признаването на косовската независимост от Сърбия не подразбира правна амнистия. Но ние трябва да се признаем като две страни, да се помирим и да тръгнем напред в рамките на съществуващите граници. Нашата цел е членство в ЕС и НАТО. Имаме армия и трябва да бъдем в състояние да се защитаваме, но като членка на НАТО ще бъдем по-сигурни, тъй като това означава колективна отбрана, каза още косовският премиер.", "date": "2019.03.27", "title": "Харадинай: На Балканите няма да има мир, \nдокато Сърбия не признае престъпленията си"}
{"url": "https://www.24chasa.bg/novini/article/7368162", "text": "Не съм презаверявал разрешението за строеж за сградата на ул. „Златен рог“ в „Лозенец“. ДНСК е компетентният орган, който да се произнесе дали строителството е законно или не. Отново съм пратил цялата документация по случая и ДНСКК прави нова проверка. Това заяви главният архитект на София Здравко Здравков пред общинските съветници от архитектурната комисия към СОС. Сградата се строи от \"Артекс\", а обектът бе намесен в скандала \"Апартаментгейт\" заради законодателни промени, с които се увеличава срокът на строителни разрешителни за обекти от първа и втора категория. Проектът \"Златен век\" е втора категория, а промените в последните дни бяха наречени поправката \"Артекс\". Здравков припомни хронологията на издадените документи за обекта - строителното разрешително е издадено на 26 януари 2007 г. от бившия главен архитект Петър Диков. На 11 януари 2010 г. е съставен протокол за откриване на строителната площадка, а на 19 ноември 2012 г. разрешението за строеж е презаверено от Диков на името на фирма „Кристела“ ООД. На 14 декември 2016 г. постъпва искане за нова презаверка, но тя е била отказана от главния архитект и на 3 февруари 2017 г. фирмата оттегля искането. После отново постъпило същото искане и Здравков пак подготвил отказ, който обаче не бил връчен, защото през 2017 г. от \"Артекс\" поискали производството да бъде прекратено заради предстоящи законодателни промени и да им бъде върната таксата от 260 000 лв. На 6 февруари 2017 г. Здравков прекратява производството за презаверяване на разрешението за строеж. След това на 23 март 2017 г. той издава заповед, с която разрешава промени в одобрения проект на сградата, които касаят укрепването на строителния изкоп. С друга заповед от 20 септември 2017 г. той допуска още едни промени - въвежда етапност, за да се намали височината на бъдещата сграда под 100 м и допуска освен офиси там да има и ателиета. Третата промяна, която Здравков позволява е от май и август 2018 г., и е свързана с резервоарите за дъждовни води, стълбите и фасадата. \"Всички заповеди, които съм издал са в срока, в който строителното разрешително е било действащо или в рамките на 1-годишния срок, в който е можело да се поиска неговото удължаване. Личното ми убеждение е, че тези заповеди не променят срока на разрешителното, което е важало до ноември 2018 г. Затова на 15 януари сезирах ДНСК и изпратих всички документи\", обясни Здравков. Той уточни, че тълкувателното писмо от зам.-регионалният министър Валентин Йовев постъпило в НАГ от управителя на фирма „Кристел“ ООД като част от строителните книжа. Според писмото „срокът за завършване на строителството е 10 г. и се отчита от датата на започването му - 11 януари 2010 г.\". На въпрос дали от \"Артекс\" са му оказвали натиск Здравков обясни, че инвеститорите са били \"доста настоятелни\" и уточни, че есемесите до него \"не са с псалм 91\". \"Всеки инвеститор очаква от една сграда максимална печалба и когато нещата не се случват по начина, по който той очаква, започва натиск. Имаше жалба срещу мен за мълчалив отказ до президента, омбудсмана и председателя на парламента. Когато сядаш на този стол трябва да знаеш, че и това го има в куверта\", каза Здравков. На въпрос защо, след като сградата не е жилищна, се предлагат апартаменти Здравков отговори, че не носи отговорност как инвеститорът продава обекта. Според него обаче възможността за строителство на ателиета била архаична и той вече разговарял с МРРБ те да отпаднат от закона и да не се използват като вратичка. Иначе на 30 януари 2018 г. проверка на ДНСК не установява нарушения. Новата проверка още не е приключила и когато това стане резултатите ще бъдат съобщени, обясниха от ДНСК.", "date": "2019.03.27", "title": "Здравков: Не съм удължавал разрешителното за небостъргача в \"Лозенец\""}
{"url": "https://www.24chasa.bg/novini/article/7368130", "text": "Европейски астрономи направиха първото директно наблюдение на планета извън Слънчевата система, като използваха технология, която комбинира светлина, уловена от няколко телескопа, съобщи в. \"Дейли мейл\". Атмосферата на този супер юпитер, който се намира на 129 светлинни години от Земята, се състои от облаци от железни и силикатни частици. За изследването на екзопланети обикновено се използват индиректни методи, поради ослепителната светлина на звездата, около която се движат, предава БТА. Четири телескопа формират много големия телескоп-интерферометър - Very Large Telescope Interferometer (VLTI) на Европейската южна обсерватория в Паранал, Чили. Приложена е технологията оптична интерферометрия, при която четирите телескопа работят като един. В резултат се получава изобразителна система, способна да различи светлината на планетата от излъчваната от нейната звезда. Резултатите от изследването са публикувани в сп. \"Astronomy and Astrophysics\". Планетата HR8799e е открита през 2010 година. Тя орбитира около звезда в съзвездието Пегас и е доста по-масивна и по-млада от която и да е планета в Слънчевата система. \"Наблюденията показват, че това е газова топка, осветена отвътре от топла светлина, чиито лъчи се прокрадват през тъмни облаци. Около облаците от силикатни и железни частици протича конвекция. В резултат частиците се разпадат и се изсипват във вътрешността. Това е динамична атмосфера на огромна екзопланета, при чието раждане протичат сложни физични и химични процеси, каза Силвестър Лакур от Парижката обсерватория и института \"Макс Планк\" за извънземна физика. С помощта на инструмента \"Гравити\" на много големия телескоп-интерферометър миналата година бе наблюдаван газ, който се завихря със скорост, равняваща се на 30% от тази на светлината, точно пред голямата черна дупка в центъра на нашата галактика. ", "date": "2019.03.27", "title": "Астрономи наблюдаваха директно планета извън Слънчевата система (Видео)"}
{"url": "https://www.24chasa.bg/novini/article/7368164", "text": "Драган Джилас, един от основателите на опозиционния Съюз за Сърбия, разговаря с американски представители за ситуацията в Сърбия, като се оплака, че в страната няма условия за честни избори, предаде Танюг, цитирана от БТА. По време на двудневно посещение в САЩ Джилас се срещна с главния директор по европейските въпроси в Съвета за национална сигурност Джон Ерат, заместник-помощник държавния секретар на САЩ Матю Палмър, както и с представители на Сената и Конгреса. В разговорите си с американските представители Джилас изтъкна, че демократическите процеси в Сърбия са застрашени и че е нужен диалог между властите и опозицията, който \"в Сърбия не съществува\". В Сърбия няма условия за честни и свободни избори и затова опозицията няма да участва в тях, изтъкнал опозиционният лидер. Специално внимание по време на разговорите на Джилас с американските представители било посветено на протестите в Сърбия, продължаващи няколко месеца.", "date": "2019.03.27", "title": "Сръбски опозиционен лидер се оплака в САЩ, че няма условия за честни избори"}
{"url": "https://www.24chasa.bg/novini/article/7367992", "text": "С наближаването на президентските избори в Украйна ултранационалистките групи в страната стават все по-видими, което представлява проблем за Запада. По-рано този месец хиляди крайнодесни активисти демонстрираха пред сградата на администрацията на сегашния президент Петро Порошенко, като скандираха против предполагаемата корупция и хвърляха погребални букети и прасенца-играчки като символ на злоупотребите с държавни средства. Крайни националисти също така нахлуха на предизборни митинги, за да се сбият с полицията и да освирват Порошенко, който се кандидатира за втори мандат на изборите на 31 март. А по-рано този месец посланиците на страните от Г-7 изпратиха писмо до вътрешното министерство, в което изразиха безпокойство от агресивното поведение на крайната десница преди президентския вот в неделя, пише Асошиейтед прес. Протестите отразяват нарастващото присъствие на крайнодесни групи в Украйна и тяхното влияние в оформянето на политическия дневен ред на страната, което поставя Запада в неловко положение. От една страна, ултранационалистите играеха ключова роля в боевете с подкрепяните от Русия сепаратистки бунтовници на изток, а сега протестират срещу корупцията в правителството. От друга страна, те настояват с нарастваща смелост за промени, които противоречат на традиционните демократични идеали. В поредица прояви на насилие, показващи тяхната мощ, крайнодесни радикали през последните години нападаха събрания на активисти за правата на ЛГБТ общността и жените, атакуваха ромски лагери из страната, прекъснаха една лекция по история на Холокоста и се биха с проруски ветерани. Освен това крайнодесните групи имат стройна структура от военен тип и много от техните членове имат боен опит от годините на сражения в Източна Украйна. Въпреки че досега крайнодесните групи не успяха да се обединят около един президентски кандидат, те спечелиха нарастващо влияние, а правителството не е склонно да им се противопостави. Андрий Билецки, водач на Националния корпус, една от най-видимите крайнодесни групи, предрича, че националистите \"ще станат гръбнакът на гражданската отбрана в Украйна\". Андрий Ермолаев, ръководител на независимия мозъчен тръст \"Нова Украйна\", каза, че преди правителството си е затваряло очите за подема на националистките групи, използвайки ги като тактика за сплашване. Сега крайната десница се е обърнала срещу властите, добави той. \"Добре организираният и агресивен национализъм в Украйна е рожба на правителството. Правителството загубил контрол над радикалните националисти. Порошенко изгуби тази игра\", заяви той. Правителството стана обект на обвинения в корупция след като журналистическо разследване свърза висши приближени на Порошенко и оръжеен завод под негов контрол с предполагеми злоупотреби в отбранителния сектор. Президентът отрича да е извършил нещо нередно и разпореди официално разследване на твърденията. Ултранационалистките групи в Украйна излязоха на преден план през 2014 г., когато бяха начело на масовите улични протести, довели до отстраняването на проруския президент Виктор Янукович. Русия отговори с анексирането на Кримския полуостров и подкрепа за сепаратистите на изток - действия, които предизвикаха западни санкции. Тогава хиляди националисти се отправиха на изток и сформираха доброволчески батальони, които служеха като авангард на украинските военни сили в бунтовническите региони. Оттогава влиянието на националистките групи постоянно се увеличаваше, тласкано от общественото недоволство от икономическите проблеми на страната и ширещата се корупция. Членовете на крайнодесните групи, повечето тийнейджъри, напътствани от военни ветерани, се упражняват в бойни изкуства и се обучават как да боравят с оръжие. Смята се, че ултранационалистите наброяват около 10 000 и че могат бързо да изкарат хиляди на улицата и да прибягнат до насилие. \"Те са преминали организационно, военно и идеологическо обучение\", каза Ермолаев. \"Те са силно мотивирани и активни\", добави той. Крайнодесни активисти със запалени факли редовно маршируват под ударите на барабани из центъра на украинската столица, скандирайки: \"Смърт на предателите на Украйна!\" По време на един сблъсък край паметника на генерал, загинал през Втората световна война, една възрастна жена се приближи до група радикални националисти, които викаха: \"Руснаците на бесило!\", и ги предизвика с думите: \"Аз съм рускиня, обесете ме!\" Един от десните радикали, Кирил Недин, я блъсна и бе задържан закратко за оказване на съпротива на полицията. На една демонстрация Евхен Карас, лидерът на изключително активната националистка група \"С14\", се похвали с нарастващото сила на крайнодесните. \"От всички политически партии в Украйна (освен нас), според мен никой не може да събере толкова хора, които искрено и редовно да идват на протести и прояви\", каза той. Международни правозащитни групи остро критикуват украинското правителство, че не може да открие и накаже отговорните за актове на насилие и сплашване. Правителството обеща да обуздае ултранационалистите, но не е предприело никакви действия. Вътрешният министър Арсен Аваков каза, че десните организации ще бъдат спрени. По думите му \"те всички знаят това\" и \"няма да има амнистия за тях\". Украинската крайна десница твърди, че националистката идеология рано или късно ще победи не само в Украйна, но и в цяла Европа. Нарастващата националистка вълна залива Европа с популистки правителства в страни като Унгария и Полша и засилено присъствие в германската политика на крайнодясната \"Алтернатива за Германия\". Мирослав Мареш, експерт по крайнодесни екстремистки групи в университета в Бърно, Чехия, казва, че крайната десница в Украйна е успяла да установи контакт с ултранационалистките сили в Европа. \"Те имат добри отношения с някои неонацистки групи в Централна и Източна Европа\", каза Мареш. Той добави, че в началната фаза на конфликта в Източна Украйна членове на европейски неонацистки групи са обучавали и са воювали в батальона Азов - украинска крайнодясна паравоенна групировка, създадена от Билецки, изповядваща идеологията на \"бялата власт\" (превъзходството на бялата раса). Изглежда украинската крайна десница има връзки и в други страни. Австралиецът Брентън Тарант, обвинен в избиването на 50 човека в две джамии в Крайстчърч, Нова Зеландия, споменава в своя \"манифест\" за посещение в Украйна, а в някои публикации се твърдеше, че е имал контакти с крайната десница. Центърът \"Суфан\", изследователска група, специализирала се в сигурността, наскоро съобщи за възможни връзки между Тарант и батальона Азов. Политологът Ермолаев отбеляза, че насилието, с което се асоциират в общественото създнание украинските националисти, може да послужи като аргумент за онези в Европейския съюз, които не са склонни Украйна да бъде изведена на пътя към членство в близко бъдеще. \"Как може да се интегрира страна, заразена не само от корупция, но и от национализъм?\", пита той. (От БТА)", "date": "2019.03.27", "title": "Крайната десница в Украйна става все по-видима с наближаването на президентските избори"}
{"url": "https://www.24chasa.bg/novini/article/7367420", "text": " е сред водещите учебни заведения в Европа с кампуси в Испания, Швейцария и Германия. Университетът предлага програми с бизнес насоченост в области като: маркетинг, финанси, бизнес администрация, международен бизнес, предприемачество и др.  ще имате възможност да се запознаете в детайли с предимствата на обучение и програмите на английски език, които се предлагат в учебната база на EU Business School в Барселона, Испания. Европейското бизнес училище от дълги години оглавява класациите на висшите учебни заведения в Европа: • Онлайн MBA програмите са на първо място в престижната класация на  ; • Университетът е отличен с 4 от общо 5+ звезди за качество на обучението от  ; • MBA програмите за обучение попадат в ТОП 50 на Европа   и ТОП 150 на света  Университетът може да се похвали с мултикултурна общност, тъй като има възпитаници и преподаватели от над 100 националности. Програмите за международен обмен са силно развити, благодарение на което всички завършили студенти се реализират във водещи компании по цял свят. Бизнес училището има партньорски отношения с Pace University в Ню Йорк, Fisher College в Бостън, University of California в Лос Анджелис и Stamford International University в Бангкок. EU Business School предлага бакалавърски и магистърски програми на английски език в следните области: С достъпен стандарт на живот и безкрайни възможности за младите хора, Барселона е идеалното място за международно бизнес образование. Градът, приютяващ в себе си модерния мегаполис и спокойствието на морето, бързо се превръща в любимо място на студентите, но и на стотиците предприемачи, стартиращи бизнес именно тук. Европейското бизнес училище разполага с два кампуса в Барселона, разположени до вечно пулсиращия център на града. Заповядайте на 2-ри април в х-л „Маринела“, за да се срещнете с представител на учебното заведение и да зададете лично въпростите, които ви вълнуват. Входът е свободен! Заявете участието си  .", "date": "2019.03.27", "title": "Бизнес образование на английски език в Барселона - презентация на EU Business School"}
{"url": "https://www.24chasa.bg/novini/article/7368223", "text": "Националният осигурителен институт да изчислява пенсиите на новите пенсионери и по двете методики и да предложи по-високата на бъдещите пенсионери. Така хората ще бъдат улеснени в избора им. Това предложение направи депутатът от ДПС и шеф на социалната комисия в парламента Хасан Адемов. Изборът по коя формула да се изчисляват пенсиите ще важи до 1 януари 2023 г. Тази поправка в Кодекса за социално осигуряване предлагат депутатите от ГЕРБ Светлана Ангелова, Менда Стоянова и др. Тя идва само седмица, след като премиерът Бойко Борисов нареди да няма ощетени пенсионери. В старата формула освен трите години между 1997 и 1999 г., влизат и трите “златни” отпреди 1997 г. Аз не съм убеден, че има всички от тези 80-100 000 бъдещи пенсионери могат да отидат в НОИ и да се възползват от двата калкулатора. Затова мисля, че по-правилният подход, така както управителят на НОИ Ивайло Иванов заяви на пресконференцията веднага след срещата при премиера, е НОИ да предложи по благоприятния размер по административен път, обясни Адемов. Според него администрацията може лесно да изчисли пенсиите по двете методики. Уточни, че правото на пенсия е лично волеизявление и не може да бъде подменено от друг, но промяната може да бъде записана в Наредбата за пенсиите и осигурителния стаж. И обясни, че това е експертна дискусия, но важното е, че предложения проект нито един пенсионер да не получи по-малък размер на пенсията. Така хората ще могат да изберат трите най-добри години преди 1997 г. и да подадат документи, а от НОИ да пресметнат коя формула е по-изгодна. Това е добро предложение, което трябва да бъде обсъдено с Националния осигурителен институт, обясни депутатът от ГЕРБ и един от вносителите на промените в КСО Светлана Ангелова. за улеснение на хората на страницата на НОИ ще се върне и старият калкулатор, но и самите служители ще помагат на хората да подадат заявленията си. Тя обясни, че всички ще имат право да подадат заявление по коя формула да се пенсионират до 2023 г. ако промените бъдат приети хората, които вече са подали заявление за пенсия или такава им е отпусната след 31 декември 2018 г., ще имат 6 месеца, за да поискат еднократно преизчисление. В тези случаи новият размер се отпуска от същата начална дата. \"Няма да допуснем нито един човек да бъде ощетено. Целта на тези промени е по-голяма защита на осигурените права\", каза Ангелова. И обясни, че според предварителните анализи на експертите от НОИ показват, че до 1 януари 2023 г. се очаква да намалее значително делът на хората, за които старата формула е по-изгодна.", "date": "2019.03.27", "title": "Хасан Адемов: НОИ да изчислява по коя методика е по-изгодно пенсионирането"}
{"url": "https://www.24chasa.bg/novini/article/7368218", "text": "В рамките на месец 10 спирки на градския транспорт в София ще имат допълнителна функционалналност. Специални контейнери за разделно събиране на пластмасови отпадъци са вградени в съществуващите съоражения и приканват: „Дай шанс на пластмасовата си бутилка да заживее отново“. Нестандартната кампания е част от инициативата с 12-годишна история „Моят зелен град“, организирана от Кока-Кола в България в партньорство с ЕКОПАК България и Столична община. Целта на инициативата е да покаже, че заедно, с малко усилия на всеки от нас можем да направим града ни по-зелен и чист. С количествения еквивалент на събраната пластмаса ще бъдат произведени първите в България 3D принтирани пейки от рециклирана пластмаса, които ще бъдат поставени в парка „Заимов“ в София. Тази година „Моят зелен град“ е в подкрепа на глобалния ангажимент на Системата на Кока-Кола „Свят без отпадъци“, който има за цел събиране и рециклиране на еквивалента произведени и реализирани на пазара опаковки за еднократна употреба до 2030 г. За изминалите 11 години служители от Системата на Coca-Cola в България и граждани успяха да съберат хиляди чували с отпадъци, реновираха десетки локации из цялата страна, засадиха три гори и осиновиха още две. Ежегодно в рамките на кампанията се подбират локации, в които трудът на доброволците е необходим и полезен в цялостната грижа за околната среда и допринася за подобряването на екологичните условия и ресурси в съответната местност.", "date": "2019.03.27", "title": "„Моят зелен град“ дава втори живот на пластмасовите бутилки"}
{"url": "https://www.24chasa.bg/novini/article/7368233", "text": "Полицията установи крадците, изнесли 18 шевни машини от шивашки цех в Добрич, съобщиха от областната дирекция на МВР. Полицаите са разкрили посегателството, спирайки по улица \"Калиакра\" конска каруца, в която са били натоварени машините. Пътуващите трима мъже побягнали, но единият - на 20 години, е заловен от полицейските служители. Установени са и другите двама извършители - на 29 и 32 години. При оглед на шивашкия цех полицията открива, че крадците са проникнали чрез взлом на преграда, на входна врата и прозорец.", "date": "2019.03.27", "title": "Разкриха крадци на 18 шевни машини от цех в Добрич"}
{"url": "https://www.24chasa.bg/novini/article/7368236", "text": "Според Дания щеше да е по-добре, ако датските бойци от \"Ислямска държава\" бяха загинали в Сирия, предаде Франс прес, като се позова на изказване на министъра на правосъдието Сьорен Папе Поулсен, цитиран от датски медии. Въпреки тази си позиция Копенхаген е готов да приеме обратно на своя територия датските джихадисти, е подчертал днес пред парламентарна комисия министърът, информира БТА. \"Това са думи, които лично аз никога не бих изрекла\", заяви говорителката на социалдемократите Трине Брамсен. Поулсен добави, че е по-добре джихадистите да са в датските затвори, отколкото да имат възможност да пътуват свободно. Според него близо 40 джихадисти, които имат връзки с Дания, се намират на територията на бившия \"халифат\" на \"Ислямска държава\". Десет от тях са в тамошни затвори.", "date": "2019.03.27", "title": "Дания: Щеше да е по-добре, ако войниците ни от ИДИЛ бяха загинали в Сирия"}
{"url": "https://www.24chasa.bg/novini/article/7368214", "text": "столицата, е ползвал за свой съучастник приятелката си Галена Миладинова, съобщиха на брифинг директорът на СДВР старши комисар Георги Хаджиев и районният прокурор на София Радослав Димов. \"Следяхме лицето, знаехме, че ще придвижи джипа\", каза Хаджиев. \"Засякохме го на кръстовището на бул. \"България\" и \"Тодор Каблешков\" около 19:00 часа, а той опита да избяга с опасна маневра. Заловихме го след кратко преследване, след като той се заби челно в патрулка\", разясни механизма на задържането полицай номер едно на София. По данни на СДВР Пери и приятелката му са задигнали три автомобила висок клас от края на януари досега.  Пери лично крадял колите, като преди това гаджето му го карало до мястото, на което е паркирана колата. Превозните средства и навиците на собствениците им предварително били проучвани. След кражбите колите били карани по тесни улички в гараж и след това се решавало дали да пренабият номерата на рамите им и да ги пласират в страната.  Задигнатият вчера джип \"Нисан\" е бил чисто нов, на 3000 км, посочи шефът на криминална полиция в СДВР, комисар Ангел Бадънков. Той обясни, че при такива нови коли цената, която крадците биха поискали със сигурност не би била под 20 000 лева. Пери и приятелката му са задържани за 72 часа. Засега те са обвинени само за вещно укривателство, а при събиране на доказателства, че са и откраднали джипа, ще бъдат подведени под отговорност и за задигането му.", "date": "2019.03.27", "title": "Пери откраднал чисто нов джип с гаджето си"}
{"url": "https://www.24chasa.bg/novini/article/7368245", "text": "Комедийният актьор Володимир Зеленски, изиграл ролята на президент в популярен телевизионен сериал, е увеличил преднината си в предизборната кампания в Украйна, според социологическо проучване, огласено днес, предаде Ройтерс. Но подкрепата за 41-годишния политически новак все още остава далеч под нивото, необходимо, за да си осигури категорична победа на 31 март и повечето избиратели все пак не очакват той да стане държавен глава, показа анкетата на Центъра SOCIS. Според нея Зеленски ще получи 24,6 процента на първи тур, със сегашният президент Петро Порошенко втори с 14,8 процента и опозиционния лидер и бивш премиер Юлия Тимошенко трета с 8,7 на сто, предава БТА. За участие в изборите са регистрирани 39 кандидати. Ако на 31 март никой не спечели абсолютно мнозинство, първите двама в класирането ще се явят на 21 април на балотаж. Според SOCIS 28,5 процента от анкетираните заявяват, че искат Зеленски да победи на втори тур, 25,7 на сто очакват Порошенко да бъде преизбран, а 12,7 виждат Тимошенко като победител. Агенцията е интервюирала 2000 избиратели от всички райони на Украйна без анексирания Крим в периода 20-25 март. ", "date": "2019.03.27", "title": "Руски комик увеличава преднината си преди президентските избори"}
{"url": "https://www.24chasa.bg/novini/article/7368354", "text": "Парламентът на Северна Македония прие днес с мнозинство от две трети закон за правителството и закон за организацията и работата на органите на държавната администрация, предвиждащи трансформиране на Генералния секретариат за Рамковия договор в министерство на политическата система и отношенията между общностите, предаде агенция МИА. Инициативата за новото министерство бе на депутати от управляващото мнозинство, подкрепени от група депутати, изключени от партия ВМРО-ДПМНЕ, които смятат, че Рамковият договор от 2001 г., с който се сложи край на етническия конфликт в тогавашна Република Македония, вече е изцяло изпълнен, информира БТА. Новото министерство ще поеме всички функции на секретариата, но към тях ще бъдат прибавени и нови. Министерството за политическата система ще бъде 16-то министерство в държавата.", "date": "2019.03.27", "title": "Създават министерство на политическата система в Северна Македония"}
{"url": "https://www.24chasa.bg/novini/article/7368366", "text": "Когато в рамките на месец от учебната година са допуснати отсъствия повече от три дни от дете, посещаващо група за задължително предучилищно образование, както и отсъствия от пет учебни часа за ученик, за които няма уважителни причини, семейството на тези деца ще се лишава от месечни детски надбавки за срок от една година. Тези предложения на ГЕРБ за промени в Закона за социалното подпомагане и в Закона за семейните помощи за деца бяха одобрени на първо четене от парламентарната социална комисия, предава БТА. Помощта за първокласници ще се изплаща на два пъти, половината - след влизане в сила на заповедта за отпускането й, а остатъкът - в началото на втория учебен срок, ако детето продължава да посещава училище. Целта на промените е децата да се задържат в училище и по-късно пълноценно да се интегрират на пазара на труда, предвид завишените изисквания на работодателите, коментира Светлана Ангелова от ГЕРБ при представянето на законопроекта. От подкрепа се въздържаха депутатите от ДПС. Хасан Адемов, който е и председател на парламентарната социална комисия, коментира, че не смята, че с предложените мерки, както в законопроекта на ГЕРБ, така и в другите разгледани днес на комисия - единият на Корнелия Нинова и група народни представители, а другият на Искрен Веселинов и група народни представители, ще се реши проблемът с отпадането на деца от училище и задържането им там. По думите му обхващането на деца в предучилищна форма на обучение донякъде гарантира прекъсването на предаването на бедността от едно поколение на друго, но предложенията за промени конкурират няколко конституционни права - на социално подпомагане, на образование и на здравно осигуряване. Той се обяви за баланс между подкрепящи и санкциониращи мерки, защото според него само със санкциониращи се създават нови проблеми. Заместник-министърът на образованието Деница Сачева отчете, че до момента 40 000 деца са върнати обратно в клас. Направените обходи от страна на 1100 екипа с различни експерти са установили, че има пряка връзка между семейните помощи за деца и посещаването на училище, и тези промени са необходими, каза Сачева. Тя обясни, че спрените помощи ще се насочват към образователната институция, но за конкретното дете. Беше одобрен и законопроектът на Искрен Веселинов и група народни представители, според който получаването на месечни помощи се обвързва с полагането на общественополезен труд, участието в програми за ограмотяване и повишаване на квалификацията, или спазването на мерки за въздействие и възпитание, ако такива са наложени, освен в случаите на майчинство или когато възрастта и/или здравословното състояние на човека не позволяват това. Предвижда се и на трайно безработните, които получават месечни помощи, да се извършва ежегодна оценка от служител на АСП по критерии, утвърдени от МТСП. С оценката се поставят и годишни задачи за постигане на определени цели, в посока повишаване на грамотността, трудовата квалификация и степента на социализация. При две последователни отрицателни оценки, месечните помощи да се намаляват с до 50 процента от размера в срок от една година, предвижда законопроектът. По този законопроект имаше позиция от страна на МТСП, изложена от заместник-министър Лазар Лазаров, че принципно от министерството подкрепят мерките, но повечето от тях вече са законодателно уредени. Отхвърлен беше законопроектът на Корнелия Нинова и група народни представители, с който се предлага получаването на социални помощи да е обвързано и те да се изплащат само ако децата на лицето и/или семейството, което има право на социални помощи, редовно посещават подготвителни групи за задължително предучилищно образование и училище, освен ако това е невъзможно поради здравословното състояние. Срещу този законопроект основните критики бяха, че не могат всички социални помощи да бъдат обвързани с посещението в училище, освен това този текст ще доведе до загуба на здравноосигурителни права. Предложението на БСП граничи с пълен абсурд, с непознаване на материята, заяви Хасан Адемов. Спирането на всички видове помощи ще бъде пряко нарушение на Европейската социална харта, коментира заместник-министър Лазар Лазаров.", "date": "2019.03.27", "title": "Без детски надбавки за година при пет неизвинени отсъствия на месец"}
{"url": "https://www.24chasa.bg/novini/article/7368360", "text": "Федералната прокуратура на Бразилия каза, че е против плана на президента Жаир Болсонаро да позволи на армията официално да чества в края на тази седмица 55-годишнината от военния преврат, предаде Ройтерс. \"Държавният преврат от 1964 г. . . . беше насилствено и недемократично нарушаване на конституционния ред\", заяви службата на защитника на правата на гражданите, която е част от федералната прокуратура. \"Ако се повтори в днешно време, поведението на армията и гражданските сили, предизвикало преврата, би представлявало . . . престъпление против конституционния ред и демократичната държава\", каза службата. Говорителят на Болсонаро заяви по-рано тази седмица, че президентът планира да позволи на армията да чества в неделя началото на диктатурата в Бразилия, продължила от 1964 до 1985 г., предава БТА. Не се очакват обаче публични прояви на армията, въпреки че може да има събития при закрити врата в казармите. Някои бразилски консерватори и военни смятат 31 март за ден на освобождение на страната от заплахата от комунистическа узурпация, но според много други бразилци това е един мрачен период, довел до нарушения на човешките права, изчезвания и убийства на политически активисти. В неделя армията официално ще чества датата за първи път от 2011 г.", "date": "2019.03.27", "title": "Прокуратурата в Бразилия е против плана на Болсонаро да чества годишнината от военния преврат"}
{"url": "https://www.24chasa.bg/novini/article/7368385", "text": "Френски археолози откриха етруска гробница със скелет и десетки артефакти вКорсика, съобщи АФП. Находката може да даде нова информация за древната цивилизация и асимилирането й от Римската империя. Археолозите са разкрили издълбано в скала помещение в голям римски некропол с хиляди гробове в Алерия. Находката е от 4 в. пр. н. е. Най-ранните свидетелства за етруските са от Тоскана - от 9 в. пр. н. е. Етруските са оставили малко писмена информация. Упадъкът на цивилизацията е плавен. Последните им градове са погълнати от Рим около 1 в. пр. н. е., предава БТА. Новооткритата гробница може да даде информация за съществуване на стабилна популация от етруски в Корсика и да помогне на археолозите да разберат защо тази цивилизация е западнала. \"Това е липсващата връзка, която ще ни позволи да свържем заедно погребалните обичаи на етруските. Тя също подкрепя хипотезата, че преди римското нашествие (259 г. пр. н. е) Алерия е била транзитна точка в Тиренско море, където са се преплитали интереси на етруските, картагенците и фокеите\" - каза главният куратор Франк Леандри. Гробът изглежда е на човек с висок ранг. В него има 15 керамични вази и нещо, което прилича на огледало или на капак на сандък, каза антроположката Катерин Рижад. Близо до гробницата археолозите са открили почти идеално запазен златен пръстен, на който е изобразено женско лице, вероятно богинята Афродита.", "date": "2019.03.27", "title": "Гробница в Корсика може да разкрие причините за упадъка на ранната цивилизация"}
{"url": "https://www.24chasa.bg/novini/article/7368409", "text": "Престъпна мрежа, специализирала се в сводничество и пране на пари, бе разбита при съвместна румънско-британска операция, която се е провела в румънския окръг Яломица и в Лондон, предаде информационният сайт Зиаре, като се позова на прессъобщения на румънската полиция и на Дирекцията за разследване на престъпленията на организираната престъпност и тероризма. В рамките на операцията са били обискирани осем адреса в Румъния и във Великобритания. За разпит са били отведени шестима заподозрени и са били конфискувани бижута и пари (около 46 000 леи). Наложен е и запор на три къщи, един апартамент, три автомобила, банкови сметки и акции, информира БТА. Организираната престъпна група е била сформирана през 2015 г., а членовете й са действали координирано, съгласно предварително определени роли, с цел склоняване и улесняване на дейности по проституиране на територията на Великобритания на най-малко 22 жени. Повечето членове на групата са били открити на територията на Великобритания.", "date": "2019.03.27", "title": "Разбиха група за пране на пари и сводничество в Румъния и Лондон"}
{"url": "https://www.24chasa.bg/novini/article/7368428", "text": "Венецуела е засегната от още спирания на тока в момент, когато правителството се бори да възстанови електроснабдяването след най-сериозните прекъсвания по-рано този месец, предаде Асошиейтед прес. Групата \"Нетблокс\", която наблюдава цензурата в интернет, заяви днес в Туитър, че ново прекъсване на електричеството е оставило 91 процента от страната без достъп до глобалната мрежа, след като имаше \"частично възстановяване\", откакто в понеделник започнаха последните спирания, предава БТА. Правителството на президента Николас Мадуро каза, че заради прекъсванията на електричеството днес са затворени училища, държавни служби и предприятия.", "date": "2019.03.27", "title": "Спиранията на електричеството във \nВенецуела продължават"}
{"url": "https://www.24chasa.bg/novini/article/7368454", "text": "Уверението \"работи се\", с което управляващите в Столична община отлагат решаването на проблемите в таксиметровия бранш, вече не удовлетворява нито шофьорите, нито собствениците на фирми. Това заяви председателят на БСП - София и на групата на социалистите в СОС Калоян Паргов след заседанието на Комисията по транспорт и туризъм днес. На него присъстваха и представители на таксиметровия бранш, които поставиха отново нерешените въпроси. Калоян Паргов ги покани да участват в това заседание по време на протеста им миналия четвъртък, на който той присъства и подкрепи справедливите им искания. \"Проблемите в таксиметровия бранш не са нерешими, всичко е въпрос на желание и малко усилия, коментира Калоян Паргов, който е заместник-председател на Комисията по транспорт и туризъм в СОС. - Представителите на таксиметровия бранш за пореден път поставиха въпроса за стоянките, за ползването на бус лентите и за сроковете за определяне на минимални и максимални тарифи за превоз всяка година. Очевидно е, че вече уверението \"работи се\" не върши работа на управляващите в Столична община. Нито таксиметровите шофьори, нито собствениците на фирми ги приемат, те искат резултати от тази работа\". Калоян Паргов настоя работната група, която търси решение на проблема със стоянките да ускори действията си и периодично да информира членовете на Комисията по транспорт и туризъм какво е свършила. \"Въпросът с бус лентите е от компетенцията на Народното събрание, добави той. - Но аз гарантирам подкрепата на БСП, за да бъде решен този проблем. Искането обаче на представителите на таксиметровия бранш до 31-и май да бъдат преразгледани минималните и максималните тарифи беше отложено за края на 2019 година\".", "date": "2019.03.27", "title": "Паргов: Уверението \"работи се по проблемите\" вече не удовлетворява таксиметровия бранш"}
{"url": "https://www.24chasa.bg/novini/article/7367692", "text": "27-годишен треньор по мотокрос е следващият в листата на ГЕРБ от Велико Търново, който трябва да заеме депутатското място на Цветанов. В момента Недев е най-младият общински съветник във Великотърновския общински съвет. Шеф е на Младежи ГЕРБ в града. Бе едва на 24 г., когато попадна в листата за народни представители и се превърна във феномена 11/11. На изборите той има 2861 преференции, с близо 200 повече от самия Цветан Цветанов. \"Вярно е, че аз съм следващият, но вече нямам амбиции да влизам където и да е. Аз се пренасочих, работя в частния бизнес, отворих собствена рекламна агенция и в момента усилията ми са насочени натам. Не сме разговаряли с ръководството на ГЕРБ по този въпрос. Не съм сядал въобще да размишлявам твърде сериозно, засега оставям нещата да си вървят, както си му е редът и ще взема решение, когато трябва да взема решение\", коментира пред \"24 часа\" Георги Недев. Той е завършил Педагогика на физическото възпитание във ВТУ \"Св.св.Кирил и Методий\". През 2014 г. създава и ръководи собствен мото клуб. Дългогодишен състезател по мотокрос. Със собствени средства изгради трасе край старата столица, на което води тренировките на 15 състезатели. Кандидатурата му бе издигната за председател на Федерацията по мотоциклетизъм на последното отчетно-изборно събрание.", "date": "2019.03.27", "title": "27-годишният Георги Недев сменя Цветанов в парламента"}
