{"url": "https://www.24chasa.bg/novini/article/6648176", "text": "Ирландия подкрепя желанието на страните от ЕС за все по-голяма интеграция. С нетърпение очакваме България в еврозоната. Това обяви премиерът на Ирландия Лео Варадкар след среща с българския министър-председател Бойко Борисов в София. Това бе първата визита на чуждестранен държавен лидер у нас след началото на българското председателство на ЕС. Варадкар пък стана първият министър-председател на Ирландия, посетил София, от 13 години насам.  Ирландия ще подкрепи интеграцията на страните от Западните Балкани в ЕС. Иска от България обаче Ирландия е единствената страна от ЕС, която има сухопътна граница с Великобритания. Възстановяването на границата между Република Ирландия и Северна Ирландия ще раздели отново острова и ирландците - нещо, премахнато преди повече от 20 години, каза Варадкар. Едно от задължителните условия на Ирландия, за да одобри сделката по Брекзит, е запазване на свободното движение на хора и стоки през границата ѝ с Великобритания. “Всеки премиер ни е важен, когато става въпрос за интеграцията на Западните Балкани”, каза на съвместния брифинг Борисов. И обясни, че България има подкрепата на Ирландия за приоритетите си по време на председателството на Съвета на ЕС, сред които е и балканският. Заради мъгла в Будапеща, откъдето пристигна у нас, Варадкар закъсня повече от 2 ч за разговора с Борисов. Той пък използвал времето, за да говори по телефона с новия премиер на Полша Матеуш Моравецки. Темата отново е била приоритетите на ЕС по време на българското председателство. От правителствената пресслужба не съобщиха дали двамата премиери са обсъдили предложението на ЕК на Полша да бъдат наложени санкции и да ѝ се отнеме правото на глас в съвета заради спорната правосъдна реформа в страната. Двамата говорили за увеличаване на полските туристи в България.", "date": "2018.01.05", "title": "Ирландия: Очакваме ви с нетърпение в еврозоната (Обзор)"}
{"url": "https://www.24chasa.bg/novini/article/6648080", "text": "Александър и Виктория за втора поредна година са най-често избираните от родители имена. 1116 от новородените момчета през 2017 г. са кръстени Александър, а 741 двойки са избрали за дъщерите си име на победителки, сочат данните на Националния статистически институт. Следващите най-харесвани имена също запазват с незначителни размествания позициите си от последните години. Александър е следван от Георги, Мартин, Димитър и Иван. Традиционни български имена като Никола, Борис и Калоян също са в топ 10, който завършва с Виктор. След Виктория при момичетата пък най-много новородени са наречени Мария, Никол, Рая и Александра. Трендът тук обаче е Виктория да губи популярност в сравнение с 2016 г. Две тенденции отчита НСИ - родителите да избират популярни в цял свят имена (като Мартин, Виктор, Мария и София), както и новородените да носят имена на български ханове и царе - Борис, Калоян, Симеон, Аспарух и др. Най-разпространените мюсюлмански имена пък са Елиф за момиче и Мелек за момче. Двойни имена са получили 273 момчета и 468 момичета, като разнообразието при тях е изключително голямо. Общо 157 хиляди малки и големи българи носят името Иван и ще празнуват в неделя, а в събота на Йордановден ще черпят 3 пъти по-малко. Като цяло януари е месецът с най-много именици - близо 900 хиляди. Освен Васильовден, Йордановден (Богоявление), Ивановден, Антоновден и Атанасовден в първия месец от годината отбелязваме и деня на Теодосий (11.01.), Татяна (12.01.), Евтим (20.01.), Максим (21.01.) и Григорий (25.01.). .", "date": "2018.01.05", "title": "Тренд: Виктория и Александър най-харесвани имена за бебета"}
{"url": "https://www.24chasa.bg/novini/article/6648248", "text": "Над 4000 жилища във Финландия останаха без електричество поради силните снеговалежи и дървета, паднали на електропроводите, предаде ТАСС, като цитира местни енергийни компании. Проблемът засяга 15 населени места в източната и североизточната част на страната. Най-тежка е ситуацията в районите на градовете Кухмо, Хюрюнсалми и Суомуссалми, предаде БТА. Във всеки от тях без ток са почти по хиляда жилища. Екипи на енергийните компании работят по възстановяване на електроснабдяването, но предупреждават, че тежките снегове могат да доведат до нови прекъсвания през идните дни. Телевизия \"Ем ти ви 3\" съобщи, че в района на Кайнуу от няколко дни има прекъсвания на електроснабдяването. Ако ситуацията се усложни е възможно да започне евакуация на жителите. Спасителните екипи са поискали помощ за отстраняване на последствията от финландските Сили за отбрана.", "date": "2018.01.05", "title": "Над 4000 жилища във Финландия останаха без ток заради силните снеговалежи"}
{"url": "https://www.24chasa.bg/novini/article/6648053", "text": "Известният хотел “Рила” в центъра на София, който е собственост на бизнесмена Васил Божков, е продаден за 9,8 млн. евро, става ясно в Търговския регистър. Продажбата е била финализирана в средата на ноември 2017 г. Дотогава собственик на десететажната сграда с 15 хил. кв. м разгъната площ е била компанията “Имо Рила”. Малко преди продажбата сградата на хотела е апортирана в новосъздаденото дружество “Рила пропърти транс”. След това то е било продадено на “Рила център” ЕООД срещу 9,8 млн. евро. От имотния регистър се вижда още, че покупката е финансирана с 10 млн. eвро кредит от Българо-американската Кредитна банка. Имотът е ипотекиран в полза на банката едновременно със сделката. Купувачът “Рила център” пък е собственост на акционерното дружество “Пропърти груп България”, дъщерно дружество на компания с акции на приносител. Поради това не може да се каже кой е крайният купувач на хотела. В него в момента няма работещ ресторант, а стаите не са реновирани от почти 10 г. ", "date": "2018.01.05", "title": "Столичният хотел “Рила” продаден  за 9,8 млн. евро"}
{"url": "https://www.24chasa.bg/novini/article/6648168", "text": "Истанбулската конвенция да бъде ратифицирана, но от текстовете да се изчистят чуждиците и да има За това са се разбрали министрите в сряда, стана ясно от публикувана стенограма от правителственото заседание. Конвенцията е срещу насилието над жени, но според патриотите тя легализирала гей браковете и въвеждала трети пол. Ратификацията бе одобрена от МС с гласуване, което не е обичайна практика. Против се обявиха 8 министри. Сред тях е бил и образователният Красимир Вълчев, стана ясно от стенограмата. Досега бяха известни имената на вицепремиерите Валери Симеонов и Красимир Каракачанов и министрите Нено Димов и Емил Караниколов (всички от квотата на “Обединени патриоти”), както и на Владислав Горанов, Кирил Ананиев и Ивайло Московски от ГЕРБ. В петък последният обясни позицията си - че в декларация към конвенцията трябвало да се запише, че няма да се спекулира с темата за домашното насилие. Единствените, които са зашитавали документа на заседанието в сряда, били вицепремиерката Екатерина Захариева и правосъдната министърка Цецка Цачева. Патриотите са искали точката да бъде изтеглена от заседанието. Те са били против дори да бъде приета националната програма за борба с домашното насилие срещу жени, която се приема всяка година. Причината - в нея се предвижда въвеждане на обучение за равенството между половете и се ползва терминът “джендър”. Тази дума на английски означава пол, но в социален смисъл, за биологичен пол се използва “секс”. в стенограмата. “Да се приеме с интерпретираща декларация, в която се гарантира, че полът е биологична категория, а не е въпрос на измишльотина, или каквито практики има в някои държави в ЕС и извън него”, настоява той. “За мен има много голяма опасност и не толкова от това дали ще има бракове от третия, или от втория вид - и аз вече не знам как да ги нарека, но по-скоро ме притеснява допускането на възможност за въвеждане в образованието на такива панели, текстове, които да разясняват на децата, че те не са “той” и “тя”, а са “то”, включил се и Валери Симеонов. Цачева оборила твърденията на Каракачанов, че 11 държави са отказали да ратифицират конвенцията. Предложението решение да се вземе със съгласуване е единственото отношение по темата, което взема премиерът Бойко Борисов. Истанбулската конвенция сериозно разтърси и БСП. Там се очертава разцепление по темата. След като в сряда вечерта бе пусната позиция от името на Изпълнителното бюро против документа, част от депутатите социалисти са при гласуването в Народното събрание. Освен това били възмутени, защото ИБ на БСП всъщност не било събирано на заседание, за да приеме такава позиция срещу Истанбулската конвенция. Според тях това било позиция само на соцлидерката Корнелия Нинова. Ден по-рано вицепрезидентката Илияна Йотова обяви категорична подкрепа за конвенцията и подчерта, че е работила в полза на ратификацията като евродепутат от БСП. За защита на правата на жените са и останалите леви, работили в Европарламента и ПАСЕ по темите. В подкрепа на конвенцията ще гласуват повечето депутати от ГЕРБ и всички от ДПС, твърдят неофициални сондажи. Патриотите ще са против. В петък вечерта позиция срещу ратификацията на Истанбулската конвенция пусна и партия “Воля” на Веселин Марешки.", "date": "2018.01.05", "title": "Чистят Истанбулската конвенция от чуждици като “джендър”"}
{"url": "https://www.24chasa.bg/novini/article/6648128", "text": "Скандална книга за Доналд Тръмп, която вбеси американския президент, излезе от печат в петък. В “Огън и ярост. В Белия дом на Тръмп” са разказани пикантни подробности за живота в Белия дом, събирани от разказите на над 200 близки сътрудници на Тръмп от най-близкото му обкръжение. Улф описва първата година от престоя на Тръмп в Белия дом като постоянен хаос и интриги около един президент, осмиван от собствените си сътрудници. Помежду си те го наричали идиот и глупак. Смятат го за дете, което се нуждае от постоянно задоволство. Надълго и нашироко са описани и отношенията със съпругата му Мелания. Двамата спели в отделни спални и понякога не си говорели с месеци. Статия на в. “Ню Йорк таймс” за книгата посочва е озаглавена “Всеки в света на Тръмп знае, че той е идиот”. Книгата потвърждава онова, което вече се разбира от мнозина - не само че Тръмп е напълно негоден за президент, но и че всеки около него знае това, пише авторитетният вестник. Веднага щом излязоха откъси от книгата, Тръмп избухна, че тя е пълна с лъжи и източниците са измислени. В коментар в туитър той увери, че е забранил достъпа на Улф до Белия дом. ", "date": "2018.01.05", "title": "Тръмп описан като идиот в нова книга, с Мелания спели отделно"}
{"url": "https://www.24chasa.bg/novini/article/6648174", "text": "С два самолета “Боинг-747” Джъмбо-джет ще пристигне в София премиерът на Япония Шиндзо Абе. В едната от огромните машини ще пътуват японският министър-председател, министрите му и голяма бизнес делегация. Втората била резервна. Абе пристига на първото посещение на японски премиер в България на 15 януари. България е част от обиколката му в шест държави в Европа. Освен България той ще посети и Сърбия, Румъния, Естония, Латвия и Литва. Заедно с Шиндзо Абе пристига и неговата съпруга. Заради това от Министерския съвет дори търсили помощ от президента Румен Радев дали неговата жена Десислава не може да организира програма за гостенката. Финално обаче японците са отказали отделна програма за жената на Абе. Веднага след разговорите си с Шиндзо Абе Борисов пък заминава за Азербайджан при Илхам Алиев. Двамата ще открият първата директна самолетна линия София - Баку. От столицата на Азербайджан Борисов заминава за Страсбург, където ще говори пред Европейския парламент. В края на месеца той ще участва и на Световния икономически форум в Давос.", "date": "2018.01.05", "title": "Премиерът на Япония пристига с 2 джъмбо-джета"}
{"url": "https://www.24chasa.bg/novini/article/6648229", "text": "Министърът за Българското председателство на Съвета на ЕС 2018 Лиляна Павлова, омбудсманът Мая Манолова и министърът на икономиката Емил Караниколов обсъдиха днес проблема с двойния стандарт при храните сред държавите-членки на ЕС. Инициативата за срещата и за последващи действия в името на всеки един от гражданите на ЕС е на омбудсмана на Република България Мая Манолова, съобщиха от Министерството за Българското председателство на Съвета на ЕС 2018 Двойният стандарт при храните е приоритетна тема за първото ни ротационно председателство, затова докато страната ни оглавява Съвета на ЕС, на проблема ще бъде посветена специална конференция на високо ниво. Планира се това да се случи идния месец. “Българското председателство е отворено към гражданите на ЕС, затова то ще постави на европейския дневен ред проблема с двойния стандарт при храните“, посочи по време на разговорите министър Павлова. „България има възможността да инициира процес на законодателни промени, които да гарантират еднакво качество на храните и в България, и в Чехия, и във Франция, и във всяка държава-членка на ЕС“, заяви Мая Манолова. Още миналата година българският омбудсман сезира с петиция Европейския парламент – и по-специално Комисията по петициите, за двойния стандарт при храните, наблюдаван в държави от Западна и Източна Европа. На срещата при министър Павлова присъстваха още изпълнителният директор на Българската агенция по безопасност на храните д-р Дамян Илиев и председателят на Комисията за защита на потребителите Димитър Маргаритов. В годишната си реч за състоянието на ЕС през септември 2017 г. председателят на ЕК Жан-Клод Юнкер посочи, че Европа ефикасно трябва да прилага мерки срещу двойния стандарт при храните, напитките и козметиката в Централна и Източна Европа, тъй като в рамките на общността не може да има два вида потребители.", "date": "2018.01.05", "title": "Двойният стандарт при храните в Европа е приоритетна тема на европредседателство ни"}
{"url": "https://www.24chasa.bg/novini/article/6647969", "text": "Бизнесменът Венцеслав Василев застрелял публично жена си Елена в столичния кв. “Лагера”, защото тя не му позволявала да бъде с 2-те им деца, искала да го лиши и от бащинство. За убийството, разиграло се в заведение на 18 август м.г., и мотива за престъплението 65-годишният мъж призна вчера пред Софийския градски съд. Той ще лежи 13 г. и 4 месеца в затвора. 5-членен състав с председател съдия Евелина Папазян го осъди на 20 г., но намали наказанието му с 1/3, тъй като бизнесменът се призна за виновен и делото мина по съкратената процедура. Василев бе осъден и за притежание на незаконен пистолет “Зиг Зауер”, чието разрешително изтекло през 2009 г. Той трябва да плати и 500 000 лв. кръвнина на двете си непълнолетни дъщери Дария и София за смъртта на майка им. Василев, който е болен от рак на простатата, се занимавал с търговия на хранителни добавки. На 18 август към 14 ч той отишъл в заведението “Колектив” в кв. “Лагера”. Там Елена била с най-добрата си приятелка Милена Михайлова. Искал да говори с жена си за децата им. Тя обаче не се съгласила. Венцеслав се отдалечил, но пак се върнал към 14,55 ч. Тогава извадил изпод колана си пистолета и застрелял Елена с 5 куршума. “За 12 г. тя е работила 2 пъти. Аз я издържах! Изпълнявал съм всички желания и прищевки, съжалявам... Съжалявам за унищоженото семейство, смятам, че проявих нелепа човешка гордост. Изпаднах в шок, чувайки думите ѝ: “Ти нямаш деца!”, разкая се пред съда Василев. Бизнесменът да лежи в затвора до гроб, поиска прокурорът по делото Виктор Тарчев. Адвокат Григор Вълков, защитник на майката на Елена - Стефка Тунева, атакува пред съда полицията и прокуратурата, че не обърнали внимание на жалбите на убитата срещу мъжа ѝ за тормоз. През 2016 г. Василев нарязал 4-те гуми на джипа на Елена “Мерцедес ML”, дни по-късно запушил и ауспуха на колата, посочи Вълков. “Казвал пред майка ѝ: “Няма да ти дам развод и ще те разстрелям, ще оставя децата без майка”. Въпреки сигналите не бил задържан. Мъжът нарушавал и ограничителната заповед на съда да не приближава Елена на 100 м. Василев се засегна от твърдението, че с Елена били непоправимо разделени. “Всеки уикенд пътувах от Ямбол до София да съм с децата и с Елена да правим секс”, заяви той. Двамата се запознали през есента на 2004 г. в кабинета му, когато Елена се явила да кандидатства за работа. Оженили се през 2009 г. “На първите ни срещи идваше с палтото на майка си. Не знаеше къде е Калотина и терминал 2. Не знаеше какво е Нова година във Ватикана”, каза Василев. Той твърди, че Елена посягала да бие по-голямата им дъщеря Дария. “Заплашваше я, че ще я изпрати в дом или да учи в “циганския град Ямбол”, каза той. Присъдата подлежи на обжалване.", "date": "2018.01.05", "title": "Бизнесмен, застрелял жена си: Тя искаше да ми отнеме децата (обзор)"}
{"url": "https://www.24chasa.bg/novini/article/6648239", "text": "\"Напълно сме готови. Както и Юнкер каза, тази преценка лежи на анализи. Напълно сме готови, можем да го кажем със сериозност, отговорност и високо вдигната глава. Това заяви Министърът за Българското председателство на Съвета на ЕС 2018 Лиляна Павлова пред БНТ. \"Започваме председателството с високо вдигната летва. Но и с високо вдиганата глава. Председателството означава да си отговорен, да мислиш за бъдещето. Единни ще сме по-силни и ще имаме бъдеще заедно\", смята министър Павлова. Според Лиляна Павлова от първия ден на разработването на приоритетите, се вижда, че има еволюция какво реално може да направи България, кои са конкретните приоритети и кои са дългосрочна перспектива. \"Ние не трябва да мислим до мащаба на едно председателство. Ако нямаме основна цел, няма да стигнем до никъде\", допълни тя. \"Много са въпросите, по които ще работим. Четири са основните приоритета. Първият и много важен приоритет, макар че няма да се реши окончателно в рамките на нашето председателство, е дебатът за бъдещето на Европа, пречупен през най-важната тема - какъв ще е следващият бюджет. Проекторамката на бюджета ще излезе през май, така че е наша отговорност да му дадем посока, а и да се възползваме - бъдещата кохезионна политика, подкрепиха за държавите, които трябва да се изравнят социално. Да направим по-добра външна граница, повече солидарност и да се справим с най-големия проблем - миграция, сигурност, които са и вторият ни приоритет.\", заяви още Павлова.  \"Дадохме заявка Българското председателство да е и Балканско. Ако искаме мир, стабилност, икономическо развитие, това минава през интегрирането на Балканите. Темата за Западните Балкани е отчетена като значима и необратима в следващите председателства\", допълни тя.  И подчерта, че България и Западните Балкани осъзнават, че не бива да се прибързва с членството на държави, коиго не са готови. Според нея бедността на българите е етикет, който може да се промени.", "date": "2018.01.05", "title": "Павлова: Започваме председателството с високо вдигната летва"}
{"url": "https://www.24chasa.bg/novini/article/6648114", "text": "Сюжет за напрежение между кабелни оператори и “Нова броудкастинг груп” притесни хората, които са свикнали да гледат каналите на “Нова” във всички мрежи. Според “Дневник” оператори заплашват да свалят Нова тв, защото не могат да се договорят за цената на разпространение. Пред “24 часа” от Националното сдружение на малките и средните кабелни оператори “Клуб 2000” твърдят, че от два месеца водят преговори, тъй като е поискан скок от 60%, което било “ценови диктат” и щяло да наложи повишаване на цените към клиентите. Затова не са подписали договори и могат действително да спрат най-гледаната телевизия. От “Нова броудкастинг груп” отрекоха това и определиха като спекулативни твърденията за увеличението на цените. Медийната група вече има сключени търговски договорки с над 90% от операторите. “Същевременно държим твърдо на политиката да работим с партньорите си само след подписан договор като една от мерките срещу пиратството на съдържание в България, чието ограничаване е изцяло в интерес и на създателите, и на потребителите на платени телевизионни услуги”, се казва в официална позиция на телевизията. Заради неподписаните нови договори от оператори медийната група изисква те да спрат разпространението на програмите на “Нова” от началото на 2018 г. “Засега не е спряло излъчването на каналите, няма и краен срок това да стане”, обясниха от сдружението.", "date": "2018.01.05", "title": "“Нова” и 10% от кабелните оператори в конфликт за цени"}
{"url": "https://www.24chasa.bg/novini/article/6648211", "text": "САЩ наложиха санкции на четирима бивши и действащи представители на венецуелските власти, включително на бивш министър на прехраната, обвиняван от опозицията в корупция при управлението на вноса на храни, предаде Ройтерс. В съобщение на страницата си в интернет американското министерство на финансите заяви, че е добавило в списъка със санкциите за Венецуела Родолфо Торес, губернатора на щата Арагуа и бивш министър на прехраната, предаде БТА. В списъка са включени също Франсиско Гомес, бивш губернатор на щата Боливар, Фабио Пабон - командир от въоръжените сили, и Херардо Торес, министър на щатско равнище. С тези санкции министерството замразява всякакви активи на четиримата на територията на САЩ и забранява на своите граждани да имат делови отношения с тях.", "date": "2018.01.05", "title": "САЩ наложи санкции на четирима венецуелски граждани"}
{"url": "https://www.24chasa.bg/novini/article/6648213", "text": "Шесторният убиец Росен Ангелов е тренирал на импровизирано стрелбище в двора на вилата, в която живеел, в село Луково. Разследващите са открили следи от стрелба и мишена от навързани с канап бутилки, стана ясно вчера. и с него е разстрелял семейството на Неделчо Юнаков в Нови Искър в нощта срещу Нова година. И шестимата са убити с едно и също оръжие, установили експертите. Ангелов успял да си вземе и ръчни гранати. Търсил е информация в интернет и за купуването на пушка. Оказа се, че измъкването му в гората в Луково в четвъртък не е първият път, в който Ангелов бяга на полицаите. Той има няколко присъди, последната е за блудство от преди 7 г. Осъден е по нея през 2009 г., но задочно, защото духнал.  “Няколко пъти са провеждани акции по задържането му, но безуспешно”, обясни главният секретар на МВР Младен Маринов. Досие на престъпника се води още от 1983 г. Тогава е осъден за кражба. Следва присъда от края на 90-те за изнасилване на 12-годишна, по която е лежал 3 от 7 г., преди да го пуснат предсрочно. Последната присъда е задочна. Междувременно срещу него се водят дела и за вещно укривателство, кражба и дори кражба на ток. По следите му полицаите влезли, след като открили негова ДНК по волана на джипа на застреляната Кети. Свидетел разказал, че Росен споделил пред него, че мисли да избие семейството ѝ. С Кети той имал 6-месечна връзка. Смята се, че Росен я е застрелял, после я качил в джипа ѝ и отишъл да избие семейството ѝ. Не се знае обаче колко точно време е минало между покушението срещу Кети и убийството на останалите. Ясно е само, че Неделчо се е обадил на сина си Георги и му казал, че приятелката му Кети е изчезнала. В къщата на първия етаж Ангелов налетял на Неделчо и Георги. но в последните си мигове двамата са се борили. “По ръцете им има белези от изстрели, типични при опит за защита”, посочи Маринов. След като им пуснал по един контролен изстрел в главата, както направил с всички убити, Ангелов влетял в спалнята на майката на Кети - Еленка. Тя знаела за връзката на дъщеря си с убиеца. Жената била прикована на легло и било лесно да я убие. В това време дъщерята на Кети Нанси и гаджето ѝ Боби се скрили на горния етаж, предполагат разследващите. на горния етаж и застрелял младежите като ги открил. Още при влизането в дома, Ангелов гръмнал кучето Нерон. Немската овчарка явно го е познавала, защото не е опитала да го нападне, а да се скрие. Смята се, че след убийствата Ангелов е закарал тялото на Кети в планината и го е хвърлил в кладенеца. Там от нея изпаднал тефтер, на който са назначени експертизи. В петък сутринта На него било решено освен отряда “Кобра” на СДВР в издирването на Росен Ангелов да се включат и сили на Министерството на отбраната. Засилва се и полицейското присъствие в района около Нови Искър и околните села. В издирването ще бъдат включени и високопроходими джипове, за да могат служителите да стигнат до труднодостъпните части на планината, където се предполага, че може да се е укрил издирваният мъж. Полицията е изтървала за минути заподозрения Ангелов, стана ясно от думите на кмета с. Луково Румен Колев. Запитан за казаното, Сарафов отвърна, че не е вярно. “Нашите източници са по-добри от вашите”, каза той и отрече да има грешки в разследването. В четвъртък полицията цял ден се опитваше да открие Ангелов, но без резултат. Спецполицаи блокираха входа на Луково. В издирването бяха включени следови кучета и хеликоптер. Имаше и акция във вилната зона до Нови Искър. В една от вилите бе намерен телефон, за който се предполага, че е на убитата Кети Кюхова. Предполагаше се, че издирваният се е самонастанил във вила в селото. Той обаче успял да се измъкне, преди силите на реда да нахлуят. посочи Маринов. Директорът на СДВР Ивайло Иванов пък обясни, че ползваните от телевизиите източници са завели полицаите до грешна вила, а не обитаваната от Ангелов. След като открили къщата на Ангелов, там имало включени електроуреди и лаптоп. Полицаите дори намерили затоплена храна. От полицията разпространиха и няколко актуални снимки на Ангелов, които са с лошо качество. “Не е имал документи”, обясниха криминалисти. Всеки негов кадър бил я с брада, я с мустаци, тъй като мъжът опитвал да се скрие от властите. Засега не е ясно как точно Кети и Росен са се запознали. Според основната версия тя го е взела на работа, но без договор. Пред колеги споделяла, че има проблеми с Неделчо, след което се впуснала във връзка с Ангелов. Самият Ангелов пък е описван като самотник, тих, но избухващ, когато усети, че не владее ситуацията  . Убиецът е бил разкрит за по-малко от денонощие, обясни Сарафов. Запитан от “24 часа” дали е финтирал медиите, че мотивът не е личен, или е искал да пази информация от разследването, за да не научи Ангелов, зам. главният прокурор се усмихна многозначително и пропусна въпроса. Маринов посочи, че ДДС версията е почивала на реални данни, че Неделчо се е занимавал с такава дейност.", "date": "2018.01.05", "title": "Екзекуторът от Нови Искър тренирал стрелба в двора (Обзор)"}
{"url": "https://www.24chasa.bg/novini/article/6648185", "text": "Френският президент призова да се уважава законът в преговорите с Ердоган. Турският президент се срещна в Париж с колегата си Еманюел Макрон в рамките на усилията на Анкара да отслаби напрежението в отношенията с ЕС. Последното развитие в Турция показва, че \"не е възможен напредък\" за членството на страната в ЕС, заяви френският президент на пресконференция с турския си колега, съобщи АФП. Макрон продължи, че би било лъжа от страна на ЕС да се преструва, че могат да се отворят нови предприсъединителни глави. Френският лидер призова за преформулиране на сътрудничеството и диалога относно опитите за членство на Турция в ЕС и допълни, че съюзът \"трябва да остави лицемерието\". От своя страна Реджеп Ердоган отговори, че Анкара няма да се моли на съюза за еврочленство, намеквайки, че Турция може да прекрати процеса. Според него преговорите за присъединяването на държавата към общността \"уморяват\" турските граждани. Предвижда се турският лидер да се срещне и с редица френски бизнесмени.", "date": "2018.01.05", "title": "Макрон: Не е възможен напредък с Турция за членство в ЕС"}
{"url": "https://www.24chasa.bg/novini/article/6648187", "text": "Иранският твърдолинеен духовник Ахмад Хатами изнесе проповед, в която призова вярващите да се отнасят към протестиращите срещу правителството и религиозния елит в Иран като към врагове на исляма, предаде ДПА. \"Не бива да има прошка за тях\", каза той в днешната петъчна молитва в джамията \"Имам Хомейни\" в Техеран, цитиран БТА. \"Особено тези, които горят знамена, трябва да получат най-строги наказания\", каза Хатами, критик на президента Хасан Рохани и високопоставен член на Събранието на експертите - най-висшия духовен комитет в страната. Демонстранти излизат на улиците от 28 декември, за да протестират срещу икономическите проблеми, близкоизточните политики на Техеран и религиозната върхушка, отбелязва агенцията. По данни на министерството на вътрешните работи в протестите срещу режима са взели участие около 42 000 души, а в проправителствените демонстрации - стотици хиляди.", "date": "2018.01.05", "title": "Ирански духовник: Никаква милост за \nпротестиращите"}
{"url": "https://www.24chasa.bg/novini/article/6648192", "text": "Православните християни в Македония утре празнуват Бъдни вечер, а в неделя - Коледа. Бъдни вечер традиционно ще бъде отбелязан със събиране пред храма \"Свети Климент Охридски\" в Скопие, съобщава в. \"Нова Македония\", цитиран от БТА. Въпреки многото искания Македонската православна църква - Охридска архиепископия да празнува Коледа по Грегорианския календар, за да може вярващите да отбележат Рождество Христово преди Нова година, от МПЦ заявиха, че засега нямат намерение да се откажат от стария Юлиански календар, отбелязва МИА. За да се случи такава промяна, решението трябва да се вземе съборно, т.е. всички православни църкви да променят календара, посочва пред МИА отец Бобан Митевски. Македонската православна църква заедно с руската, сръбската, полската, грузинската и Ерусалимската патриаршия и манастирите в Света гора остават верни на Юлианския календар. Православните вярващи в България, Гърция и Румъния празнуват Рождество Христово по Грегорианския календар и Коледа отбелязват на 25 декември заедно с Римокатолическата църква, отбелязва МИА.", "date": "2018.01.05", "title": "Македонската православна църква ще празнува Коледа по Юлианския календар"}
{"url": "https://www.24chasa.bg/novini/article/6648003", "text": "Словения със сигурност ще трябва да поиска законови действия срещу Хърватия във връзка с отказа й да изпълни решението на арбитражния съд в граничния спор, заяви днес словенският премиер Миро Церар, съобщи ДПА. В реч пред словенски дипломати Церар изрази задоволство от отношенията със съседите, но открои тези с Хърватия, съобщи агенция СТА, цитирана от БТА. Отношенията с Хърватия представляват най-голямото предизвикателство, каза Церар. Двете съседки са в спор за границата си на няколко места, откакто се отделиха от Югославия през 1991 г., като най-много спорят за линията на границата в Пиранския залив в Адриатическо море. Любляна и Загреб се сгласиха да уредят въпроса с международен арбитраж през 2013 г., но Хърватия се оттегли, след като бе разкрито, че Словения е осъществила нелегален контакт с арбитражния съд. Арбитражът продължи по-късно, но Загреб не призна присъдата, която бе произнесена в края на юни и отказа да я изпълни дори след изтичането на крайния срок на 29 декември. Местни наблюдатели предполагат, че Любляна може да съди Хърватия в Европейския съд.", "date": "2018.01.05", "title": "Словения ще поиска законови действия срещу Хърватия в граничния спор"}
{"url": "https://www.24chasa.bg/novini/article/6648015", "text": "Турският народ е уморен от безкрайните преговори за членство в ЕС, заяви днес турският президент Реджеп Тайип Ердоган на съвместна пресконференция с френския си колега Еманюел Макрон в Париж, предаде Анадолската агенция, цитирана от БТА. Възможно е в крайна сметка да ни принудят да направим определени стъпки. Анкара обаче няма намерение постоянно да моли да бъде приета в състава на ЕС, предупреди турският лидер. Колко жалко, че Турция е принудена да чака пред вратите на ЕС 54 години, добави Ердоган, цитиран от турската телевизия НТВ. Еманюел Макрон на свой ред призова да бъде сложен край на двуличието в отношенията между ЕС и Турция, както и за сътрудничество и открит диалог с Турция във връзка с преговорите й за членство в ЕС, информира Анадолската агенция. Франция вярва, че бъдещето на Турция трябва да бъде в Европа, заяви още Макрон. Турският президент Реджеп Тайип Ердоган заяви днес, че някои журналисти помагат за подхранването на тероризма чрез своите материали, след като френският му колега Еманюел Макрон заяви на съвместна пресконференция, че страните трябва да спазват законите в борбата си срещу тероризма, предаде Ройтерс. \"Тероризмът не се заражда от само себе си. Тероризмът и терористите имат градинари\", заяви Ердоган, след като Макрон изрази опасения за съдбата на студентите, учителите и журналистите по време на репресиите, последвали опита за преврат в Турция. \"Тези градинари са хора, възприемани като мислители. Те поливат . . . от своите рубрики във вестниците\", каза Ердоган. \"И един ден виждаш как тези хора се появяват пред теб като терористи\".", "date": "2018.01.05", "title": "Ердоган: Турският народ е уморен от безкрайните преговори за членство в ЕС"}
{"url": "https://www.24chasa.bg/novini/article/6648041", "text": "Кметът на София Йорданка Фандъкова ще присъства утре, 6 януари, на тържествен водосвет по случай празника Богоявление /Йордановден/, съобщиха от Столична община. Водосветът ще бъде до езерото в ж.к. \"Дружба\", след което ще се състои ритуалът по изваждане на светия кръст от водите на езерото. Водосветът ще бъде отслужен от главния секретар на Светия синод - епископ Герасим.", "date": "2018.01.05", "title": "Йорданка Фандъкова ще присъства утре на тържествен водосвет по случай Богоявление"}
{"url": "https://www.24chasa.bg/novini/article/6648027", "text": "Силни студове сковаха щата Ню Джърси и забавят процеса на разчистване на снега след бурята, която затрупа щата, предаде Асошиейтед прес. Снегът по главните магистрали е разчистен, но шофьорите все още трябва да внимават за заледени участъци. Скоростта по някои мостове е ограничена. Много училища са затворени или започнаха занятия по-късно. Екипите по разчистване на пътищата се опитват да освободят улиците. По-голямата част от снега, донесен от вчерашната буря, падна в южната част на щата Ню Джърси, като на някои места дебелината на снежната покривка достигна 43 сантиметра. В целия щат е издадено предупреждение за смразяващи ветрове, предава БТА. Екипи на електрическите компании в източната част на САЩ работят по отстраняване на авариите, предизвикани от прекъснати кабели. Около 31 000 потребители все още нямат електричество въпреки очакваните студове. \"Ако температурите в дома ви започне да пада, препоръчваме да потърсите подслон другаде до възстановяване на услугите\", заяви компания \"Нешънъл грид\", която обслужва щата Масачузетс, цитирана от Ройтерс. Детската болница \"Сейнт Мари\" в град Ню Йорк се погрижи децата да не пропуснат зимните забавления. Служители на болницата внесоха кофи със сняг, в който децата да играят, правейки снежни човеци или пързаляйки се по време на снежната буря. Болницата специализира в дългосрочни грижи за деца със специални нужди или болести, които им налагат ограничения, отбелязва АП. Голям пътнически самолет \"Еърбъс А380\" беше принуден снощи да кацне на малко летище в Ню Йорк поради затварянето на летище Кенеди. Самолетът от Франкфурт се приземи на заснежената писта на летище Стюарт в Ню Уиндзор, намираща се на 120 км от Кенеди. Авиолинията е осигурила транспорт на пътниците до първоначалната им дестинация. По-късно беше съобщено, че полетите от бостънското летище Логан, нюйоркското летище Кенеди и летище Брадли в Кънектикът са възстановени. Снежната буря наложи отмяната на стотици полети. Летищата препоръчват на пътниците да се консултират с авиолиниите за разписанието на полетите си.", "date": "2018.01.05", "title": "Силните студове пречат на възстановяването след снежната буря в Ню Джърси (Снимки)"}
{"url": "https://www.24chasa.bg/novini/article/6648064", "text": "Доц. д-р Венелин Шурелов от Бургас ще представи на 8 януари кирилицата чрез артинсталация в сградите на Съвета на Европейския съюз. Това съобщиха от Община Бургас. Проектът е посветен на Българското председателство на Съвета. По проекта Шурелов работи в сътрудничество със студенти и преподаватели в магистърската програма \"Дигитални изкуства\" в Националната художествена академия в София. Инсталацията се състои от 30 кутии, всяка от които съдържа по една лазерно изрязана буква от азбуката. Специален сензор ще реагира при сядане и активира високоговорител, който ще произнася оригиналното звучене на буквата. През останалото време буквите се включват на случаен принцип. Другият акцент от проекта е представянето на Владимир Димитров-Майстора с 25-минутен филм за големия български художник, създаден от Шурелов през 2014 година по покана на Фонд \"13 века България\". Доц. д-р по изкуствозание и изобразително изкуство Венелин Шурелов е и автор на интерактивните инсталации на острова \"Света Анастасия\" край Бургас, археологическия комплекс \"Акве Калиде\" и местния авиомузей.", "date": "2018.01.05", "title": "Бургазлия представя кирилицата чрез артинсталация в Брюксел"}
{"url": "https://www.24chasa.bg/novini/article/6648079", "text": "През следващите шест месеца ще се говори постоянно за България, тя заслужава признание за своите успехи - това каза в ексклузивно интервю за  председателят на Европейската комисия. Жан-Клод Юнкер говори за българското председателство, шансовете ни за Шенген и еврозоната и коментира възможна ли е среща на върха Турция - ЕС през следващите шест месеца. \"Познавам България и българите от края на 90-те години, защото участвах много активно в преговорите по присъединяване на България към ЕС. Имам добро предчувствие за председателството, защото правителството, и не само то, е добре подготвено. Нуждаете се от достатъчно самоувереност, каквато по неясни причини понякога ви липсва. За мен българите са един голям народ, който е направил и продължава да прави много за Европа. Уверен съм, че това председателство ще бъде успешно. Това е важно и за страната. През следващите шест месеца София ще бъде столицата на Европейския съюз, навсякъде ще се говори за България. Българите заслужават признание за своите успехи\", каза още Юнкер. \"Представата за България не може да бъде ограничена само до проблема с корупцията. България може да покаже много повече, най-вече положителни неща. Убеден съм, че правителството ще направи всичко, за да се справи с корупцията. Някои неща вече бяха направени. Да, наистина законът сега донякъде е в застой, но това ще бъде преодоляно. Вярно е, че ще е добре корупцията да бъде елиминирана на всички нива, но аз изобщо не съм съгласен и съжалявам за статиите в пресата през последните дни, в които се поставя знак за равенство между България и корупцията. Това не е вярно, не всички българи са корумпирани\", смята той. \"Представата за България в рамките на Европейския съюз няма нужда от корекция. От момента, в който България стана член на ЕС, тя се държи почти като държава-учредителка и е много проевропейски настроена. Това се отнася както за правителството, така и за хората. В повечето допитвания голямата част от българите изразяват много положително отношение към Европа. Аз приветствам срещата за Западните Балкани, която премиерът г-н Борисов свиква на 17 май в София. България по един естествен начин строи мостове към Западните Балкани, които се нуждаят от европейска перспектива, но играе ролята и на „преводач“ за някои неразбираеми неща в Турция\", каза председателят. \"Дневният ред вече е набелязан и българското правителство вече участва в значителна степен в неговото създаване. Убеден съм, че политиката за мигрантите и бежанците ще играе първостепенна роля. Други теми ще бъдат новата система на Европейския съюз за предоставяне на убежище, цифрова Европа, общата отбранителна политика, разширяването на капиталовия пазар. Българското правителство гледа на всички теми много сериозно, включително и на преговорите за Брекзит, които се очертава да бъдат изключително трудни. В такива моменти помощта на българското правителство ще бъде търсена много често\", добави Юнкер. \"Важен момент в рамките на българското председателство ще бъдат отношенията със Западните Балкани. Тези страни няма да могат да се присъединят до края на мандата на тази Комисия, тоест до 2019 г., просто защото условията не са изпълнени. Но трябва ясно да показваме, а това българският министър-председател вече прави, че европейската политическа перспектива за Западните Балкани съществува. Защото, ако им отнемем тази европейска перспектива, все едно им казваме, че никога няма да се присъединят. Това ще има много сериозни последици за целия балкански регион\", заяви той.", "date": "2018.01.05", "title": "Жан-Клод Юнкер: Българите заслужават признание за своите успехи (Обновена)"}
{"url": "https://www.24chasa.bg/novini/article/6648089", "text": "Една от най-големите австрийски хуманитарни организации разкритикува днес премахването от Фейсбук на страница, събрала над 20 000 послания в подкрепа на бебе, родено навръх Нова година и станало мишена на расистки коментари, предаде Франс прес. Обявена от популярния печат за \"първото виенско бебе за годината\", малката Азел, родена в 00,47 ч. на 1 януари в клиника в австрийската столица, стана обект на куп расистки коментари в интернет, понеже на снимките майка й е забрадена, предаде БТА. Католическата неправителствена организация \"Каритас\" - една от основните организации, помагащи на мигранти в Австрия - реагира незабавно: виенският й представител Клаус Швартнер поде кампания онлайн в подкрепа на новороденото момиченце. \"Омразата в интернет доби безпрецедентен мащаб, фокусирайки се върху едно невинно бебе\", изрази възмущението си той и отбеляза, че нещата са минали границата на допустимото. Вчера на страницата за подкрепа във Фейсбук бяха получени над 20 000 съчувствени послания, преди през нощта социалната мрежа да я спре. Швартнер предположи, че страницата може да е станала обект на съгласувана кампания от сигнали, довела до нейното деактивиране, и призова социалната медия да възстанови достъпа до нея.", "date": "2018.01.05", "title": "Бебе с чужд произход предизвика буря в австрийския интернет"}
{"url": "https://www.24chasa.bg/novini/article/6648123", "text": "Турция се обявява за произвеждане на избори в Сирия без участието на президента Башар Асад. Това заяви днес турският президент Реджеп Тайип Ердоган на съвместна пресконференция с френския си колега Еманюел Макрон в Париж, предаде ТАСС, цитирана от БТА. Нямаме за цел разрешаване на сирийската криза с Асад. Задачата ни се състои в това да бъдат организирани избори без Асад и в съответствие с демократичната воля на сирийския народ. Ще съдействаме за постигането на това, каза турският президент.", "date": "2018.01.05", "title": "Ердоган: Искаме избори в Сирия без участието на Асад"}
{"url": "https://www.24chasa.bg/novini/article/6648126", "text": "Крадци задигнаха ценни индийски бижута от прочутата колекция на катарския шейх Ал Тани, които бяха включени в изложба във Венеция, предаде Асошиейтед прес. Откраднати са златна брошка със скъпоценни камъни и обеци. Апашите избягали, като се слели с тълпата и забавили задействането на алармата, предаде БТА. Изложбата трябваше да бъде закрита в сряда в музея \"Палацо Дукале\" във Венеция. Колекцията на Ал Тани е прочута пътуваща експозиция на индийски и вдъхновени от Индия бижута и скъпоценни камъни, събрани от катарския шейх Хамад бин Абдула Ал Тани. Собственикът на откраднатите от изложба във Венеция бижута каза, че сред тях е имало брошка с безупречен 10-каратов диамант и обеци с два крушовидни 30,2-каратови диаманта. Цената на бижутата не беше посочена официално. Предположенията са, че те струват милиони евро. И двете откраднати бижута са създадени от известния мумбайски бижутер Бхагат. На записа от охранителните камери в Двореца на дожите във Венеция се вижда как единият от крадците спокойно отваря витрината, в която са изложени бижутата, взима ги и ги слага в джоба си, след което бавно си тръгва. Алармата се е задействала една минута по-късно и така крадците са имали време да избягат.", "date": "2018.01.05", "title": "Крадци задигнаха ценни бижута от изложба във Венеция"}
{"url": "https://www.24chasa.bg/novini/article/6648055", "text": "“Хювефарма”, която е собственост на братята Кирил и Георги Домусчиеви, придоби две компании в САЩ. Това са фирмата за ветеринарни продукти “АгриЛабс” и дъщерното дружество “Бенчмарк Биос”. “Изключително съм горд с постигнатото през годините от “Хювефарма”! Компания, която стартира от нищото! Сделката от днес за покупката на американските Agrilabs и Benchmark Bios ще открие нови хоризонти за нас. Благодаря на всички колеги от САЩ и България, които участваха в процеса на преговорите и комплексната проверка! Трябва да продължим да сбъдваме мечтите си и да славим българското по света!”, заяви Кирил Домусчиев. Чрез придобиването световната компания за ветеринарна медицина и животински хранителни продукти ще увеличи присъствието си в Америка и ще засили разпространението на своите биологични решения за здравето на животните. “Много се вълнуваме заради таланта и технологията, които са част от бизнеса на “АгриЛабс”, каза директорът на “Хювефарма” за САЩ Глен Уилкинсън. “Поласкани сме да бъдем част от глобалната компания за ветеринарна медицина “Хювефарма”, тъй като това придобиване ще осигури ресурси за по-бързо намиране на нови решения за ветеринарите и производителите”, допълни Стив Шрам, изпълнителен директор на “АгриЛабс”. Придобиването включва цялата продуктова линия на “АгриЛабс”, “Антелоуп Валей Байъс\", с която “АгриЛабс\" има договор за производство, както и портфолиото нови добавки към ваксни “ВаксЛиант\". Всички те са позиционирани в Линкълн, Небраска. И двете компании ще продължат работата си със сегашната си идентичност, но съществува и възможността те да се обединят по-късно тази година.", "date": "2018.01.05", "title": "Домусчиев купи две компании в САЩ"}
{"url": "https://www.24chasa.bg/novini/article/6648166", "text": "Национален комитет за честване на 170-тата годишнина от рождението на Христо Ботев ще бъде учреден на 18 януари в Народното събрание, съобщи председателят на парламента Цвета Караянчева на тържественото честване на годишнината от рождението на поета в родния му град Калофер. С него бе поставено началото на поредицата чествания под патронажа на председателя на Народното събрание, с които през тази година България отдава почит пред паметта на Ботев, съобщиха от прецентъра на Народното събрание. Цвета Караянчева прие строя и поздрави почетния караул от представителни части на 61-ва стрямска механизирана бригада на площад „Христо Ботев”. Тя поднесе цветя пред паметника на майката на поета Иванка Ботева и пред бюст-паметника на Христо Ботев в Националния музей „Христо Ботев”. В словото си на тържествено събрание в Народно читалище „Христо Ботев 1869“ председателят на парламента отбеляза, че 170 години след рождението на безсмъртния поет и революционер песните му, превърнали се в символ на стремежа ни за свобода и независимост, продължават да предизвикват най-съкровен трепет във всяко българско сърце. Ботев ще живее във всеки българин и в душите на бъдещите поколения, добави още Цвета Караянчева. Кметът на Калофер Румен Стоянов заяви, че именно в родното място на Ботев може да се разбере най-добре поезията, да се отчете най-ясно значимостта на делото му, защото от тук е тръгнал неговия плам. По това каква частица от Ботев носим в сърцата си, зависи колко сме българи, заяви той пред присъстващите на тържественото отбелязване на 170-тата годишнина от рождението на бележития поет и революционер. Председателят на парламента разгледа музея на Ботев, където написа в книгата за посетители: „Преклонението пред подвига на Ботев е преклонение пред майка България, защото без Ботев днес нямаше да има Отечество. Ще го знаем и ще го помним, докато има българи.“ Директорът на музея Ася Николова представи експозицията, в която са показани и малкото лични вещи на поета, запазени до днес и връчи на председателя на Народното събрание почетен плакет. Народни представители, кметът на Карлово Емил Кабаиванов, председателят на Общинския съвет на Карлово Теодор Шойлеков и Началникът на гарнизона бригаден генерал Пламен Йорданов бяха сред присъстващите на честването.", "date": "2018.01.05", "title": "Караянчева: Преклонението пред подвига на Ботев е преклонение пред майка България"}
{"url": "https://www.24chasa.bg/novini/article/6647989", "text": "18-годишни момчета са взривили банкомат в столичния кв. “Люлин” 3 дни преди Нова година. Те се вдъхновили от подобни обири, излъчвани по телевизията, съобщи главният секретар на МВР Младен Маринов. Младежите са задържани и обвинени от прокурор в петък. Според разследването в 3,25 ч на 28 декември м.г. Даниел Л. и Валентино В. влезли маскирани в преддверието на банката при устройството. Изпуснали в банкомата газ от надуваем делфин, закупен от “Джъмбо”. Запалили фитил и устройството се взривило. С кози крак момчетата пробвали да разбият касетите, в които имало към 96 хил. лв. Включила се обаче аларма и те се разбягали, научи “24 часа”. Пред разследващите момчетата признали за взрива. Казали, че преди 28 декември по същата схема опитали да взривят и хладилник. Даниел и Валентино са от кв. “Люлин” и не са осъждани. В неделя прокуратурата ще иска Софийският градски съд да ги задържи за постоянно в ареста.", "date": "2018.01.05", "title": "Младежи взривили банкомат с надуваем делфин, видели номера по телевизията (Обзор)"}
{"url": "https://www.24chasa.bg/novini/article/6647983", "text": "Земетресение с магнитуд от 4,9 по скалата на Рихтер е регистрирано  в Япония, съобщава Европейският средиземноморски сеизмологичен център. Епицентърът му се намира на 12 километра от японския град Ичихара и на около 21 километра от град Кавасаки на южното крайбрежие на о. Хоншу, предаде \"Фокус\". Според данни на някои очевидци, трусът е продължил около 10 секунди. Към момента няма данни за пострадали или разрушения, очаква се допълнителна информация.", "date": "2018.01.05", "title": "Земетресение разлюля Япония"}
{"url": "https://www.24chasa.bg/novini/article/6647779", "text": "„Тиха вода беше” – така братовчед на издирвания за шесторното убийство в Нови Искър Росен Ангелов описа своя роднина пред Би Ти Ви. Когато вижда снимката на братовчед си по телевизията Иван Георгиев изпада в шок. „Замръзна ми хапката. Още като чух първото име”, казва той. „Те такива, които вършат такива престъпления, са тиха вода. Те не събират хора тука да пийнат, да се повеселят”, казва Георгиев. Росен Ангелов напуска родното си Змеево още като младеж, но преди това се забърква в неприятности. Местни хора разказват, че е участвал в кражби. През последните дни в селото има засилено полицейско присъствие. Местните се притесняват, че Росен може да е някъде наоколо. През последните два дни хората от селото почти не излизат от къщите си.", "date": "2018.01.05", "title": "Братовчед на издирвания за убийството в Нови Искър Росен: Тиха вода беше"}
{"url": "https://www.24chasa.bg/novini/article/6647736", "text": "Попаднал в лавина българин бе спасен от грузински екипи в един от зимните курорти в страната, съобщава в петък английската редакция на грузинското електронно издание agenda.ge. Съгласно разпространената информация, неназованият българин е посетил страната с цел зимен туризъм, съобщи \"Фокус\". По време на посещението си обаче той се е отклонил от безопасния ски маршрут и навлязъл в определена като опасна зона, където бива затрупан от внезапна лавина. Спасителни екипи са видели инцидента от един от близките върхове и благодарение на бързата им реакция българският турист е бил спасен без наранявания. Въпреки това е откаран превантивно за преглед в лечебно заведение.", "date": "2018.01.05", "title": "Спасиха българин от лавина в грузински курорт"}
{"url": "https://www.24chasa.bg/novini/article/6647852", "text": " Пооройни дъждове и снеготопене причиниха наводнения и свлачища в Южна Германия, заяви полицията, цитирана от ДПА. Стотина души бяха евакуирани в град Санкт Блазиен като предпазна мярка преди настъпването на тежките метеорологични условия през нощта. В други части на провинция Баден-Вюртемберг имаше наводнени пътища. В провинция Бавария преляха реки и бяха наводнени мазета и гаражи, предава  . Спряно беше корабоплаването по река Мозел и част от река Некар, а в идните дни подобна мярка може да бъде взета и за река Рейн. Съобщено беше за наводнено имущество в много райони на провинция Райнланд-Пфалц. Метеоролозите прогнозират още дъждове в близките дни и се очаква нивото на реките да продължи да се покачва.", "date": "2018.01.05", "title": "Стотици евакуирани в Германия заради\nстуда"}
{"url": "https://www.24chasa.bg/novini/article/6647267", "text": "Забраниха лова в ловностопански район - Гъбене заради убития на 30 декември миналата година благороден елен, в землището на габровското село Музга. То попада в района на Ловнорибарска дружинка – Гъбене, която е част от ЛРД „Чардафон“ - Габрово, Това съобщиха от Северноцентралното държавно предприятие. Решението за забрана бе взето на извънредно заседание на комисията по ловно стопанство към Държавно горско стопанство – Габрово. На заседанието, освен редовно утвърдените членове на комисията, бяха поканени да присъстват председателят на Ловнорибарска дружинка Гъбене и ръководителят на ловния излет във въпросния ден, а също екипът от охранителното звено към СЦДП, установил нарушенията, директорът на ДЛС „Росица“ и директорът на Северноцентралното държавно предприятие. Заради безпрецедентните бракониерски прояви и след като са изслушали всички становища, членовете на комисията са взели своето решение. Съобразно него и клаузите на договора за ползване на дивеч между ДГС – Габрово и ЛРД „Чардафон“, се забранява ловуването на територията на ЛСР Гъбене, за срок от 1 година. Ловнорибарско дружество „Чардафон“ е уведомено за това по надлежния ред. На 30 декември служители на Северноцентрално държавно предприятие задържаха автомобил, спрян за проверка след многочасово наблюдение в землището на габровското село Музга и чути два изстрела в отдалечена местност. В автомобила са пътували три лица. В него е установено извадено от калъф и сглобено ловно оръжие, прясно отрязана глава от благороден елен и раници, съдържащи месо. При проверката е установено, че лицата, пътуващи в автомобила притежават законно издадени ловни билети, членски карти, както и талони, част от разрешително за групов лов на дива свиня във въпросния ден, но за друго ловище. Освен това ловът на благороден елен се осъществява единствено с получено по надлежния ред индивидуално разрешително, каквото не е издавано на територията на ЛРД – Габрово. На мястото незабавно е пристигнал екип горски инспектори от Регионалната дирекция по горите – Велико Търново, които са съставили констативен протокол и са уведомили органите на ОД на МВР - Габрово. В момента се води досъдебно производство относно убитото животно, предстои съставянето на акт за установеното административно нарушение.", "date": "2018.01.05", "title": "Забраняват лова в района на Гъбене заради убития благороден елен в края на 2017 г."}
{"url": "https://www.24chasa.bg/novini/article/6647297", "text": "Министър-председателите на България и Полша Бойко Борисов и Матеуш Моравецки обсъдиха двустранните отношения между страните в телефонен разговор. Двамата категорично затвърдиха разбирателството и доброто сътрудничество в различни области, които двете държави са изградили. Това съобщиха от Пресслужбата на кабинета.  „Полша е много важна държава за Европейския съюз“, заяви премиерът Борисов в контекста на отношенията между Варшава и Брюксел и отново подчерта, че единството е положителният изход за ЕС. „Не случайно това е и мотото на Българското председателство - Съединението прави силата. Това е урок, научен от собствената ни история и като Председател на Съвета България ще търси съгласие и ще работи за единството на Съюза“, допълни Борисов. Българският министър-председател запозна полския си колега с приоритетите на Българското председателство на Съвета на ЕС и го покани на срещата на върха в София на 17 май, когато лидерите ще обсъждат темата „Западни Балкани“. „Дебатът за бъдещето на Европа е свързан с дебата за европейската интеграция на тези държави, тяхното приобщаване, стабилност, просперитет и спазване ценностите на Общността“, посочи Борисов. Бойко Борисов и Матеуш Моравецки обсъдиха и възможностите за задълбочаване на сътрудничеството в сферата на туризма. Полските туристи, посетили България в периода януари- ноември 2017 г. са били близо 400 хил., което е 7,7 процента ръст спрямо същия период на 2016 г. Има ръст и на българските туристи, които са пребивавали в Полша - над 60 хил. или с 35,3% повече за същия период.", "date": "2018.01.05", "title": "Борисов: Полша е много важна държава за Европейския съюз"}
{"url": "https://www.24chasa.bg/novini/article/6647448", "text": "Двама патриарси - българският Неофит и вселенският Вартоломей ще осветят реставрираната църква “Св. Стефан”, известна като Желязната църква, в Истанбул в неделя. Над 3000 души ще присъстват на церемонията. Там ще са и българският премиер Бойко Борисов и президентът на Турция Реджеп Тайип Ердоган. ", "date": "2018.01.05", "title": "Откриват Желязната църква"}
{"url": "https://www.24chasa.bg/novini/article/6647233", "text": "Терористи на \"Ислямска държава\" (ИД) се крият в Европа, твърди белгийският джихадист Тарик Джадаун, задържан в Ирак. Джихадистът е дал интервю за белгийска телевизия от иракски затвор, където очаква смъртна присъда. Джадаун е изразил готовност да съдейства на белгийските власти по разследването на терористичните мрежи, ако помогнат да не бъде осъден на смърт. Белгийският премиер Шарл Мишел отказа преговори с него или други военнопрестъпници, като добави, че за тях няма място повече в страната. Миналата година ИД обяви Джадаун за мъртъв и тези сведения бяха потвърдени от семейството на терориста. Месец по-късно бе изяснено, че той е пленен в Мосул и е бил подложен на разпити от силите на САЩ. Установено е, че Джадаун е обучавал деца за джихадисти и е поел отговорност за атентатите в Брюксел през 2016 г. от името на ИД. По-късно Джадаун отправи видеопослание със заплахи към Белгия, в които заяви, че страната ще бъде разрушена и гражданите й никога повече няма да спят спокойно. Тогава той посочи, че негови \"братя\" са по целия свят, готови да действат по заповед. Сега Джадаун иска да се върне в Белгия при семейството си и да се извини на пострадалите от атентатите в Брюксел и Париж. Той предлага да разясни \"защо са се случили някои неща\".", "date": "2018.01.05", "title": "Белгийски джихадист: Терористи на \"Ислямска държава\" се крият в Европа"}
{"url": "https://www.24chasa.bg/novini/article/6647349", "text": "Името на извършителя ни беше известно още след първите 24 часа, но интересите на самото разследването и задържането на лицето по някой път налагат името му да не бъде разкривано веднага. Не всички неща искаме да споделим, докато лицето не бъде установено, защото може да се застраши живота и на други лица. Това каза на брифинг директорът на Националната следствена служба Борислав Сарафов във връзка с шесторното убийство в Нови Искър. \"Направил е опити за заличаване на следите, включително и разместване на телата. Тази къща в тази нощ действително е била къща на ужасите. Нямаме доказателства какво точно е станало там, но това което имаме доказателства е, че е убил жертвите една по една като се е качил да прочисти къщата от други лица, намиращи се там. Първо са убити Неделчо, Георги и бабата на първия етаж. Нанси и Боби са се качили на втория етаж, за да се скрият. Ангелов е ритал с крак всяка врата и ги е търсил. Той е убил всички лица в тази къща, включително и кучето.\"  \"Нараняванията на говорят, че Неделчо и Георги са се опитали да му противодействат, но нека да изчакаме всички експертизи да станат готови, за да сме сигурни. Предполагаме, че кучето е познавало извършителя, там където е убито е направило опит да се скрие, а не да го напада\", допълни пък Маринов.", "date": "2018.01.05", "title": "Росен Ангелов изпотрошил всичко в къщата, търсел още хора за убиване"}
{"url": "https://www.24chasa.bg/novini/article/6647354", "text": "  Ето писмото до медиите: \"България е сред пионерите на белите спортове в Европа и е сред първите държави, които вземат участие в големи международни зимни спортни прояви още през 20 те и 30 те години на 20 ти век. Всички ние сме се радвали на успехите на поколения бележити български спортисти, като баща и син Попангелови, Георги Варошкин, Георги Димитров, Иван Лебанов, Валентин Божичков, Владимир Брейчев, Петър Панков, Екатерина Дафовска, Ирина Никулчина и стотици други, както и в последните години на Радослав Янков, Александра Жекова, Владимир Зографски, Алберт Попов и Камен Златков. Развитието на белите спортове и успехите през втората половина на 20 ти век бяха резултат и от развитието на ски инфраструктурата и зимният туризъм в България за мащабите на онези години и възможността хиляди българи да се докоснат до тази магия. Боровец, Пампорово и Витоша бяха синоним на българските ски дестинации и домакини на престижни спортни прояви. През последните десетилетия, независимо от отличните дадености на нашата родина, развитието на инфраструктурата за зимен спорт и туризъм чувствително изостава дори от много по-скромни като възможности държави в Европа. С голяма надежда и ентусиазъм от страна на всички любители на ски спорта, местната общност и инвеститори бе реализиран проекта за ски център в Банско и само за 15 години се превърна в световно разпознаваема българска ски марка. Плахите опити на държавата за създаване на по-добри условия за инвестиции и развитие на ски инфраструктура срещат яростна съпротива и де факто поставят пред невъзможност местните общности и инвеститори за реализация на каквито и да било проекти. Зимният спорт и туризъм е безалтернативен за устойчиво развитие на планинските райони, за възпитаване на нашите деца в дух на любов и уважение към природата, за борба с демографската криза и обезлюдаването на тези региони. Нека не допуснем самозвани “любители на планината и българската природа” да бъдат изразители на нашето мнение, нека кажем своето голямо и силно ДА на развитието на зимният спорт и туризъм за една по-модерна, просперищаща и здрава България. Нека заявим своята позиция и покажем, че истинските любители на планината и белите спортове сме много повече и се съберем на 11 Януари 2018 г., в 18.00 ч. на кръстовището на бул. Витоша и ул. Партиарх Евтимий. Ще проведем шествие по бул. Витоша до Министерски съвет.\" Апелът е подписан от Петър Попангелов, Радослав Янков, Александра Жекова, Ирина Никулчина, Христо Стоичков, Наско Сираков, Лъчезар Танев, Любо Ганев, Димо Тонев, Томас Лафчис, Мария Гроздева, Илиана Раева, Ути Бъчваров, Атанас Атанасов, Габриела Петрова, Георги Гетов, Тихомир Иванов", "date": "2018.01.05", "title": "Известни личности канят на шествие в подкрепа на ски туризма"}
{"url": "https://www.24chasa.bg/novini/article/6647359", "text": "България поема големи отговорности с председателството на Съвета на ЕС, Ирландия ще работи за успеха ви. Това каза премиерът на Ирландия Лео Варадкар след среща с премиера Бойко Борисов, предаде „Фокус“. „Радвам се, че съм в София в началото на новата година“, обясни Варадкар и уточни, че за първи път от 13 години премиер на Ирландия посещава България. „Радваме се, че вие поемате председателството на Съвета на ЕС. Доколкото разбираме, има много големи отговорности, които поемате с председателството. Имаме увереност, че ще се справите с тях, ще свършите работата си много добре под лидерството на г-н Борисов. Очакваме да повлияете на дневния ред на Европа, но и да използвате възможността да покажете това, което може България на Европа. Имате много амбициозна програма и Ирландия поема ангажимента да работи за успеха ви. Слоганът ви „Съединението прави силата“ е много подходящ“, каза още той. „Ирландия е в много отдалечена част в Европа, но имаме много общи неща. Очакваме бъдещето на двете държави да бъде свързано и да е в сърцето на Европа. Работим за сигурност, просперитет, интеграция и развитието на Европа. Ще се радваме да видим България да се присъедини към Еврозоната. Конкуренцията в Европа е нещо добро и трябва да има такава между членките“, коментира още той. „Ирландия се присъедини към ЕС през 1973 година и успя да достигне до европейските нива на просперитет през 90-те години. През следващите десетилетия България ще достигне до икономическите стандарти и условията в другите европейски държави“, коментира още Лео Варадкар. „Говорихме за Западните Балкани. За нас беше много интересно това, което премиерът Борисов сподели. Винаги сме смятали, че ЕС е не само икономически проект, но е свързан и с мирния процес, трябва да гарантираме просперитета и сигурността в региона. Поддържаме приемането на държавите от Западните Балкани в ЕС. Искаме да им помогнем при кандидатстването им, за да гарантираме просперитета и сигурността им“, допълни той. Премиерът обърна внимание и на това, че са обсъдили темата относно Брекзит. „Напускането на Великобритания е много сериозен въпрос. С голямо съжаление приемаме този факт, но искаме да запазим добрите отношения между ЕС и Великобритания. Това е от полза за всички. Ирландия е в доста особена позиция заради Северна Ирландия. Много от гражданите й няма да искат да напуснат Съюза. Ние сме много притеснени от появата на всякакви пречки и бариери пред Ирландия и Северна Ирландия и разделението между двете“, поясни Лео Варадкар. Ирландският премиер заяви, че за него е било интересно да разбере това, което смята да постигне България и премиера Бойко Борисов през следващите месеци. „Искам да благодаря на Бойко Борисов за поканата да дойда в България. За нас има много възможности, за да укрепим отношенията между двете държави. Пожелавам успех в бъдещата работа“, добави той.", "date": "2018.01.05", "title": "Лео Варадкар: Радваме се, че вие поемате председателството"}
{"url": "https://www.24chasa.bg/novini/article/6647387", "text": "Върховният съд в Испания реши да не освобождава от затвора бившия каталунски вицепремиер Ориол Жункерас, докато е разследван за подклаждането на въстание и други престъпления заради участието му на обявения за нелегален референдум за независимостта на Каталуня, предава ABC News. В решението си съдиите съобщават, че има риск Жункерас отново да извърши престъпления, защото не е демонстрирал покаяние за стореното от него. Той е един от членовете на бившето каталунско регионално правителство, затворени след обявяването на независимостта на 1 октомври миналата година. Други от тях, включително бившия каталунски лидер Карлес Пучдемон, са изгнаници в Брюксел, предава \"Фокус\".  Жункерас се надяваше да бъде освободен, за да може да участва в новия каталунски регионален парламент, след като на насрочените от централните испански власти избори сецесионистките партии спечелиха най-много места.", "date": "2018.01.05", "title": "Върховният испански съд остави Жункерас в затвора"}
{"url": "https://www.24chasa.bg/novini/article/6647388", "text": "Задържани са двама от извършителите на последното  – 18-годишни младежи, които не са криминално проявени, обяви на брифинг главният секретар на МВР главен комисар Младен Маринов. „Споделят, че мотивацията им дошла от телевизията. Гледали са случаите на разбити банкомати, но са пропуснали последната серия – тази за задържането на извършителя в Перник“, допълни гл. ком. Маринов. Той уточни, че по случая в Перник има един задържан, а другите извършители още се издирват. „Но престъплението е разкрито и извършителите са разкрити“, заяви гл. ком. Маринов.", "date": "2018.01.05", "title": "Тийнейджъри взривили банкомата в София, надъхали се от тв репортажи"}
{"url": "https://www.24chasa.bg/novini/article/6646178", "text": "Двама патриарси - българският Неофит и вселенският Вартоломей ще осветят реставрираната църква “Св. Стефан”, известна като Желязната църква, в Истанбул. като през 1870 г. в църквата е прочетен ферманът на султан Абдул Азис за обявяването на църковната независимост на българите в Османската империя. Над 3000 души ще присъстват на церемонията по освещаването на реставрирания храм. На церемонията ще са и българският премиер Бойко Борисов и президентът на Турция Реджеп Тайип Ердоган. Това ще е първото задгранично посещение на българския министър-председател за тази година. Засега обаче в рамките му не били предвидени разговори на четири очи с Ердоган или турския министър-председател Бинали Йълдъръм, който също ще бъде в Истанбул. Двете държави имат добри работни отношения и на Желязната църква, обясниха български дипломати. Церемонията е знакова веднъж заради това, че с нея приключва продължилата общо 15 години реставрация на храма. Второ, присъствието на Ердоган в църквата целяло да покаже и това, че Турция се връща към нормални отношения с Европа. Днес турският президент е на посещение в Париж при Еманюел Макрон като част от стоплянето на отношенията между Анкара и държавите от ЕС. Те се изостриха след неуспешния опит за преврат през юли 2016 г. и последвалото въвеждане на извънредно законодателство и масови арести. В края на миналата година, докато бе на посещение в Гърция, Ердоган даде пример именно с ремонта и освещаването на Желязната църква, за да покаже, че Турция е страна, която уважава малцинствата. Повод бяха гневните реакции на Гърция за неговите призиви да бъде ревизиран Лозанският мирен договор, който определя границите между Турция и Гърция и между Турция и България. Въпреки че засега не са предвидени, не било изключено на място да бъдат проведени и работни разговори на Борисов с Ердоган и Йълдъръм. Със сигурност, след като приключи религиозната част от церемонията, Ердоган и Борисов ще имат речи по повод отварянето на храма след реставрацията. Това е единствената запазена действащата желязна църква в света и е включена в туристическите забележителности на турския мегаполис. Българската църковна община в Истанбул пък ще връчи на премиера и на турския президент специални медали, посветени на реставрацията на историческия за страната ни храм на Златния рог, построен там преди 120 г. на дарена от княз Стефан Богориди земя. 120-годишният храм бе ремонтиран основно с Дълги години преди това църквата бе в плачевно състояние. Дървените подпорни колони, върху които е построена, бяха прядени и имаше риск сградата да падне, отселно металът по фасадата бе силно корозирал. Именно решаването на конструктивните проблеми забави реставрацията, преди това започна оправянето на стенописите в храма, а за първи път в историята му покривът и куполът на камбанарията са позлатени подобно на кубетата на “Св. Александър Невски” в София. Ремонтът на Желязната църква бе предвиден в културно споразумение между двете държави, с което те се задължават да ремонтират и опазват религиозните паметници на другата на своята територия. По това споразумение в България бяха ремонтирани джамията в Пловдив и тази в Разград. Бе възстановена и българската църква “Св. Константин и Елена” в Одрин. На освещаването на Желязната църква Така ще се покаже религиозна толерантност, обясниха дипломати, запознати с подготовката на посещението в Истанбул. Традиционно пък ще му превежда бившият министър на културата, а сега народен представител от ГЕРБ Вежди Рашидов. С премиера в Истанбул отиват и трима министри - вицепремиерката Екатерина Захариева, на културата Боил Банов и на спорта Красен Кралев. В делегацията са още депутатите Павел Шопов от “Обединени патриоти” и Васил Антонов от БСП.", "date": "2018.01.05", "title": "Борисов и Ердоган откриват Желязната църква с двама патриарси и мюфтия"}
{"url": "https://www.24chasa.bg/novini/article/6647432", "text": "Президентът Румен Радев свиква на 9 януари 2018 г. от 10.30 часа на „Дондуков“ 2 заседание на Консултативния съвет за национална сигурност на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“. Това съобщиха от прессекретариата на държавния глава.", "date": "2018.01.05", "title": "Румен Радев свиква Консултативния съвет за национална сигурност на 9 януари"}
{"url": "https://www.24chasa.bg/novini/article/6647439", "text": "Полицаи са открили тяло на мъж преди 16 ч. във водите на река Искър, в района на село Владо Тричков. Намерили са го полицаи, които участват в издирването на обвинения за шесторното убийство Росен Ангелов, но към момента самоличността на намерения е неясна. Предстои това да бъде установено в кратки срокове. В района има засилено полицейско присъствие.", "date": "2018.01.05", "title": "Откриха труп на мъж в р. Искър, не се знае дали е на убиеца Росен Ангелов"}
{"url": "https://www.24chasa.bg/novini/article/6647465", "text": "Турският президент Реджеп Тайип Ердоган се срещна днес в Париж с френския си колега Еманюел Макрон, съобщи електронното издание на турския в. \"Хюриет\", цитиран от БТА. Макрон посрещна Ердоган в Елисейския дворец. Предстоят двустранни разговори между двамата президенти, след което се очаква те да дадат съвместна пресконференция. Предвижда се турският държавен глава да се срещне с редица френски бизнесмени.", "date": "2018.01.05", "title": "Макрон посрещна Ердоган в Елисейския дворец"}
{"url": "https://www.24chasa.bg/novini/article/6647477", "text": "Пощенският оператор във Великобритания е уведомил, че бурята \"Елинор\" е предизвикала сериозни нарушения в обработката и доставката на пратките, съобщиха от \"Български пощи\" ЕАД. Информация за нормализиране на ситуацията ще бъде публикувана на сайта на \"Български пощи\" ЕАД.                                                                                                                                                                                                                                                                                                                       ", "date": "2018.01.05", "title": "\"Български пощи\": Бурята \"Елинор\" наруши доставката на пратките"}
{"url": "https://www.24chasa.bg/novini/article/6647506", "text": "\"Няма да има нов бум на строителството, каквито неверни твърдения се тиражират\", каза кметът на Банско Георги Икономов на извънредна пресконференция. Той уточни, че през 2012 г. община Банско започна процедура по изготвяне на Общ устройствен план на общината. В процеса на проучване и изготвяне на плана, се установило, че между 2004 и 2010 г. извън регулационните граници на града са урбанизирани и застроени големи територии от 8 местности. Предвижда се изработването на Подробен устройствен план - План за регулация и застрояване, с който да се урегулират застроените с индивидуални ПУП-ове територии и да се изгради необходимата техническа инфраструктура и транспортни връзки между тях и стария град. Общият устройствен план минава необходимите съгласувания, като е изготвена и приета Екологична оценка и влиза в сила на 28 декември 2016 г. През 2014 г. се възлага изработването на ПУП-ПРЗ за Селищни образувания на Банско. С проекта в землището на града се обхваща обща площ от 1894 дка. Към днешна дата 55,6% от площите са застроени със жилищни сгради и сгради за обществено обслужващи дейности. Около 34% са земеделски територии. Проектът за ПУП–ПРЗ предвижда урегулиране на цялата територия, което обхваща основно застроени земи, с цел осигуряване на транспортна и техническа инфраструктура за обслужването им. Разработката не обхваща територии извън предвидените в ОУПО, не засяга територии на НП \"Пирин\", предвижда буферни зони по границите с Парка и не е пряко свързана с инвестиционни намерения за бъдещи спортни съоръжения. Около 20% от незастроената територия е предвидена за изграждане на озеленяване, паркове, градини, транспорт и комуникации. Предвижда се урбанизиране на земеделските територии, които са разположени между вече застроени земи, като новите територии, отредени за жилищно застрояване и обществено обслужване са 382 дка от общо 1894 дка обхванати от разработката. Градоустройствените показатели на новообразуваните УПИ са намалени с около 2 пъти от тези на вече застроените имоти, като плътността на застрояване е 30%, кинт 0,9, мин. озеленяване 50% и максимална височина 10 м (3 етажа), задължително е осигуряването на паркоместа за посетителите в границите на имота.", "date": "2018.01.05", "title": "Кметът на Банско Георги Икономов: Лъжат за нов бум на строителството"}
{"url": "https://www.24chasa.bg/novini/article/6647514", "text": "В Москва бяха открити пунктове за събиране на необходимия брой граждански подписи, нужни за да е валидна кандидат-президентската кандидатура на Владимир Путин, съобщава ТАСС, цитирана от БТА. Тъй като действащият държавен глава ще се яви на президентските избори през март като независим кандидат, той ще трябва да събере не по-малко от 300 хил. подписа. Така Путин се отказа да се възползва от правото на своята партия „Единна Русия“ за издигане на кандидатура без доказване на гражданска подкрепа. Според законодателството на Русия, политически формации, които покриват определени условия имат право да издигат кандидати за президент без да е нужно събиране на граждански подписи.", "date": "2018.01.05", "title": "Пунктове в Москва събират подписи за кандидатурата на Путин"}
{"url": "https://www.24chasa.bg/novini/article/6646960", "text": "Турският президент Реджеп Тайип Ердоган заяви, че подвеждането под отговорност на замесените в опита за преврат в Турция през юли 2016 г. ще продължи толкова, колкото е необходимо, предаде ТАСС. Ако говорите за репресии, то това ще бъде грешка. Днес във Франция има режим на извъредно положение, не е ли така? Защо Франция въведе режим на извънредно положение? Във Франция имаше ли опит за държавен преврат? Не, имаше пет, 10, 15, 20 терористични акта. А в Турция имаше опит за държавен преврат, каза Ердоган в интервю вчера за френския телевизионен канал ЕлСеИ, цитиран от БТА. Той отбеляза, че замесени в опита за преврат е имало практически във всички структури - \"в армията, в полицията, в органите на правосъдието и в другите държавни институции\". Те са били многобройни, посочи турският президент. Това още не е краят. В държавния апарат все още има много привърженици на терористични организации. Оставайки в рамките на закона, ние ще осъдим толкова хора, колкото е необходимо да бъдат осъдени. Всички тези, които са извършили престъпления, ще бъдат предадени в ръцете на правосъдието, предупреди Ердоган. Анкара обвинява за организирането на опита за преврат живеещия в САЩ ислямски проповедник Фетхуллах Гюлен и неговото движение, наричано от турските власти Фетхуллахистка терористична организация /ФЕТО/. Над 50 000 души бяха арестувани, а над 150 000 бяха уволнени или отстранени от работа при чистките, предприети след опита за преврат.", "date": "2018.01.05", "title": "Ердоган смята за оправдани масовите арести в Турция след опита за преврат"}
{"url": "https://www.24chasa.bg/novini/article/6646966", "text": "Популярността на председателя на германските социалдемократи Мартин Шулц е спаднала с девет процента за последния месец до 30%, което е значително по-малко от тази на неговия предшественик начело на ГСДП Зигмар Габриел, предава EurActiv. Според социологическо проучване, поръчано от германската телевизия АРД, популярността на бившия председател на Европейския парламент е спаднала до 30%, докато тази на Габриел е най-високата сред политиците на страната – 62%. Той е следван от съпредседателя на „Зелените“ Джем Йоздемир (53%) и канцлера Ангела Меркел (52%), предава \"Фокус\".  Същевременно според допитването 64% от германците смятат, че Меркел е „добър канцлер“, а 75% смятат, че е време да се извърши смяна в ръководството на управляващата Християндемократична партия.", "date": "2018.01.05", "title": "Проучване: Популярността на Шулц падна до 30%"}
{"url": "https://www.24chasa.bg/novini/article/6646965", "text": "\"Съжалявам, искам както съм отгледала единия си син, така и другия\". Това заяви в последната си дума пред Пловдивския окръжен съд 41-годишната Катя Лерца, която на 13 май м.г. прегази и уби катаджията Делян Палазов на бул. \"Санкт Петербург\" в Пловдив. \"Той беше баща за пример. Много го обичахме. Искам тази жена, която съсипа живота ни, да си заплати цената\", каза в съда Делка Палазова, вдовицата на пътния полицай. Баща му Куман Палазов настоя за максимална присъда за Катя Лерца: \"Искам по-високо наказание за нея. Тя е причинила смърт. Не мога да я съжалявам\", разтреперан бе възрастният човек. Прокурорът Стефани Черешарова пледира за ефективна присъда на Лерца. Представителката на държавното обвинение няколко пъти повтори, че във фаталния ден шофьорката е карала с 99 км/ч в центъра на града, при ограничение от 50 км/ч. \"Това е изключително грубо нарушение, грубо до цинизъм\", подчерта прокурорът. Обвинителката добави, че за 10 години стаж зад волана Лерца има 6 нарушения. Адвокатът на Лерца - Марин Марковски, пледира за условно наказание, като подчерта, че за фаталния резултат имало съпричинителство от страна на Палазов. Той излязъл в средното платно, където бил блъснат от Лерца, тъй като тя не била видяла. Очаква се в 14 ч. да се произнесе присъдата.", "date": "2018.01.05", "title": "Лерца, прегазила катаджията: Съжалявам"}
{"url": "https://www.24chasa.bg/novini/article/6646983", "text": "През последните месеци на 2017 г. се наблюдава нарастване на броя заболели от морбили (дребна шарка) в Гърция, в сравнение с намаляването на техния брой в Румъния. Рискът от внос на морбили в България от засегнатите страни на Балканите и от Европа е реален и само високият имунизационен обхват може да гарантира ограничаване на разпространението у нас, информират от Министерството на здравеопазването. Навременната имунизация на децата съгласно Националния имунизационен календар е основна задача и отговорност както на общопрактикуващите лекари, така и на родителите, посочват от Министерството и призовават родителите да проверят имунизационния статус за морбили на децата си и при наличие на пропуски да бъдат взети спешни мерки за ваксинирането им. Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни, средно 9-10 дни. Оплакванията започват най-често с повишена температура, обща интоксикация и кашлица. Температурата се повишава до 39-40 градуса и се появява характерен обрив, първо по лицето, шията и гръдния кош, след това по торса и крайниците. Източник на зараза е само човекът, а фактор на предаване е въздухът. Заразяването става при близък и директен контакт най-вече в затворени помещения. След преболедуване се изгражда траен пожизнен имунитет. Министерството на здравеопазването обръща внимание, че морбили е силно заразно заболяване и ограничаването на разпространението му е трудно постижимо и изисква последователни действия. Регулярно се провеждат имунизации срещу морбили за съответните възрастови групи, подлежащи на задължителна ваксинация. Здравните власти и работещите сред ромските общности здравни медиатори провеждат кампании за информиране на населението относно заболяването и начините за предпазване от него. Благодарение на постигнатия през годините имунизационен обхват в страната и на последователната държавна политики към момента рискът от епидемия от морбили в България остава нисък. Въпреки това МЗ е предприело всички необходими противоепидемични мерки за недопускане разпространението на заболяването, се посочва още в съобщението.", "date": "2018.01.05", "title": "Министерството на здравеопазването: Има риск от внос на морбили в България"}
{"url": "https://www.24chasa.bg/novini/article/6647005", "text": "65-годишният Венцеслав Василев да лежи 13 г. и 4 месеца в затвора за убийството на жена си Елена в столичния кв. \"Лагера\". Присъдата прочете състав на Софийския градски съд, председателстван от съдия Евелина Папазян. Наказанието е намалено с 1/3 от 20 г. затвор заради самопризнанията, които той направи. Освен за жестокото убийство на жена си, той е осъден и за това, че стрелял по нея с незаконен пистолет, чието разрешително е изтекло още през 2009 г. Съдът посочи, че разстрелът на Елена е застрашил и други хора, които са били в кървавото заведение в \"Лагера\", както твърдеше и прокуратурата. Василев трябва да плати и общо 500 хил. лв. кръвнина на двете си дъщери от Елена - Дария и София.  Присъдата може да бъде оспорена пред Софийския апелативен съд.", "date": "2018.01.05", "title": "13 години затвор за мъжа, гръмнал любимата си в \"Лагера\""}
{"url": "https://www.24chasa.bg/novini/article/6647010", "text": "Премиерът Бойко Борисов качи в инстаграм и фейсбук снимка, на която се вижда, че е интервюиран от частната турска медия \"Ахабер\". На 7 януари 2018 г. след 7 години ремонт българският православен храм “Св. Стефан” в Истанбул  . Желязната църква, както я наричат в България, е край брега на залива Златния рог на Босфора. В реставрацията са вложени близо 16 млн. турски лири (около 3,5 млн. евро), от които България е дала малко над 200 000 евро, написа проправителственият турски вестник “Сабах” преди дни, като цитира председателя на българската общност в Истанбул Васил Лиязе. Останалите средства са от Истанбулската голяма община, общината Фатих и областната администрация на Истанбул. Очаква се на тържеството да присъстват българският премиер Бойко Борисов и турският президент Реджеп Ердоган. “В скоро време заедно с българския министър-председател тържествено ще открием Желязната църква в Истанбул. Ние възродихме тази църква. И не казахме “Дай парите, че тогава да я реставрираме”, не, ние ги дадохме. Така даваме пари за реставрацията на всички културно-исторически обекти на Балканите”, каза в реч в края на ноември пред Търговската камара на Турция Ердоган. Този факт той повтори и пред домакините си в Гърция по време на официалната си визита наскоро, когато даде за пример Турция като отношение към различните вероизповедания.", "date": "2018.01.05", "title": "Борисов дава интервю за турска телевизия"}
{"url": "https://www.24chasa.bg/novini/article/6647026", "text": "За инцидент с два автомобила, довел до щети, съобщиха от ОД на МВР-Монтана. При инцидента на кръстовището на ул. \"Сливница” и ул. \"Ашиклар\" пред магазин \"Дейви\" в Берковица 27-годишен водач с инициали И.П. При паркиране на личния си автомобил \"Пежо 307\" с английски регистрация неволно нанесъл повреда на пластмасова рамка на регистрационен номер на друг паркиран автомобил \"Мазда 3\". Нейният водач А.В. на 19 години, явно афектиран от случилото се, извадил нож и с него нанесъл повреди по предния ляв фар и предната лява врата на \"Пежо\"-то. Стойността на щетата на автомобила е в процес на изясняване.", "date": "2018.01.05", "title": "Разгневен шофьор наряза с нож колата на колега в Монтана"}
{"url": "https://www.24chasa.bg/novini/article/6647050", "text": "Жандармерия и полиция отново завардиха село Луково, предаде  . Близо десетина автомобили на тежко въоръжени полицаи се събраха в центъра на селото. Разследването в селото продължава. Автомобилите на жандармерията и полицията се насочват по нови маршрути в село Луково. Полицията издирва Росен Ангелов за шесторно убийство в Нови Искър. В 14:30 се очаква да има брифинг на прокуратурата във връзка с тежкото криминално престъпление, при което бяха убити шест човека.", "date": "2018.01.05", "title": "Жандармерия и полиция отново в село Луково, търсят Росен"}
{"url": "https://www.24chasa.bg/novini/article/6647047", "text": "Британски учени установиха, че в планетарен мащаб човечеството ще изчезне след три години, ако храната съвсем изчезне и всички ние се превърнем в канибали, пише сайтът Лайф. Хипотезата е публикувана в списанието \"Journal of Physics Special Topics\". В изследването се казва, че в наши дни на планетата живеят над 7,6 милиарда души. Ако храната съвсем изчезне, хората ще бъдат принудени да ядат себеподобните, прогнозира Холи Греъм от университета в Лестър. Човешкото тяло съдържа около 125 хиляди килокалории. Това е достатъчно количество, което да достави енергия на около 50 човека в течение на едно денонощие, информира БТА. Учените прогнозират, че в първия ден на настъпването на тоталната хранителна криза, ще загине една петдесета от човечеството Във втория - една петдесета от останалите живи и така нататък. И така до 1149-ия ден, когато ще изчезне цялото човечество. За последните десетилетия специалистите се натъкнаха на множество доказателства, че първите жители на Европа са се хранели с месото на своите врагове. Но тази практика била изоставена, тъй като канибализмът е бил неизгоден от енергийна гледна точка. Месото на големите животни, сред които и мамутите, е било много по-калорично, в сравнение с човешкото. В процеса на еволюцията хората канибали са измирали, за сметка на обикновените \"месоядци\".", "date": "2018.01.05", "title": "Учени изчислиха кога ще изчезне човечеството, ако всички станем канибали"}
{"url": "https://www.24chasa.bg/novini/article/6647072", "text": "Жителите на Източното крайбрежие на САЩ се готвят за голям мраз след мощната снежна буря, донесла обилни снеговалежи, ветрове с ураганна сила и наводнения в някои крайбрежни зони, предаде Асошиейтед прес. Според метеоролозите мразовитата вълна ще обхване средните части на Средния Атлантик (в щатите Делауеър, Мериленд, Ню Джърси, Ню Йорк, Пенсилвания и Федерален окръг Колумбия). Студът ще засегне и Нова Англия. Очаква се температурите да паднат до минус 15 градуса по Целзий, но заради ледения вятър студът ще се усеща на някои места като при минус 30 градуса, предаде БТА.  Бурята започна преди два дни в Мексиканския залив и първо порази щата Флорида, където за първи път от 30 години валя сняг. После от югоизток стихията се измести на североизток. На места поривите на вятъра бяха от 113 километра в час. На места натрупаха 46 сантиметра сняга. Заради бурята училища и учреждения бяха затворени, а железниците и авиокомпаниите отмениха или редуцираха полетите си. Някои от фериботните връзки по канадското крайбрежие също бяха прекъснати. Според властите най-малко 7 са жертвите на новата зимна буря. Четирима души загинаха в Северна и Южна Каролина, след като колите им катастрофираха на затрупани от снега пътища. Във Филаделфия кола не успя да спре и се удари във влак. Един човек в колата загина, във влака няма жертви. Във Вирджиния момиченце било ударено от пикап, докато се пързаляло с шейна и починало в болницата. 75-годишен мъж бил ударен от снегорин, докато разчиствал снега от паркинг и също починал в болницата.", "date": "2018.01.05", "title": "Най-малко 7 са жертвите на новата снежна буря в източните части на САЩ"}
{"url": "https://www.24chasa.bg/novini/article/6647115", "text": "Македонският парламент ще ратифицира договора за добросъседство с България на 15 януари, съобщиха македонски телевизии, цитирани от БТА. Законопроектът ще бъде в дневния ред на 30-ото парламентарно заседание, насрочено за 15 януари. В края на декември законопроектът бе приет от Комисията по външна политика. .", "date": "2018.01.05", "title": "Македонският парламент ратифицира договора за добросъседство с България на 15 януари"}
{"url": "https://www.24chasa.bg/novini/article/6647116", "text": "Прессекретарят на руското външно министерство съобщи, че правителството ѝ смята, че прекият диалог между Сеул и Пхенян може да помогне за снижаването на напрежението на Корейския полуостров, предават ТАСС и \"Фокус\". „Приветстваме факта, че се състояха първите контакти между Сеул и Пхенян“, заяви дипломатът. „Смятаме, че прекият диалог ще помогне за снижаването на напрежението на Корейския полуостров“, допълни тя.", "date": "2018.01.05", "title": "Мария Захарова: Москва приветства прекия диалог между Северна и Южна Корея"}
{"url": "https://www.24chasa.bg/novini/article/6647128", "text": "Музеят \"Метрополитън\" в Ню Йорк, САЩ частично изоставя практиката за входна такса по желание за посетителите и въвежда задължителен платен достъп за гостите на щата, предаде Асошиейтед прес. От 1 март всеки възрастен, който не живее в щата Ню Йорк, ще трябва да плати 25 щатски долара, за да разгледа експозициите. Нюйоркчани все още ще могат да влизат без задължителна такса вход, предава БТА.  Президентът и изпълнителен директор на музея Даниъл Уайс каза, че допълнителните приходи - от 6 милиона до 11 милиона долара на година, ще помогнат за стабилността на институцията в дългосрочен план. Хора от всички краища на света можеха да посещават музея \"Метрополитън\", като заплащаха символична такса от самото създаване на институцията през 1870 г. Входът ще остане безплатен за всички деца под 12 години. Промяната ще засегне около 30 % от посетителите. С нея музеят \"Метрополитън\" ще изравни условията си за достъп с други културни институции в Ню Йорк, като Музея на модерното изкуство (25 долара), \"Гугенхайм\" (25 долара) и Музея за американско изкуство \"Уитни\" (22 долара).", "date": "2018.01.05", "title": "Въвеждат такса вход за музея \"Метрополитън\" в Ню Йорк"}
{"url": "https://www.24chasa.bg/novini/article/6647146", "text": ", е отведен в районно управление. Това съобщиха от пресцентъра на МВР. Тази сутрин малко след 8.00 часа столични полицаи се отзоваха на сигнал, че в сграда на ул. „Алабин“ мъж има намерение да се самонарани. Насоченият незабавно полицейски екип отцепи района. На място пристигнаха и екип на Спешна помощ, както и психолози от Института по психология към МВР. Около 9.50 часа мъжът бе безопасно изведен и отведен от полицията. Работата по случая продължава.", "date": "2018.01.05", "title": "Задържаха мъжа, заради когото беше отцепена ул. \"Алабин\" в столицата"}
{"url": "https://www.24chasa.bg/novini/article/6647113", "text": "Районната прокуратура във Велико Търново внесе в съда обвинителен акт срещу 26-годишен мъж за присвояване на вещи от жилища под наем. Обвинението срещу Християн Е. е за това, че през ноември м.г. в гр. Велико Търново, в условията на продължавано престъпление, противозаконно присвоил чужди  вещи от апартамент и къща за гости, на обща стойност 1563 лв. Обвиняемият е от град София. Пребивава на територията на цялата страна. Не е осъждан. Не работи. Има зависимост към хазартните игри и си набавя парични средства по престъпен начин, които проигравал. За целта отсядал в къщи за гости и апартаменти в страната, отдавани под наем, от където отнемал различни вещи, които залагал в заложни къщи. Срещу него има пет неприключили наказателни производства за престъпления по чл. 206 от НК, извършвани на територията на град Пловдив, София и Варна. Към настоящия момент е с наложена мярка за неотклонение задържане под стража. Поредните деяния решил да извърши в град Велико Търново. Направил он лайн резервация в отдаван под наем апартамент и в къща за гости. От апартамента под наем взел телевизор и го заложил в заложна къща за 80 лв. Получената сума проиграл на хазарт. От къщата за гости заложил два от телевизорите и подготвил за изнасяне останалите три телевизори, с намерение да заложи и тях, но действията му били забелязани от собственика. Предстои насрочване на делото за разглеждане от съда.", "date": "2018.01.05", "title": "Съдят хазартен тип, обрал великотърновски хазяи, за да залага"}
{"url": "https://www.24chasa.bg/novini/article/6647147", "text": "Сдружение “Алианс за защита от насилие, основано на пола” изпрати отворено писмо в подкрепа на предприетите действия от българската държава за ратифициране на Истанбулската конвенция за превенция и борба с насилието над жени и домашното насилие. То е адресирано до председателя на Народното събрание Цвета Караянчева, министър-председателя Бойко Борисов, вицепремиера по икономическата и демографската политика Валери Симеонов, вицепремиера по обществения ред и сигурността Красимир Каракачанов, президента Румен Радев и други. В него се казва:", "date": "2018.01.05", "title": "Алианс за защита от насилие подкрепи кабинета за Истанбулската конвенция"}
{"url": "https://www.24chasa.bg/novini/article/6646573", "text": " След двудневна визита в Куба, върховният представител на Европейския съюз по въпросите на външните работи и политиката на сигурност Федерика Могерини заяви, че Общността се е превърнала в най-важния икономически партньор на карибската държава, като същевременно обяви подписването на поредица от споразумения, предава Reuters, цитиран от \"Фокус\". С нормализацията на отношенията между САЩ и Куба през 2015-2016 г., ЕС отмени всички санкции, наложени по-рано на островната държава, и договори споразумение за политически диалог и сътрудничество, първото по рода си между Брюксел и Хавана. „Споразумението предоставя нов потенциал в областта на сътрудничеството, търговията, инвестициите, а също и в политическия диалог\", подчерта Могерини в кратък коментар пред журналисти преди срещата й с кубинския външен министър Бруно Родригес. „ЕС стана първият търговски партньор на Куба и вече е на първо място в сътрудничеството за инвестиции и развитие... което означава, че е възможно да се засилят икономическите отношения и инвестициите\", подчерта италианският дипломат в рамките на пресконференция преди отпътуването й обратно за Брюксел.", "date": "2018.01.05", "title": "Могерини: ЕС се превърна в първостепенен търговски партньор на Куба"}
{"url": "https://www.24chasa.bg/novini/article/6646585", "text": "Според заместник-външния министър на Русия Сергей Рябков САЩ търсят предлози, за да засилят натиска спрямо Иран, предава РИА Новости. „Ако се търси предлог за засилване на натиска спрямо Иран по причини, нямащи общо с Договора за иранската ядрена програма, а това е и случаят според нашите наблюдения, то това е недостоен начин за действие, който не съответства на една велика държава“, заяви Рябков. В четвъртък вечерта САЩ разшириха списъка със санкции спрямо Иран, добавяйки в него пет местни компании. Министерството на финансите на САЩ поясни, че санкциите са насочени срещу „водещи компании, свързани с ракетната програма на Иран“, предаде \"Фокус\". Министърът на финансите Стивън Мнучин отбеляза, че САЩ „продължават да оказват решителна съпротива срещу пагубната дейност на иранския режим, включително и въвеждането на допълнителни санкции заради нарушаванията на правата на човека“. Коментирайки намеренията на Вашингтон да засили санкциите си против Техеран, Рябков заяви, че Москва смята подобни едностранни санкции като нелегитимни. „Ако някой не е доволен от някоя от страните на иранската външна политика, то тогава нека задълбочи диалога с него, да търси колективни решения“, подчерта заместник-министърът.", "date": "2018.01.05", "title": "Сергей Рябков: САЩ търсят предлози, за да засилят натиска спрямо Иран"}
{"url": "https://www.24chasa.bg/novini/article/6646590", "text": "ВМРО-ДПМНЕ е против промяна на конституцията и против промяна на конституционното име на Република Македония и това е моята позиция като Християн Мицкоски, както и на ВМРО-ДПМНЕ, заяви лидерът на опозиционната партия Християн Мицкоски в предаване на македонската държавна телевизия МТВ, цитирано от медиите в Скопие, съобщи БТА. Както пише вестник \"Вечер\", според него ВМРО-ДПМНЕ в момента е извън процеса на решаване на спора за името, тъй като никий не я е поканил да бъде част от този процес. Партията няма каквато и да информация - официална или неофициална, за това какво се случва. Мицкоски каза, че годината е започнала бурно и има доста разговори между премиерите на Македония и Гърция, както и информации за неофициални вечери в Солун, но за всичко това в партията научават от медиите и затова той не може да говори за този процес. 24 вести акцентира на казаното от Мицкоски за МТВ, че управляващите и опозицията са формирали работни групи в Събранието, на които ще обсъждат част от реформаторските закони. Мицкоски не пожела да каже дали опозицията ще се върне в парламента, но каза, че един от сценариите за бъдещите им действия предвижда изготвянето на закон за амнистията на арестуваните във връзка със събитията в парламента на 27 април. Новият лидер на ВМРО-ДПМНЕ обяви предстоящото формиране на два нови съвета в партията, нова политика и нов изпълнителен съвет. Най-голямата вреда на ВМРО-ДПМНЕ бе нанесена с насилието в Събранието - това откроява сайтът фокус.мк от казаното от Мицкоски за МТВ. Все пак партийният лидер подчерта, че в момента в ареста са и невинни хора, които според него не са извършили никакво насилие на 27 април. \"В момента майка на две деца е в ареста повече от 30 дни, и още няколко души - бащи, съпрузи, които нямат връзка с насилието, а най-малко с тероризъм. Не искаме амнистия за хората, заловени в насилие, и ние първи осъдихме това, но за тези хора ще искаме амнистия\", подчерта Мицкоски. Той заяви, че \"тази власт злоупотребява с ареста\" и на реакция на журналист, че и предишното правителство е злоупотребявало с арести подчерта, че не е е съгласен с тази констатация и посочи, че дори да е било така, сегашните управляващи са усъвършенствали злоупотребата и я прилагали още по-сурово.", "date": "2018.01.05", "title": "ВМРО-ДПМНЕ е против промяна на конституционното име на Македония"}
{"url": "https://www.24chasa.bg/novini/article/6646586", "text": "71-годишна пешеходка е загинала при пътен инцидент в с. Присово, съобщиха от МВР Велико Търново. Произшествието е станало тази сутрин около 07,30 ч. По първоначална информация жената е била блъсната от лек автомобил, докато е пресичала главната улица на селото на необозначено за целта място. 53-годишния водач на автомобила е изпробван за употреба на алкохол, пробата е отрицателна. Причините за произшествието са в процес на изясняване. По случая е започнато досъдебно производство.", "date": "2018.01.05", "title": "Автомобил уби баба на главна\nулица във великотърновско село"}
{"url": "https://www.24chasa.bg/novini/article/6646588", "text": "Риба тон с тегло 405 килограма беше звездният лот на търга в известния токийски пазар за морски продукти Цукиджи, който намери купувач за 323 хиляди долара, предадоха световните агенции и БТА. Това беше първият за тази година рибен аукцион, проведен в Цукиджи. Закупената за най-високата за деня цена риба е била уловена във водите на Тихия океан в района на пристанището Ома в префектура Амори. Тази година максималната стойност на лота беше далече от рекордната. Абсолютният рекорд беше поставен през 2013 година, когато 222-килограмова риба тон беше продадена за 1,75 милиона долара. Наддаванията за най-голямата риба тон в първите дни на годината на търговете в Цукиджи се явяват ежегодна атракция за елитните японски ресторантьори. Аукционите през 2018 година ще са последните, проведени на това място. Очаква се пазарът Цукиджи да бъде пренесен в друг токийски район - Тойосу.", "date": "2018.01.05", "title": "Продадоха риба тон за 323 хиляди долара на борсата в Токио"}
{"url": "https://www.24chasa.bg/novini/article/6646594", "text": "Редица румънски медии публикуват днес информацията, че жителите на три области от Северозападна България, недоволни от корупцията в страната, биха искали да се организира допитване до гражданите с оглед получаване на автономия в рамките на България или обединение с Румъния.  , съобщават румънските медии. \"Българи искат в Румъния! Три области при съседите искат да станат част от нашата страна\", посочва в заглавие вестник \"Ромъния либера\". \"Изненадващо съобщение от България. Три области искат присъединяване към Румъния\", пише \"Адевърул\". Информацията е съобщена и от телевизия Диджи 24, която я определя като \"отзвук на борбата с корупцията в България\". Телевизия Бе1 определя \"ситуацията като безпрецедентна\". В. \"Евениментул зилей\" смята инициативата за \"изключително сериозна\". Информационният сайт \"Щир пе сурсе\" (Новини от източници - на бълг. ез.) пише за \"неочакван референдум в България\". Идеята, представена от Борис Каменов, е отразена и от други румънски печатни и електронни медии, предаде БТА.  Каменов заявил пред Нова телевизия, че една от причините за тази инициатива е корупцията в България. \"Не би трябвало да бъдем съучастници в корупция\", заявил той и добавил, че жителите на Северозападна България винаги са се борили за \"реална демокрация\". Запитан за причината, поради която трите области от Северозападна България биха искали да станат част от Румъния, Каменов отговорил без никакво колебание, че румънската съдебна система е по-ефективна. \"Тяхната съдебна система е много по-демократична и реформирана\", заявил Каменов, цитиран от румънските медии. Инициаторът на сепаратисткото движение заявил, че ще представи на Румъния предложение за присъединяване, след като регионът получи независимост. Запитан дали трите български области ще станат като Барселона, Каменов отговорил, че Северозападна България има нужда от \"мъж като Пучдемон\" - уволненият премиер на Каталуня и организатор на референдума за независимост на региона. Друг \"сепаратист\" казал пред Нова телевизия, че подкрепя инициативата, защото в този регион на България не съществува никаква икономическа активност. \"Работим в Козлодуй, в Пловдив, в други градове, тук няма нищо\", казал мъжът.", "date": "2018.01.05", "title": "Вестник \"Ромъния либера\": Българи искат в Румъния!"}
{"url": "https://www.24chasa.bg/novini/article/6646599", "text": "Американският печат е пълен с коментари за скандалната книга за Доналд Тръмп и неговото президентство, чието разпространение Белият дом се опитва да забрани още преди появата й в книжарниците. Авторска статия на в. \"Ню Йорк таймс\", който е сред най-отявлените противници на президента, е озаглавена \"Всеки в света на Тръмп знае, че той е идиот\". Коментаторката Мишел Голдбърг, без да приема за чиста монета всичко написано в книгата, започва коментара си от един от най-тревожните, според нея, епизоди, разказани от автора на книгата Майкъл Улф - този за уволнението на директора на ФБР Джеймс Коми от Тръмп още в началото на президентството му, информира БТА. Плашещи били не толкова мотивите за решението му, а това, че Тръмп го взел съвсем сам, без да се консултира или дори да уведоми никого от своите съветници и приближени. Дъщеря му и зетят му - Иванка и Джаред Къшнър, били паникьосани и пощурели от това, което Коми може да разкрие, ако надзърне в семейните финанси. Най-ужасяващото, според разказа на Улф в книгата, било как Тръмп изиграл дори своите съветници, някои от които смятали, че могат да владеят невъздържаността му. \"Уволнението на Коми може да се окаже най-същественият ход, предприет от съвременен американски президент изцяло на своя глава. Ами представете си, че Тръмп възприеме същия подход и заповяда да бъде бомбардирана Северна Корея\", риторично пита авторът на книгата. Както е известно, Тръмп оспорва изнесените в книгата факти и казва, че тя е пълна с лъжи. Макар да възникват въпроси относно методите, използвани от Улф, издателството на книгата твърди, че той разполага с много часове записи на проведените от него интервюта при подготовката й, се посочва в статията на \"Ню Йорк таймс\". Според друг описан епизод, след неотдавнашните политически чистки в Саудитска Арабия Тръмп се похвалил, че той и зет му Къшнър фактически са организирали преврат там: \"Ние поставихме свой човек начело!\" Книгата потвърждава онова, което вече се разбира от мнозина - не само че Тръмп е напълно негоден за президент, но й, че всеки около него знае това. Свързваща нишка в цялата книга \"Огън и ярост\" е начинът, по който роднините, опортюнистите и официалните лица се опитват да манипулират и да управляват президента, и как те често не успяват да направят това. \"Ню Йорк таймс\" цитира Улф, според когото, хората около Тръмп, \"всички - на 100 процента - са се убедили, че той е неспособен да изпълнява тази работа\". Според Улф министърът на финансите Стивън Мнучин и бившият шеф на администрацията на Белия дом Райнс Прийбъс наричали Тръмп \"идиот\". Така го наричал и медийният магнат Рупърт Мърдок, като дори прибавял към тази дума още по-цинично определение. Съветникът по националната сигурност Х.Р. Макмастър смятал, че Тръмп е \"глупак\". А медиите вече съобщиха, че държавният секретар Рекс Тилърсън в частен разговор го е нарекъл \"малоумник\", и той многозначително отказва да отрече това, се казва в коментара на вестника. Въпреки това всички тези хора продължават или да подкрепят или да защитават тази \"нездрава пародия на президентство\". Някои от тях, според Улф, смятат, че по този начин помагат да бъде защитена Америка от вредите, които президентът, на когото служат, може да й нанесе. Това е \"налудничава самозаблуда\", отбелязва всекидневникът. Но според в .\"Ню Йорк таймс\" \"повечето членове както на предизборната кампания, така и на сегашната президентска администрация са просто предатели. Те са готови, поради някаква смес от амбиция, обида, цинизъм и търсене на рационално обяснение, да застрашат живота на всички нас - и на децата ни, отказвайки да кажат на страната това, което знаят за затворения в замъка си глупак, който се пъчи в Туитър с големината на ядрения си бутон\". Книгата на Улф, показва, че Тръмп не може да изпълнява функциите си, неспособен е да обработва информация или да преценява последствия. Да очакваме, че той ще действа в името на интересите на страната е все едно да искаме, образно казано, котка да измие чиниите. А онези, които го подкрепят, нямат такова извинение, заключава \"Ню Йорк таймс\".", "date": "2018.01.05", "title": "\"Ню Йорк таймс\": Книгата за Тръмп разкрива защо той е неспособен да управлява"}
{"url": "https://www.24chasa.bg/novini/article/6646606", "text": "Турският президент Реджеп Тайип Ердоган предупреди днес, че двустранните юридически споразумения със САЩ губят валидността си и остро нападна Вашингтон по повод осъждането на турски банкер по дело в САЩ, предаде агенция Ройтерс, цитирана от БТА. Жури в американски федерален съд осъди в сряда бившия заместник-директор на турската държавна банка Халкбанк Мехмет Хакан Атила по обвинения, че е помогнал на Иран да заобиколи американските санкции. Ердоган определя делото като политическа атака срещу неговото правителство. \"Ако това е разбирането на САЩ за правосъдие, тогава светът е обречен\", заяви Ердоган на пресконференция преди да отпътува на посещение във Франция. \"Съединените щати ще трябва да ни извинят, но законите в нашите двустранни контакти и двустранните споразумения между нас губят своята валидност. Аз съм натъжен от това, но така ще бъде оттук нататък\", посочи турският президент. Министерството на външните работи на Турция критикува вчера осъждането на турския банкер като безпрецедентна намеса във вътрешните работи, посочва Ройтерс.", "date": "2018.01.05", "title": "Ердоган: САЩ трябва да ни се извинят, споразуменията между нас губят валидност"}
{"url": "https://www.24chasa.bg/novini/article/6646669", "text": "Унгарският министър-председател Виктор Орбан заяви, че процедурата на ЕС срещу Полша по чл. 7 от Договора за ЕС е незаконна и страната му ще се застъпи за нея по въпроса. Той допълни, че унгарската позиция не е единствено въпрос на традиционно добрите отношения между Полша и Унгария, а е в интерес на цяла Централна Европа, пише Magyar Hirlap. Орбан добави, че централноевропейските държави очакват да имат поне толкова голямо влияние върху общите европейски въпроси, колкото допринасят за икономическото развитие на Европейския съюз. „Вишеградската четворка играе стабилизираща роля в Европа“, добави той. Според него западните страни членки на Съюза все още не са разбрали, че неговият център е изместен на изток, предаде \"Фокус\".  По отношение на спорове в рамките на ЕС Орбан отбеляза, че диалогът между страните членки е необходим, но няма съмнение, че 28-те не виждат света по един и същи начин. „Искаме силна Европа, но трябва да се уважаваме взаимно“, допълни той. На въпроси, свързани с миграцията, министър-председателят заяви, че Унгария защитава границите на Европа и без нея континентът ще бъде „като яйце без черупка“.", "date": "2018.01.05", "title": "Унгарският премиер: Без Унгария Европа ще бъде като яйце без черупка"}
{"url": "https://www.24chasa.bg/novini/article/6646675", "text": "Окръжният съд в Пловдив трябва да произнесе днес присъда за жената, която блъсна и уби полицай на един от натоварените булеварди в града, съобщава  . Катя Лерца призна всички факти по делото и поиска процесът срещу нея да се гледа по съкратената процедура. Тя не пожела да се разпитват свидетели и вещи лица. 41-годишната жена беше освободена срещу гаранция от 6000 лева. Отнета й е шофьорската книжка, но въпреки това наскоро тя отново беше хваната да шофира. Ако бъде призната за виновна, тя ще лежи в затвора от 2 до 6 години.", "date": "2018.01.05", "title": "Днес произнасят присъдата на жената, блъснала и убила полицай в Пловдив"}
{"url": "https://www.24chasa.bg/novini/article/6646685", "text": "Трима жители на Свиленград са задържани като съпричастни за подпомагане на незаконно преминаване на чужденци у нас, съобщи ОД на МВР - Хасково, цитирана от БТА. Вчера следобед харманлийски криминалисти са проверили къща в село Изворово, община Харманли. В необитаемия дом са били открити 7 мъже на видима възраст между 20 и 35 години. Те не са разполагали с документи за самоличност от които да е видно, че са влезли легално в страната. Пред полицаите трима са се представили като пакистанци, трима - като афганистанци и един за сириец. Като заподозрени към противозаконния им трафик и пребиваването им в България по горещи следи са били задържани тримата свиленградчани на възраст 46, 25 и 21 години. Работата по образуваното досъдебно производство продължава.", "date": "2018.01.05", "title": "Трима свиленградчани арестувани за трафик на чужденци"}
{"url": "https://www.24chasa.bg/novini/article/6646680", "text": "Китайският президент Си Цзинпин призова военните да бъдат готови за война и да не се страхуват от смъртта при защита на държавата: \"Бъдете готови за война по всяко време. Засилете военното обучение.\" \"Създайте елитна и мощна сила, която винаги е готова за битката, способна да се бори и със сигурност да спечели, за да изпълни задачите, дадени от партията и хората в новата ера\", добави той, цитиран от \"Дейли Мейл\". Повече от 7 хиляди военни слушаха речта в студеното време, а около тях бяха паркирани редица танкове.", "date": "2018.01.05", "title": "Си Дзинпин към армията на Китай: Бъдете готови за война"}
{"url": "https://www.24chasa.bg/novini/article/6646640", "text": "Игра с огън или тайно пушене на невръстни едва не изпепели детска градина в Свищов. След бързата намеса на пожарникарите пострадали и сериозни щети няма. Сигнал за инцидента в сградата, общинска собственост, на ул.\"Цар Борис\" е получен в 16.32 ч. в четвъртък в Оперативен център – Велико Търново от тел.112, съобщават от Регионалната дирекция. На място незабавно бил изпратен един специализиран автомобил с четирима огнеборци. Оказало се, че огънят е тръгнал от стара автомобилна седалка, оставена до една от вратите на детското заведение, което не работело заради празниците. Вероятно в двора на забавачката деца са си играли с огън или са изпуснали незагасена цигара, докато са пушели тайно, казаха от пожарната. Сградата е спасена, но са опушени 10 кв.м стени и е унищожена 6 кв.м външна изолация.", "date": "2018.01.05", "title": "Игра с огън едва не изпепели детска градина в Свищов"}
{"url": "https://www.24chasa.bg/novini/article/6646707", "text": "62-годишна руска гражданка, със статут на продължително пребиваваща у нас, попадна за пореден път в ареста, след като обра магазин във Варна. Рускинята е задържана, след като от персонала на магазин за хранителни стоки на ул. \"Македония\" в морската столица е получен сигнал за кражбата на различни продукти от стелажите на магазина. След проведени незабавни оперативно–издирвателни дейности и процесуално–следствени действия е установено, че извършител е въпросната рускиня, която е добре известна на родните органи на реда. По случая е образувано досъдебно производство, уведомен е прокурор от Районна прокуратура – Варна. Жената е задържана за срок до 24 часа.", "date": "2018.01.05", "title": "Рускиня обра магазин във Варна"}
{"url": "https://www.24chasa.bg/novini/article/6646705", "text": "Земетресение с магнитуд 3,6 по скалата на Рихтер е регистрирано в Северна Гърция в района на Дойранското езеро, показва справка на интернет страницата на Европейския средиземноморски сеизмологичен център (EMSC). Земетресението е регистрирано на дълбочина 2 км. в 5:06 часа местно време (съвпада с българското) на с км. североизточно от гръцкия град Дросатон и на 11 км. североизточно от Стар Дойран в Скопие. Няма данни за жертви и разрушения, информира \"Фокус\".", "date": "2018.01.05", "title": "Ново земетресение край Дойранското езеро"}
{"url": "https://www.24chasa.bg/novini/article/6646714", "text": "Десет човека загинаха при силен снеговалеж в централната и източната част на Китай през последните три дни, предаде ТАСС, като се позова на властите. Над 560 000 души бяха засегнати от силния снеговалеж и ледения дъжд в провинциите Шенси, Хънан, Хубей, Анхуей и Цзянсу. От районите на бедствието бяха евакуирани около 200 човека. Снегът повреди близо 400 жилищни сгради и нанесе щети на селскостопански култури на площ над 13 000 хектара. Преките икономически щети за момента надхвърлят 500 милиона юана (около 76 милиона долара), предаде БТА.  Нетипично застудяване наложи да бъдат затворени всички училища в северния индийски щат Утар Прадеш, където живеят 200 милиона души. През последните дни в района бяха отчетени минимални температури от 6-7 градуса по Целзий, почти двойно по-ниски от нормалното. Метеоролозите прогнозират още по-голямо понижение на температурите и засилване на студената вълна в Утар Прадеш в близките дни. Всички училища ще останат затворени поне до понеделник. Автомобилното движение в щата беше парализирано от гъста мъгла, която предизвика нарушения и на железопътните връзки.", "date": "2018.01.05", "title": "10 човека загинаха при силен снеговалеж в Китай през последните три дни"}
{"url": "https://www.24chasa.bg/novini/article/6646755", "text": "\"Съжалявам за унищоженото семейство. Съжалявам, смятам, че съм проявил нелепа човешка гордост\". Това разказа пред съда 65-годишният Венцеслав Василев, разстрелял с 5 куршума публично жена си - Елена Василева на 18 август м.г. в столичния кв. \"Лагера\". Той призна вината си в емоционална реч и разказа пред съда за първата си среща с бъдещата му съпруга Елена през 2004 г. Тогава тя отишла да кандидатства за работа при него. От думите на Василев се разбра, че той посегнал на живота й, защото тя искала да го лиши от бащинство на двете им дъщери. Той изпаднал в шок, когато чул думите: \"Ти нямаш деца\". Тогава в заведение стрелял по нея. В съдебната зала присъства майката на Елена Стефка Тунева, която от името на внуците си поиска от баща им общо 500 хил. лв. кръвнина за убийството на майка им. Прокурор Виктор Тарчев поиска доживотен затвор за Василев. Софийският градски съд ще произнесе присъдата си след час.", "date": "2018.01.05", "title": "Убиецът от \"Лагера\": Съжалявам за нелепата си гордост"}
{"url": "https://www.24chasa.bg/novini/article/6646791", "text": "Четирима цигани от Роман за задържани за нападение срещу служители на Регионална дирекция на горите от Берковица, съобщиха от ОД на МВР във Враца. Горските служители са подали сигнал вчера в районното управление на МВР в Роман, че са нападнати с брадви и мачете от неизвестни лица в стопански двор в село Струпец. Един от нападателите хвърлил мачете по служебния автомобил на горските и повредил предното стъкло, а след това всички избягали с лек автомобил. Изпратеният на място полицейски екип установил, че по-рано през деня в местността \"Липов дол\" край Струпец двама служители на РДГ забелязали лица, които превозват дърва за огрев, натоварени в конска каруца. При извършената от тях проверка за произхода на дървата, неизвестните лицата ги заплашили със саморазправа, а един от служителите произвел изстрел във въздуха със служебно оръжие, след което лицата избягали. Малко след това в стопанския двор край селото горските служители били нападнати. Полицейските служители са задържали за срок до 24 часа четирима от нападателите, които са жители на Роман. Работата по случая продължава, като е образувано досъдебно производство, допълват от ОД на МВР във Враца. Случаят е докладван в районната прокуратура в Мездра.", "date": "2018.01.05", "title": "Задържаха бракониерите, нападнали горски служители в Роман"}
{"url": "https://www.24chasa.bg/novini/article/6646769", "text": "Вицеканцлерът на Австрия Хайнц-Кристиан Щрахе предложи хората, искащи убежище в страната, да бъдат настанявани в казарми, а тяхното движение да бъде ограничавано с вечерен час, предава EUOBserver. „Необходим е ред, докато има открита процедура за предоставяне на убежище“, заяви Щрахе, който е и председател на крайнодясната австрийска „Партия на свободата“, предаде \"Фокус\".  Старшият коалиционен партньор в австрийското правителство - Народната партия на канцлера Себастиан Курц все още не е дала коментар по предложението.", "date": "2018.01.05", "title": "Вицеканцлерът на Австрия: Мигрантите да се настаняват в казарми с вечерен час"}
{"url": "https://www.24chasa.bg/novini/article/6646796", "text": "На впечатляващ боен арсенал се натъкнали ченгета при обиск в дома на 44-годишен мъж от Бяла Слатина. При проверката на различни места в къщата на Лазар Кутов били открити запазен автомат „Калашников”, карабина, две ловни пушки от различни марки, пригоден за стрелба с бойни патрони газов пистолет. Проверяващите намерили още самоделно изработен пищов и близо 650 патрони с различен калибър. Полицаите първо проверили по сигнал дома на 75-годишен жител на Бяла Слатина, който кътал ловни патрони, за които нямал разрешение. Дядото изпял от кого взел боеприпасите на ченгетата, а те веднага направили изненадваща проверка в къщата на Лазар Кутов. По случая било образувано бързо производство, но Кутов не бил задържан в ареста поради здравословни причини, съобщиха от полицията.", "date": "2018.01.05", "title": "На въоръжен до зъби мъж от Бяла Слатина се натъкнаха ченгета"}
{"url": "https://www.24chasa.bg/novini/article/6646793", "text": "На 6 януари президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия, който ще се състои от 11.00 часа на пл. „Свети Александър Невски“ в столицата, съобщиха от прессекретариата на държавния глава. Държавният глава ще приеме почетния строй на представителните части на Българската армия и ще положи венец пред Паметника на Незнайния воин.", "date": "2018.01.05", "title": "Президентът Радев ще участва в церемонията за освещаването на бойните знамена"}
{"url": "https://www.24chasa.bg/novini/article/6646788", "text": "Германският журналист Дениз Юджел, който се намира в турски затвор повече от 10 месеца без обвинение, обвини Анкара, че го държи като \"заложник\", предаде ДПА. В писмено изявление, поискано от ДПА от адвокатите на Юджел, журналистът коментира и забележките, направени по неговия случай, от турския външен министър Мевлют Чавушоглу тази седмица. В новогодишно интервю турският първи дипломат каза, че не е \"щастлив\" от липсата на обвинителен акт по случая на Юджел, но допълни, че \"ние можем само да насърчаваме правосъдието да ускори процеса. Вече направихме това\", каза Чавушоглу. Кореспондентът на германския вестник \"Велт\" Дениз Юджел отговори със сарказъм на забележките на външния министър. \"Това наистина ме тревожи, тъй като не искам той (Чавушоглу) да бъде нещастен, заради мен. Но мога да го успокоя. Ако аз мога да се справя с това да бъда държан като заложник повече от година, и той ще се справи\". Задържаният журналист коментира и твърдението на Чавушоглу, че обвиненията срещу него - че е работил без издадена от правителството акредитация, са сериозни. Юджел посочи, че е присъствал през 2015 г. на пресконференция на Чавушоглу и тогавашният му германски колега Валтер Щайнмайер, предаде БТА.  Журналистът заяви също, че няма да спази предвиждането в новия указ за извънредното положение, според което заподозрените в тероризъм или съпричастност с опита за преврат, трябва да се явяват в съда само в кафяви или сиви дрехи. \"Хора, вашата униформа не ми отива\", заяви журналистът. Юджел е един от над 165 журналисти, които в момента се намират в затвори в Турция, напомня ДПА. Отношенията между Германия и Турция са напрегнати, но преди посещение в Германия този уикенд за среща с външния министър Зигмар Габриел, турският му колега Чавушоглу даде сигнал, че Турция иска да нормализира отношенията. Берлин настоя, че това няма да стане, докато Юджел стои в затвора без обвинение.", "date": "2018.01.05", "title": "Германски журналист обвини Анкара, че го държи като заложник"}
{"url": "https://www.24chasa.bg/novini/article/6646834", "text": "През януари има най-много именици - близо 900 хиляди българи празнуват на Васильовден, Йордановден (Богоявление), Ивановден, Антоновден и Атанасовден. Това сочат данни на Националния статистически институт. В първия месец от годината имен ден имат и Теодосий (11.01), Татяна (12.01), Евтим (20.01), Максим (21.01) и Григорий (25.01). Най-голям е броят на празнуващите имен ден на Цветница -374 хил. жени и мъже. Декември е най-наситеният откъм именни дни месец през годината - всеки втори ден някой има повод да почерпи, за да се слави името му.", "date": "2018.01.05", "title": "900 000 българи празнуват имен ден през януари"}
{"url": "https://www.24chasa.bg/novini/article/6646833", "text": "Предполагаемият шесторен убиец Росен Ангелов, който се издирва от МВР, е тренирал на импровизирано игрище. Това става ясно от снимки, направени в двора на вилата, в която се е укривал в село Луково. В двора са открити следи от стрелба. Росен се е целел в измайсторени от него мишени, информира \"Канал 3\". Най-шокиращото обаче са навързаните на канап бутилки, по които той е стрелял.", "date": "2018.01.05", "title": "Росен Ангелов тренирал на импровизирано стрелбище във вилата, в която се е укривал"}
{"url": "https://www.24chasa.bg/novini/article/6646854", "text": "Една година условно наказание с три години изпитателен срок получи от Районния съд в Търново възрастна жена от с.Обединение, запалила къщата на съседа. Бабата ще трябва да заплати и по 2108 лв.имуществени вреди на двамата собственици на имота, плюс лихвите, разноските по делото и държавна такса върху уважените граждански искове. Пенсионерката драснала клечката на двуетажната къща с пристройка и навес, оценена за 12 640 лв., на 10 април м.г. Причината - кавга, че комшията я хванал да краде от дървата му. Според данните от полицейския бюлетин огънят е унищожил покрива, а много скоро станало ясно, че пожарът е умишлен. Съдът е признал бабата за виновна и след произнасяне на присъдата потвърдил наложената й мярка за неотклонение \"подписка\". Присъдата не е окончателна, тя може да се атакува пред Окръжния съд във Велико Търново.", "date": "2018.01.05", "title": "Година условно и над 4200 лв. вреди\nотнесе баба подпалвачка от с. Обединение"}
{"url": "https://www.24chasa.bg/novini/article/6646955", "text": "Пътен инцидент между два автомобила е станал на автомагистрала „Хемус“, в посока Варна, малко преди пътен възел \"Слънчево\", съобщи \"Фокус\". При катастрофата няма ранени, но са нанесени материални щети по колите. На място има полицейски екип и преминаването в района става по стеснен участък. Читателят предупреждава също, че на места по магистралата има заледени участъци.", "date": "2018.01.05", "title": "Катастрофа на АМ „Хемус“ в района на пътен възел \"Слънчево\""}
{"url": "https://www.24chasa.bg/novini/article/6647114", "text": "Всички смартфони, таблети и лаптопи на \"Епъл\" са компрометирани от разкритата в чиповете Intel уязвимост в сигурността. Информацията бе потвърдена от самата компания в четвъртък, съобщи Би Би Си. По-рано експерти откриха в процесорите Intel, AMD и ARM дефекти заради които обичайните приложения могат \"да видят\" структурата на защитената част от паметта на ядрото и могат да открият мястото, където се съхранява конфиденциална информация като лични данни. Оказва се, че проблемът важи и за продуктите на \"Епъл\". Бeзoпacнocттa нa oпepaциoннитe cиcтeми e cepиoзнo зacтpaшeнa, a ъпдeйтитe зa peшaвaнe нa пpoблeмa чyвcтвитeлнo нaмaлявa пpoизвoдитeлнocттa нa вcички кoмпютъpни cиcтeми c тeзи пpoцecopи. \"Всички устройства с операционни системи Mac OS и iOS са засегнати, но в момента не са известни начини да се използва уязвимостта. За да се злоупотреби с дефекта, трябва на устройството се качи зловредна програма. Затова препоръчваме да се изтеглят програми само от проверени източници\", гласи съобщение на компанията. От \"Епъл\" обещаха да защитят всички притежатели на устройства с излизането на обновена операционна система. \"Епъл\" paзбpaлa зa пpoблeмa пpeз дeкeмвpи минaлaтa гoдинa и e пycнaлa минopния ъпдeйт mасОЅ 10.13.2, излязъл нa 6 дeкeмвpи. Ceгa ce paбoти въpxy пълнoтo peшaвaнe нa пpoблeмa в бeтa вepcиятa mасОЅ 10.13.3. Компанията дoпълни, чe cмapт чacoвницитe Аррlе Wаtсh нe ca зaceгнaти oт тoзи пpoблeм.", "date": "2018.01.05", "title": "\"Епъл\" потвърди за сериозна уязвимост на всичките й устройства"}
{"url": "https://www.24chasa.bg/novini/article/6646959", "text": "\"Туитър\" е блокирал страницата на гръцката крайнодясна партия Златна зора, очевидно в съответствие с новите правила на платформата срещу езика на омразата, съобщава ДПА, цитирана от БТА. Социалната мрежа не съобщи защо е блокирала страницата на Златна зора в четвъртък, но това стана, след като неотдавна бяха обявени мерки, които имат за цел да премахнат от сайта езика на омразата, посочва агенцията. \"След Фейсбук,...Инстаграм и всички корумпирани медии, дойде ред на Туитър да атакува грубо партията\", се посочва в реакция на Златна зора. Страницата на формацията в \"Туитър\" не е достъпна и днес. Златна зора се свързва с насилие чрез хулигански прояви, а ръководството на партията дори бе замесено в съдебен процес за убийство на хип-хоп изпълнител през 2013 г. Други социални платформи също изтриха страниците на Златна зора, припомня агенцията. Партията е трета парламентарна сила в гръцкия парламент, след като спечели седем процента от гласовете на изборите през 2015 г. Според актуални социологически проучвания Златна зора запазва електоралната си подкрепа и в момента може да разчита на около 6,8 процента от гласовете, посочва ДПА.", "date": "2018.01.05", "title": "\"Туитър\" блокира страницата на гръцката крайнодясна партия Златна зора"}
{"url": "https://www.24chasa.bg/novini/article/6647186", "text": "Първата за тази година авария остави отново на студено хиляди столичани, предава  . От \"Топлофикация-София\" съобщават за спряно отопление в центъра на града в района на следните улици: бул.”Г. С. Раковски”, ул.”И. Вазов”, ул.”А. Батенберг”, бул.”Дондуков”, ул.”Будапеща” и ул.”Искър”. Спряно е топлоподаването и в участъка между: ул.”Дунав”, ул.”Ангиста”, бул.”Ген. Данаил Николаев”, ул.”Бяло море”, ул.”Стара планина”, бул.”Васил Левски”, ул.”Екзарх Йосиф”. В ж.к. Студентски град също има райони, които са оставени без отопление.", "date": "2018.01.05", "title": "Авария спря парното в центъра на София и в Студентски град"}
{"url": "https://www.24chasa.bg/novini/article/6647189", "text": "Районната прокуратура в Плевен внесе в съда обвинителен акт срещу 41-годишен рецидивист за извършена поредна измама, съобщиха от ведомството. Обвинението е срещу Пламен Л. Той често си набавял пари чрез измами, за което бил многократно осъждан. Представял се като човек, живял в чужбина, с добро материално положение и контакти, за рекламен агент, дистрибутор, собственик на фирми, брокер, вносител на автомобили и други. Бързо създавал контакти и бързо печелел доверие. В края на февруари 2017 г. в Плевен Пламен Л. ползвал услугите на таксиметрова фирма. По време на пътуването се запознал с шофьора, като се представил за автотърговец, занимаващ се с внос на автомобили. Шофьорът му казал, че иска да купи употребяван лек автомобил. Тогава обвиняемият го уверил, че срещу 5000 лв. може да му внесе от Швейцария кола и му показал снимка. Потърпевшият я харесал и няколко дни по-късно решил да я купи, като дал капаро от 600 лева. На уговорената дата за доставка на автомобила и след това таксиметровият шофьор се опитвал да се свърже с обвиняемия по телефона, но телефонът бил изключен. Предстои насрочване на делото в съда.", "date": "2018.01.05", "title": "Рецидивист, измамил таксиджия, че ще му купи кола от чужбина, отива на съд в Плевен"}
{"url": "https://www.24chasa.bg/novini/article/6647250", "text": "2 години и 4 месеца ще лежи зад решетките 41-годишната Катя Лерца, която на 13 май м.г. прегази и уби на място в Пловдив катаджията Делян Палазов. Шофьорската й книжка се отнема за 4 години. Това постанови Пловдивският окръжен съд, където делото мина по съкратената процедура. Тя призна фактите по обвинителния акт и и по тази причина днес на процеса бе разпитана само една свидетелка, която разказа, че Лерца сама отглежда двамата си синове на 5 и 19 години. Вдовицата на загиналия полицай - Делка Палазова, също сама се грижи за двете си сирачета на 5 и 15 години.", "date": "2018.01.05", "title": "2 години и 4 месеца затвор за Катя Лерца, прегазила катаджия в Пловдив"}
{"url": "https://www.24chasa.bg/novini/article/6647196", "text": "Привлечен беше обвиняем - Росен Желев Ангелов. Това каза директорът на националната следствена служба Борислав Сарафов на брифинг на МВР, прокуратурата и следствието във връзка с шесторното убийство в Нови Искър. \"Аутопсията показва, че всеки е убит с по няколко изстрели, в главата на всяка от жертвите е направен по един контролен изстрел. Искал е да е сигурен, че всички са мъртви\", каза още Сарафов.  \"За по-малко от 48 часа бяха извършени много процесуално-следствени действия - 16 огледа на местопроизшествието, 91 експертизи са назначени, 18 от тях са ДНК. 36 са биологичните експертизи, 31 комплексни и 6 съденомедицински експертизи. Бяха разпитани 21 свидели, някои от тях пред съдия\", добави той. \"Росен Ангелов е имал интимна връзка с Кети, която е продължила 6 месеца преди убийството. Росен Желев Ангелов има три присъди \"лишаване от свобода\". Първата му присъда е от 1984 г., затова че е откраднал лично имущество. Втората му присъда е от 1999г. - на втори юли 1997 г. в София е наказан със 7 години за изнасилване. През 2002 г. Росен Ангелов е освободен предсрочно от затвора. Третата присъда е влязла на 22 дек. 2009 г. - на 12 февруари 2007 г. в Луково е съблякъл дете на 12 години. Осъден е за 8 години. Лицето не е приведено за изтърпяване на наказанието, тъй като се е укрил. Той е обявен за издирване на 8 септември 2009 г. Освен тези присъди Ангелов е обект на досъдебни производства. Той е без работа и без имоти. Прякорът му е \"Горският\", добави директорът на следствената служба. \"ДНК тест доказва, че Ангелов е убил шестимата в Нови Искър\", каза още Сарафов. \"Ангелов взема всички мерки, за да не бъде уставен и задържан. Деянието за което сме го привлекли е предумишлено извършено деяние. Към момента мярка за него не е взета, тъй като е привлечен задочно. В момента в който бъде установен, ще бъде определена мярка за неотклонение. Това каза градският прокурор на София Емилия Русинова. \"Информацията която установихме е че Ангелов е изключително опасен, въоръжен е най-вероятно. В дома му са открити части от ръчни гранати, имаме информация, че той е търсил да се снабди с дълго огнестрелно оръжие. Поради постъпилата информация министърът на вътрешните работи е свикал щаб, за да се проведе мащабна информажия по издирването му. Около мястото където имаме последни данни, че е засичан този човек е наситено с полицейски сили. Те ще останат докато знаем, че не пребивава на тази територия. Има термонаблюдение на района, хеликоптери. Лицето дълго време се е укривало, той е предприел всички мерки за неговото откриване. На втори е открито престъплението, което му помага да се укрие. Това каза главният секретар на МВР Младен Маринов. \"Вчера получихме няколко информации. В помещение, което той е пребивавал в село Луково бяха открити важни доказателства. Това не е човек, който се задържа дълго на едно място. От въпросната къща са иззети доказателства. Използвахме служебни кучета. Всички роднини и възможни хора, които биха ни дали информация, са жертви на самото престъпление. Лицето има изключително тесен кръг на познати. В онзи ден нямаше откъде да вземем информация\", добави Маринов.", "date": "2018.01.05", "title": "ДНК доказва: Росен Ангелов е убил шестимата в Нови Искър"}
{"url": "https://www.24chasa.bg/novini/article/6647198", "text": "Берлинските полицейски служители ще могат да излагат на показ татуировките си в бъдеще, съобщи ДПА. \"Татуировките са разрешени\", постановяват новите работни правила, след като промяната беше направена от градската комисия по сигурността. Преди полицаите в Берлин бяха инструктирани да покриват татуировките си, а кандидатите за работа в полицията с татус на видимо място, трябваше да го премахнат за собствена сметка, преди да приключи обучението им, предаде БТА. Изключения се правеха само за малки и незабележими трайни рисунки по тялото. Онези с екстремистки, унизителни и сексистки изображения или подбуждащите насилие остават забранени.", "date": "2018.01.05", "title": "Берлинските полицаи вече ще могат да показват татуировките си"}
{"url": "https://www.24chasa.bg/novini/article/6647224", "text": "Съд в грузинската столица Тбилиси осъди днес задочно бившия президент Михаил Саакашвили на три години затвор за \"злоупотреба със служебно положение\", предаде Асошиейтед прес. Той бе признат за виновен, че през 2008 г. е помилвал 4-ма офицери от полицията, осъдени за убийството на банкера Сандро Гиргвлиани, като е пренебрегнал държавната комисия по помилванията, предава БТА.  Според разследването по \"делото Гиргвлиани\", Саакашвили, тогавашният вътрешен министър Вано Мерабишвили и още редица други длъжностни лица \"са прикрили престъпление, извършили са фалшификация на резултатите от следствието, прикрили са участието в престъплението на високопоставени лица и са им помогнали да избегнат отговорност\", уточнява ТАСС, цитирайки обвинителния акт. Саакашвили напусна Грузия през 2013 г. няколко дни преди да изтече срокът на пълномощията му, после живя в САЩ и в Украйна. През май 2015 г. той получи украинско гражданство, а през декември същата година грузинското гражданство му бе отнето. Украинският президент Петро Порошенко го назначи за губернатор на Одеса, но след остри обвинения срещу държавния глава в корупция Саакашвили бе уволнен миналата година и по-късно бе лишен от украинско гражданство, докато бе в чужбина. Той обаче се върна в Украйна през септември 2017 г. и поведе големи протестни акции срещу правителството. Сегашните власти в Грузия преди време поискаха от Украйна Саакашвили, срещу когото са повдигнати и други обвинения в родната му страна, да бъде екстрадиран, но Киев отказа. Самият Саакашвили, който в момента е в Украйна, реагира веднага на днешната присъда, като писа във Фейсбук, че тя е \"напълно незаконна и противоречи на всички международни, национални норми и на здравия смисъл\". \"Да съдиш президента за това, че е използвал правото си да помилва, което не може да бъде ограничено по никакъв начин, говори за изцяло политическия характер на това съдебно дело\", посочи той.", "date": "2018.01.05", "title": "Съдът в Грузия осъди задочно Михаил Саакашвили на 3 години затвор"}
{"url": "https://www.24chasa.bg/novini/article/6647228", "text": "19-годишната Деница Н. изуми магистратите от Търговище с нахалството си, след като на два пъти пробва неуспешно да внесе хероин в следствения арест на свой приятел.  пореждане. Днес Окръжният съд наложи на Деница по искане на прокуратурата постоянна мярка за неотклонение \"задържане под стража\", като решението може да се обжалва пред Апелативния съд във Варна. Деница Н. е обвинена от Окръжната прокуратура в Търговище в държане с цел разпространение на хероин, като престъплението по член 354а, ал. 1 от НК е извършено като продължавано деяние, уточниха от Апелативната прокуратура във Варна. На 29 декември м.г. около 16,40 часа Деница отишла в следствения арест, за да занесе хранителни продукти на задържания за пласиране на фалшиви евробанкноти и държане на хероин и оръжие Деян Т. При задължителната проверка на пратката в кофичка от айран била открита бяла бучка с тегло 7, 334 г, увита в найлонче и поставена в презерватив. Направеният тест за наркотици показал, че това е хероин. След случая 19-годишната Деница била задържана за 24 часа по Закона за МВР и освободена. На 2 януари т.г. около 15,55 ч. обвиняемата отново пробвала да достави хероин на задържания мъж, за когото обяснила, че е неин приятел. При проверката на хранителната пратка за Деян Т. отново бил намерен наркотик, който също реагирал на хероин. Този път веществото с тегло 3,39 грама било укрито в пакет с козуначени кифли. Така се стигнало до повторното задържане на Деница и обединяването на двете досъдебни производства за държане с цел разпространение на високорискови наркотични вещества. Общата стойност на намерените и иззети количества хероин е за близо 1300 лева.", "date": "2018.01.05", "title": "19-годишна остава зад решетките, на два пъти пробва да внесе хероин на арестант"}
{"url": "https://www.24chasa.bg/novini/article/6647248", "text": "С аргумента, че \"не е приключил корекционният период в пълна степен\" състав на Окръжния съд в Стара Загора отказа да пусне на свобода условно предсрочно 62-годишния Пламен Трифонов от Кърджали, стана ясно днес. В каросерията на управлявания от него камион на 13 юли 1995 г. в Унгария бяха намерени мъртви 18 граждани на Шри Ланка, а след дълги съдебни перипетии българинът бе осъден на 8 години лишаване от свобода. От тях той остава да излежи още година и 11 месеца. Случаят навремето потресе цяла Европа, защото бе един от първите с масова смърт на емигранти. Преди още присъдата му да влезе окончателно в сила, през 2005 г. Трифонов успя да избяга в САЩ, Сиатъл, където работи като шофьор на камион до повторното му задържане през 2013 година. Той е върнат в България от американските власти и влиза в български затвор на 29 септември 2014 година, за да изтърпи наложената му от Софийския градски съд 8-годишна присъда. От нея се приспада времето, което шофьорът е прекарал в предварителните арести на България и САЩ. През октомври 2014 г. затворникът разказва пред вестник \"168 часа\", че бил принуден с пистолет до главата от непознат азиатец с арабски черти да качи 20 емигранти в Румъния, в Унгария станало ясно, че 18 от тях са умрели от задушаване. Тогава тези, които му наложили \"товара\" насила, избягали. В този момент Трифонов карал в камиона си съдове за вода към Франция, а денят 13 юли се случил един от най-горещите през 1995 година. И зад решетките в Стара Загора Пламен Трифонов упражнява шофьорската си професия, като управлява затворнически автомобил. Благодарение на това той прекарва по-голямата част от времето си извън килията. Любопитен факт е, че сред мотивите си да поиска предсрочно освобождаване Трифонов е представил и своя заявка до Патентното ведомство на САЩ, в която иска патент за подобряване на спирачната система на тежки камиони и автобуси. Затворникът подал заявката си от затвора в Стара Загора, но по откритието си работел от времето, когато карал камион в САЩ. Не е ясно дали американците са му издали искания патент, но със сигурност българинът е много добър техничар и разбира от двигатели - това казват за него както съкилийниците му, така и началниците му в затвора.", "date": "2018.01.05", "title": "Съдът отказа свобода предсрочно на шофьор, отговорен за смъртта на 18 души от Шри Ланка"}
{"url": "https://www.24chasa.bg/novini/article/6647258", "text": "Предложението за ратификация на Истанбулската конвенция, която предизвика остри и полярни коментари в обществото, е била в центъра на дебата и сред членовете на кабинета „Борисов“ 3. Това става ясно от публикуваната стенограма от заседанието на министрите. При гласуването 8 от тях са били против да бъде внесена за ратификация, а други 11 – за. От стенограмата, се разбира, че „Обединените патриоти“ настояват за отлагане на това решение. Подкрепят ги и четирима от министрите на ГЕРБ. Кои – вижте в края на стенограмата. Бойко Борисов: Каракачанов. Красимир Каракачанов: За много години, господин премиер, уважаеми колеги! Имам предложение точка 1 и точка 6 от дневния ред (първата точка е Национална програма за превенция и защита от домашното насилие, а втората – т.нар. Истанбулска конвенция), които са взаимно свързани, да отпаднат от днешния дневен ред докато се направи едно по-широко обществено обсъждане от гледна точка на съмненията, които поражда ратификацията на така наречената Истанбулска конвенция. Разбира се, тя касае правата на жените и равенството между половете, но в самата конвенция има заложени изрази и думи, които създават сериозно основание в обществото за съмнение, че те могат да бъдат използвани впоследствие като опит да се налагат нетрадиционни разбирания по отношение на половете, като трети пол, оттам да се претендира за еднополови бракове и т. н. – неща, които сериозно тревожат нашето общество.Защо казвам, че са свързани? Защото в самата Национална програма за превенция и защита от домашно насилие, в още в Раздел І „Институционални и организационни мерки“, се казва, че трябва ратифициране на Конвенцията на Съвета на Европа, така наречената Истанбулска конвенция. Оттам нататък има неща, които, според мен, трябва да бъдат терминологично изяснени, за да не будят съмнение в обществото, като примерно в Раздел ІІ: „Ранна превенция на насилието, основано на пола, в т. ч. и домашното насилие чрез джендър обучения на деца в предучилищна възраст“.Има още неща: „Национална програма на Министерството на образованието и науката и въвеждане на джендър проблематиката в програмите и предметите за обучение“. В Раздел ІІІ: „Повишаване на квалификацията на учителите в предучилищните групи в детските градини и училищата за въвеждане на джендър тематиката в обучението на деца в ранна възраст“ и т. н. и т. н. Много добре знам какво означава джендър, но ако помните, навремето имаше една конвенция за националните малцинства, която една немалка група държави отказаха да я приемат и ратифицират. Ние тогава, въпреки обясненията, които дадохме, че това ще доведе, въпреки, че нашата Конституция ясно гарантира индивидуалните човешки права и не говори за колективни малцинствени права, приемането на тази конвенция за малцинствата през 1999 година, въпреки нашите предупреждения тогава беше приета без интерпретираща декларация, беше ратифицирана от парламента и както виждате вече колко години – 17-18 години, на тази основа ни се тропосват всякакви претенции, съдебни дела и т. н. Ако ние приемем тази програма без да изчистим терминологията, аз предлагам просто да се преработят тези терминологични проблеми, тоест – тези термини, които създават проблеми в обществото, тогава да я приемем, а самата конвенция да бъде по-широко обществено обсъдена – Истанбулската конвенция, и ако е необходимо, за да има спокойствие в обществото, ако е толкова важна, макар че 11 държави европейски не са я приели и ратифицирали – страни членки на Европейския съюз, да се приеме с интерпретираща декларация, в която се гарантира, че полът е биологична категория, а не е въпрос на измишльотина или някой може да измисли още 12-13 пола, каквито практики има в някои държави и в Европейския съюз и извън него. Това ми е предложението. Бойко Борисов: Цачева. Цецка Цачева: Уважаеми господин министър-председател, уважаеми господа заместник министър-председатели, дами, уважаеми колеги, противопоставям се на това предложение за оттегляне на точка 1 и 6, точка 6 е предложението за приемане на проекта на закон за ратифициране с последващо одобрение от Парламента. Предлагам, обаче, за да отпаднат съмненията, които бяха изказани, първо точка 6 да разгледаме, да се опитам да отговоря на притесненията на колегите и след това се приеме планът. Несъстоятелни са опасенията, които имат. Самият Европейски съюз подписа конвенцията през юни месец 2017 година. Всичките държави членки са подписали, 17 от тях са я ратифицирали. Не е вярно твърдението, че 11 отказват. По тази логика, след като до днешното заседание не е било внесено за разглеждане, някой би се позовал отвън, че и България отказва да ратифицира, но това не е вярно. Вчера има поздравително писмо от господин Тимерманс за това, че заместник-министърът е участвала в дискусия. Заявили сме ангажиментите още с подписването през 2016 година към Истанбулската конвенция и трябва да извървим стъпките напред. Категорично няма да се променя Конституцията, категорично няма да се въвеждат различни бракове, освен тези между мъж и жена, така както е предвидено в Конституцията. Освен това, ползваме правото си, предвидено в самата конвенция, да предложим ратификация с редица резерви там, където текстовете не съответстват на нашето законодателство. Няма място за притеснения по този въпрос. Бойко Борисов: Симеонов. Валери Симеонов: Аз не възразявам да се промени дневният ред, ако колегите го приемат и Вие, господин министър-председател. Лично аз изцяло поддържам позицията на моя колега и партньор господин Каракачанов, още повече, че ако Вие, госпожо Цачева, твърдите, че няма опасност, за мен има пък, точно обратното – много голяма опасност и не толкова от това дали ще има бракове от третия вид или от втория вид, и аз вече не знам как да ги нарека, малко се обърквам с терминологията, но по-скоро ме притеснява допускането на възможност за въвеждане в образованието на такива панели, текстове, които да разясняват на децата, че те не са той и тя, а са то. Това съм го видял в други държави, не ми се ще да го виждам в България. Така че мисля, че сериозният риск е прекаленото коментиране, обсъждане и въвеждане в образованието на този въпрос. България все пак е държава с традиции, слава Богу, имаме още традиции в тази област и не мисля, че трябва ние да бъдем причината те да бъдат променяни и да се даде някаква друга посока, най-малкото защото това няма да се приеме от обществеността и от българския народ. Бойко Борисов: Захариева. Екатерина Захариева: Уважаеми господин премиер, уважаеми колеги, аз също подкрепям предложението на госпожа Цачева – нека да дадем възможност да се докладва и да обсъдим проекта на решение, с което се предлага ратифициране на конвенцията. За съжаление, според мен се създава погрешно впечатление – конвенцията е за защита от домашното насилие и текстовете в нея за обучение от най-ранна детска възраст предвиждат точно създаване на толерантност между мъже и жени, разчупване на стереотипи в част от държавите, че жената може да бъде подлагана на домашно насилие и това да се приема за нормално. Там няма никакъв текст нито за признаване и задължения на държавите, които ще я ратифицират да признаят еднополови бракове, нито текстове, които противоречат на нашата Конституция. Всъщност, точно за това отне почти година от подписването да се предложи за ратификация, за да се направи анализ дали част от текстовете на конвенцията противоречат на нашата Конституцията, защото такова е изискването. Ако противоречат, първо трябваше да изменим Конституцията, след което да я ратифицираме. Много често все още, за съжаление, сме свидетели, че в България има такива стереотипи на случаи за домашно насилие, които години наред продължават и понякога водят до фатален край. Всъщност, текстовете на конвенцията въвеждат задължение на държавата да се грижи за жертвите на домашно насилие, като, ако това може би ви притеснява, мен лично не – се дава възможност на това, че и мъжът може да бъде жертва на домашно насилие, тоест – грижа за жертвите. Затова предлагам наистина да обсъдим конвенцията, за да можем с госпожа Цачева да отговорим на аргументите, аргумент по аргумент, защо това е погрешно възприятие за конвенцията. Бойко Борисов: Поне аз това, което съм прочел и съм информиран от министър Цачева е, че конвенцията касае равенството между мъжа и жената. Каракачанов. Красимир Каракачанов: Господин премиер, Конвенцията няма задължителен характер. Така ни обясняваха и 99-та година за Конвенцията за малцинствата, но тя на практика има. Ако ти я ратифицираш без забележки или без интерпретираща декларация, означава, че всички текстове вътре ти ги приемаш. В текстовете в Истанбулската конвенция има някои термини, има и положения, които, гарантирам Ви отсега, ще дадат възможност във времето всевъзможни организации, защитаващи тези различни хора, да претендират, да съдят държавата и да я осъждат. Само ще спомена организациите, които са участвали в общественото обсъждане на различни етапи от работата на създадената към Министерството на правосъдието на Междуведомствена работна група за въвеждане в българското законодателство на принципите и изискванията на Истанбулската конвенция: Фондация „Анимус“ (не знам какво означава), Фондация „Джендър алтернативи“, Българският хелзинкски комитет, Сдружение „Център НПО“ в Разград (не знам какво е), Фондация „Български център за джендър изследвания“, другите са безобидни и има една девета Младежка „ЛГБТ организация в действие“. Извинявайте, това най-малкото поражда съмнения, защото тези хора одобряват подобно нещо. И затова има държави, които категорично отказват да я приемат: Словакия, Унгария, нищо, че са подписали в началото, Хърватия, Чешка република, Гърция, Унгария, Ирландия, Литва, Латвия, Естония, Люксембург, Словашката република и Обединеното кралство. Защо се налага точно на 3 януари да го правим това? Аз съм съгласен с програмата, която е направена от Министерството на вътрешните работи, просто трябва да сменим терминологията и да прецизираме някои от текстовете и тя касае действително темите с насилието. Не съм съгласен, че на нас едва ли не ни трябва някаква нова конвенция, която да гарантира равенство между половете. Равенството между половете е гарантирано с Конституцията на Република България, в която се казва, че не се прави разлика по отношение на правата на гражданите на база на пол, етнически произход, религиозна принадлежност, образование и т. н. Добре, да предположим, че има проблеми със семейното насилие – да, има в някои общности и това е факт, бият жените, а някъде и жените бият мъжете. Съгласен съм, но ако ние искаме да изчистим проблема с една конвенция, набързо приета, без широко обществено обсъждане, може би ще отворим врата за нови претенции с перспектива и няма да решим проблемите. Това е въпрос на национално законодателство. Ако обаче изработим и бележките, и интерпретираща декларация при ратификацията на Конвенцията, ние ще вържем попа, за да е мирно селото, както се казва. И точно от тази гледна точка моето предложение беше – няма смисъл да го правим по един или друг начин, да бързаме Министерският съвет да гласува еди колко си на трима, четирима против, няма смисъл. Дайте да го обмислим, една-две седмици не е фатално. Единадесет държави са, не сме ние последната. Да се направи широко обществено обсъждане. Между другото, господин премиер, може би и останалите колеги, и аз сме получили едно писмо от 30 организации, а не от девет. Цецка Цачева: Ако ми позволите, господин премиер, списъкът на държавите, на които се позовава господин Каракачанов, е некоректен. Ратифицирали: Австрия, Белгия, Германия, Дания, Естония Красимир Каракачанов: Казах кои не са. Цецка Цачева: Финландия, Франция, Италия, Кипър, Малта, Нидерландия, Полша, Португалия, Румъния, Словения, Испания и Швеция, като Естония и Румъния, както и ние, я ратифицират и предложението е с резерви. Изрично в проекта на закон, аз се надявам коментаторите да са прочели самата конвенция и проекта на закон, който предлагаме, за да се види, че текстовете, които са несъвместими с нашето законодателство, ние предлагаме с резерви да бъдат ратифицирани. Тоест, те да не действат по отношение на България. Освен това, Европейският съюз подписа като цяло Конвенцията през юни месец 2017 година. Няма да бъде добър знак държава, председателстваща Съвета на Европейския съюз в момента, да отлагаме, тъй като вече е извървян пътят на общественото обсъждане. Финалният заключителен акт беше в Съвета по прилагане на актуализираната стратегия. И пак подчертавам – единодушно през декември месец е подкрепена, като там коректно са дискутирани притесненията член по член. Имам възможност да дам яснота на възраженията така, както са направени от господин Каракачанов и господин Нено Димов в процедурата по междуведомствено съгласуване. Приели сме корекция от страна на министъра на финансите, от вицепремиера по правосъдната реформа и министър на външните работи. Огледано е, съобразено е и нищо повече няма да се получи от едно ново обществено обсъждане. На мен не ми е ясно под каква форма и как трябва да бъде направено, и ако отложим какво ще се случи в рамките на няколко седмици? Защото дебатът върви от няколко години. Той предхождаше подписването на самата Конвенция, това го направихме, припомням, по времето на Председателството на България на Комитета на министрите на Съвета на Европа през 2016 година, беше широко аплодирана тази наша крачка. Категорично не е вярно, че останалите 11 държави я отхвърлят. Просто те са в процедура за ратификация. Няма пречки да я внесем в Народното събрание и там да се проведе широкият й дебат и обсъждане. Там ще си защитим позициите. Но всяко едно възражение много внимателно е преценено от екипа на министерството и имаме готовност да поясним за какво става дума. Но несъстоятелни са твърденията, че, виждате ли, който мине ще му даваме статут на бежанец, само защото ще се позове на трети пол. Няма такова нещо. Категорично не е вярно, категорично не е вярно. Спекулативно се поднася такова тълкуване. Бойко Борисов: Добре, дайте да гласуваме точката с направените забележки от Валери Симеонов – да се махнат чуждиците, и от Каракачанов, да се изчистят и ясно да се произнесат. Говорим за първа точка. Кои са „против“? Против са: Красимир Каракачанов, Емил Караниколов, Нено Димов, Кирил Ананиев, Ивайло Московски, Валери Симеонов. Приемаме първа точка с направените забележки (точка първа е Решение за приемане на Националната програма за превенция и защита от домашно насилие за 2017-2018 г. – бел. авт.). Решението за ратификация на Истанбулската конвенция е точка шест. Бойко Борисов: Който е съгласен, тъй като я дискутирахме, и който е против, моля да вдигне ръка. Които са против да вдигнат ръка. Красимир Каракачанов, Емил Караниколов, Красимир Вълчев, Нено Димов, Кирил Ананиев, Ивайло Московски, Владислав Горанов и Валери Симеонов – осем. Да вдигнат ръка тези, които са „за“, гласуват само министрите – 11. Приемаме точка 6 с направените забележки от Симеонов и Каракачанов за изчистване на интерпретиращите възможности и най-вече по чуждиците. Приемаме точка 6.", "date": "2018.01.05", "title": "Вижте как министрите обсъждаха Истанбулската конвенция (Стенограма)"}
{"url": "https://www.24chasa.bg/novini/article/6647259", "text": "Няма абсолютно никакви съмнения, че Росен Ангелов е действал. Той не е имал съучастници. Мотивът е личен, свързан с интимни отношения и връзка с пострадалата - Кети. Лицето има особености на характера, които го дразнят - когато е изоставен от жена. Това каза главният секретар на МВР Младен Маринов на брифинг по повод шесторното убийство в Нови Искър. \"Тя лично му е споделяла че има проблеми в семейството й и има напрежение. Майката на убитата Кети е била наясно с тази връзка.\" Кети е била първата жертва. Съвкупността на експертизите показват това. След убийството тя е престояла известно време. След това е била преместена на мястото, на което е открита\", добави той. \"Когато Кети беше намерена беше с напоени от вода дрехи, няма как да се каже с колко куршума е простреляна\", каза Русинова. \"Всяко лице има дупка и следи от куршум и в главата. Това е контролен изстрел. Това кой с колко куршума е застрелян, се вижда едва при аутопсията\", каза Сарафов. \"Оръжието все още не е окрито. Ангелов няма как да има законно оръжие. Едно е оръжието. Всички гилзи от местопрестъплението са едни и същи. Имаме заключение на изготвена експертиза. Името на извършителя ни беше известно още след първите 24 часа. Интересите на самото разследване налагат името му да не бъде съобщавано веднага, щом убийството бъде разкрито.\" Във връзка с откритото тефтерче Младен Маринов каза, че е назначена експертиза, която да докаже чии е почерка. Към момента се знае, че името на Неделчо е в тефтерчето, но не можем да кажем дали е на Кети. \"Последните години Ангелов е живял в този район, където го издирваме в момента. Родом е от Добричко. Не поддържа контакт с близки и роднини.\" \"Поискал съм да бъдат забранени ловните излети в района, в който се провежда операцията. Ние можем да говорим само неща които са проверени и доказани\", категоричен бе Младен Маринов. \"Това, че сме го изпуснали за малко категорично не е вярно. Извършителят е имал повече от 24 часа преднина. От нощта на 31 срещу първи януари до втори следобед.\"", "date": "2018.01.05", "title": "МВР: Кети е първата жертва на убийството в Нови Искър, Росен е действал сам"}
{"url": "https://www.24chasa.bg/novini/article/6647293", "text": "Шефът на СДВР старши комисар Ивайло Иванов обяви на брифинг на МВР, прокуратурата и следствието, че е разпространена нова снимка на Росен Ангелов, за който стана ясно, че е убил шестима души и куче в къща в Нови Искър.  \"Данни сочат, че Ангелов има един наличен пистолет, с който е извършено убийството. Това е незаконно оръжие най-вероятно, 22-и калибър. Психопрофилът му сочи, че той е хитър, прикрит със завишено самочувствие, претенциозен, интригант, високо ниво на интелигентност и се опитва да прави добро впечатление. \"Една от информациите, които имаме, е че е взимал дребни суми от приятели\", каза още Иванов.", "date": "2018.01.05", "title": "МВР пусна актуална снимка на издирвания Росен Ангелов"}
{"url": "https://www.24chasa.bg/novini/article/6647289", "text": "България е скритото бижу на Европа. Това е посланието от един от трите видеоклипа, които ще рекламират страната ни по време на председателството ни на съвета на ЕС. Той разказва за страната ни през очите на двама герои, в чиито роли влизат актьорите Лорина Камбурова и Бойко Кръстанов. Двамата младежи се влюбват във влака и започват заедно да пътешестват из страната. Видеоклипът разказва за история, традиции, култура, икономика, дигитални възможности“, заяви министърът на българското председателство Лиляна Павлова на представянето на двата клипа в Зала 3 на НДК. Клипът е заснет за десет дни и продуциран от Димитър Гочев, режисьор е Божидар Велинов, а сценаристи са Мирон Крумов и Мариана Събева. Клиповете за председателството ще бъдат общо 3, като заедно с музиката те са стрували 202 хил. лв. Вторият клип описва приоритетите на Българското председателство - перспективата на Западните Балкани, сигурността и стабилността, цифровата икономика и младите хора. В това видео е допусната техническа грешка, защото разказва, че България е членка на ЕС от 10 години. „Третият клип ще покаже известните българи, българските постижения, какво сме дали на света. Надявам се в следващите седмици да го представим“, каза още Лиляна Павлова. Музиката на Председателството е специално композирана от Краси Тодоров. Павлова се надява на 11 януари, когато е официалното откриване, да няма протест срещу решението на правителството за промяна в устройствения план за Националния парк \"Пирин\". \"Всеки има право да протестира, стига да го прави по законен начин без да се търси провокация, целяща да опетни България и при условие, че демонстрациите не са целенасочено избрани като дата\", каза още Павлова.", "date": "2018.01.05", "title": "България е \"скритото бижу\" на Европа в клипа за председателството (Видео)"}
{"url": "https://www.24chasa.bg/novini/article/6646216", "text": "Неочакван новинар покрай зловещото престъпление в Нови Искър се появи в публичното пространство - Йордан Георгиев, съсед на избитото семейство на ул. “Лозянски дол”. На 3 януари, няколко часа след като стана ясно за кръвопролитието, той се появи на живо в почти всички сутрешни телевизионни блокове и каза в прав текст, че обявената по-рано за издирване Кети и колата на фамилията БМВ Х5 са намерени на няколко километра от къщата - в гората. “Снощи след 10 ч казаха, че първо са открили колата, но Кети я нямало. После я намерили в гората, също простреляна в главата”, категоричен бе бай Данчо. Неговият разказ продължи с подробности как е застреляна баба Еленка Бурджиева - майка на Кети. “А за Неделчо - 10 изстрела. На много места... по главата, по тялото и по бедрата. в гърдите точно и после в главата много”, описа той. Думите на бай Данчо потвърдиха главният секретар на МВР Младен Маринов и зам. главният прокурор Борислав Сарафов на официален брифинг в 10 ч след живото му включване по телевизията. Бил е поемно лице по време на разследването. Наказателнопроцесуалният кодекс казва, че оглед, претърсване, изземване и разпознаване се правят в присъствието на поемно лице. С други думи, поемните лица имат роля на граждански контрол над полицията. Подобни фигури в разследването има само в посттоталитарните държави. Йордан Георгиев, съсед на окървавената къща, разказа пред медиите подробности за труповете, които разбрал в ролята си на поемно лице. По закон поемното лице трябва да присъства от началото до края на огледа заедно с дознателя или следователя. Накрая се подписва на протокол, с който удостоверява дали написаното отговаря на истината. Ако написаното в протокола не е вярно - поемното лице може да иска поправки или да подпише протокола с особено мнение. Много често обаче полицаите чиито свидетелски показания по-късно да могат да се ползват безпроблемно в съда. Условието е, че за поемни лица могат да бъдат поканени хора, които не са заинтересовани от изхода на делото. Т.е. обвиняеми или пострадали от престъплението не могат да участват като поемни лица. Макар че прокурори обясняват, че в практиката са имали и подобни куриозни случаи. Не е препоръчително в ролята на поемни лица да бъдат колеги на полицаи. Например сътрудници, секретарки и други подобни. Възможно е по време на делото защитата да посочи, че те не са безпристрастни. Понякога разследващите вземат за поемни лица а от това зависи успешният край на делото. Неведнъж се е случвало поемни лица да разобличават полицаи в съдебната зала, казвайки например, че докато течало претърсване в обран дом, те чакали отвън и след това подписали протокола. Така това следствено действие не се зачита от магистратите. Може би грешка на разследващите при случая в Нови Искър е, че са коментирали помежду си и другите поемни лица. Те са я чули и разказали и за това не се носи наказателна отговорност. Един от мотивите съдът веднъж да оправдае тройния убиец от столичния кв. “Гео Милев” Димитър Кънчев бе, че двете поемни лица, които присъствали на намирането на ръкавици и вещи, свързани с кръвопролитието, в съда казаха, че нищо не помнят. Оказа се, че те били измъкнати от близка кръчма за следствен експеримент. През 2013 г. Кънчев все пак бе осъден на 18 г. затвор за убийството през 1997 г. на баща си, мащехата и братчето си.", "date": "2018.01.05", "title": "Поемните лица? Без тях няма разследване и съд. Понякога провалят дела"}
{"url": "https://www.24chasa.bg/novini/article/6647697", "text": "Гръцката полиция намери ръчна граната в двора на хотел в Ореокастро, населено място, разположено в близост до втория по големина град в страната – Солун, пише македонското електронно издание „Локално“. По данни на местни медии до намесата на правоохранителните органи се е стигнало след телефонен сигнал за „съмнителен предмет“ в двора на хотела. След откриването на граната е изпратен екип сапьори, които са извършили контролирана експлозия, информира \"Фокус\". Към настоящия момент полицията не разполага с информация за това как граната е попаднала в двора на хотела. Други подробности не се привеждат.", "date": "2018.01.05", "title": "Откриха ръчна граната в двора на хотел край Солун"}
{"url": "https://www.24chasa.bg/novini/article/6647831", "text": "Външният министър на Германия Зигмар Габриел причисли Русия към страните, които „презират“ Европейския съюз, съобщава РИА Новости, като се позовава на изказване, направено от първия дипломат на Берлин пред изданието Der Spiegel. „В Москва, Пекин и Вашингтон има една обща страна – те не ценят Европейския съюз. Те презират Европейския съюз“, заяви Габриел цитиран от руската агенция и \"Фокус\".", "date": "2018.01.05", "title": "Зигмар Габриел причисли Русия към страните, които \"презират\" ЕС"}
{"url": "https://www.24chasa.bg/novini/article/6646036", "text": "  Христо Ботев е най-фалшифицираният в българската история. Грамада от мистификации, манипулации и откровени лъжи лежи върху поета. От родното до лобното му място и след това. В представата на българина е натрапен един изкривен образ, който е далеч от истинския. Калофер и Карлово спорят за люлката на Христо Ботев. В полемиката авторитетно се включва и врачанското село Осен. Местните патриоти се позовават на очерка “Примери от турско правосъдие”. В този енигматичен текст авторът споменава, че е роден тъкмо в Осен. Всяка година монументът събира родолюбци от цялата страна. Националният химн, “Ура!” и “Да живей!” огласят околните баири. Кметът държи реч. Съмишлениците си стискат ръцете, кълнат се във вярност и ругаят неверниците. “Примери от турско правосъдие” излиза през 1871 г. без подпис в няколко броя на в. “Дума на българските емигранти”. Отбелязано е, че очеркът ще продължи, но остава недопечатан, защото изданието спира. През 1867 г. Христо Ботев напуска Калофер и никога не се връща. Текстът е фикция, изградена от лични спомени, сведения на емигранти и информация от възрожденската периодика. “Понеже близките му живеели в Калофер и имало вероятност да пострадат, затова той представя фактите от името на трети човек, родом от с. Осен, който е прекарал известно време в Калофер”, обяснява проф. Александър Бурмов. Става дума за художествен похват, широко използван в литературата. Ако следваме първосигналното възприятие на осенчани, можем да твърдим, че Ботев е присъствал и на обесването на Васил Левски: “Там близо край град София стърчи, аз видях, черно бесило…” и има изконното право да бъде негов съавтор. Железар в търновското село Мекиш, през 1905 г. той издава “Нова песнопойка с разни избрани въстанически песни и любовни”. В баладата “Хаджи Димитър” Васил вгражда свой рефрен: “Чест и слава, чест и слава за нашите юнаци… Че спечелиха лаврови венци…”. “Се пее на войнишки поход”, инструктира Ботев-втори и уточнява: “На всеки комплект два реда се препява”. Васил не е подозирал, че обладава такъв гений! Като се съвзема от потреса, кани почитателите да му гостуват: Проблемът “свое и чуждо” е сред най-дискутираните в творческото наследство на Христо Ботев. Голяма част от публикациите са анонимни, други са подписани с неразчетени псевдоними. В поредицата “Знаеш ли ти кои сме?” само догадки могат да посочат През 1924 г. Михаил Димитров обнародва сборника “Неизвестни произведения”. В него се опитва да извади на светло замаскираното слово на Ботев. Прави безспорни открития, но на много места се подхлъзва. Приписва на гения стихоплетства като “Богатите”, чийто автор е Стефан Стамболов. Христо Ботев е трябвало доста да се насили, за да роди такава мерена реч: Иван Клинчаров е разгневен! Той тиражира контракнигата “Мистификацията с произведенията на Хр. Ботйов”, в която заявява: “Ако със своето непростимо недоразумение, наречено “неизвестни произведения”, не се компрометирваше самата идея за изучаването на Ботйов и откриването на действително неизвестни още негови произведения, тия редове щяха да бъдат ненаписани. Но случаят не е такъв: дързостта на г. Димитров е толкова голяма, щото и тленният прах на поета се бунтува против неговата мистификация…” но група спиритисти решават проблема. През 1907 г. трима мъже и една жена се събират в тогавашното софийско село Княжево и викат духа на Христо Ботев. Когато сянката се появява, посветените я молят да допише творбата. Чрез ръката на медиум поетът почва да диктува. Буква след буква, дума подир дума, черно на бяло излизат 336 стиха. Два пъти повече от възрожденския оригинал! Спиритическият литературен кръжок праща текста в столични издания. Ръкописът е придружен от паметен документ кога и как точно са извършени сеансите: “Недавна ние, които се интересуваме от тайните явления, известни под името на “Спиритизъм”, се събрахме една вечер в с. Княжево и между другото повикахме духа на безсмъртния поет и патриот Христо Ботев, ако е възможно, да напише недовършената своя песен “Хайдути”. За наше щастие духът на тоя наш великан ни изненада с появяването си и чрез ръката на един от нас (Д. Т-ов) написа следующото продължение на своята песен “Хайдути”. Целият тоя труд се свърши на два пъти - два сеанса: единият на 16/II н. г., в събота, от 9-11 часа вечерта, а другият на следующия ден - неделя, от 2-3 часа след обед.” Княжевската група има исторически принос в литературознанието. Към критическия и социалистическия реализъм тя прибавя метода на спиритическия! е “Символ-верую на българската комуна”. Неин автор е Велико Попов, комуто Ботев дарява портрета си с автограф: “В памят на комунистическите ни подвиги брату Вел. Попову.” През ноември 1921 г. Велико изпраща писмо до ЦК на БКП. Съобщава, че навремето е дал ценни документи на Захари Стоянов. Първият биограф на Христо Ботев нарочно не ги използвал, а някои изопачил. Той обаче имал преписи. След дълго ровене Велико намерил този на “Символ-верую”. Надявал се да открие и копие на телеграмата до Парижката комуна. “Ето защо - завършва Попов, - водим от тоя род мисли, рекох да пиша, да знаят и в София за тия неща, добре ще да е.” За първи път веруюто е публикувано през 1934 г. в книгата на Георги Бакалов “Христо Ботев”. За втори път пак от Бакалов през 1940 г. в киевското издание “Христо Ботев. Избрани произведения”. След народната победа интернационалистът Василе Христу прави още две публикации на документа. На 8 декември 1944 г. във в. “Литературен фронт” и на 8 септември 1945 г. във в. “Народ”. Същата година Михаил Димитров го вгражда като преамбюл в съчиненията на поета. “Възможно е Ботев да е написал “Символ-верую на българската комуна” (или нещо подобно), възможно е също и телеграма до Парижката комуна да е имало (поне като чернова). Но засега липсват доказателства, че през 80-те години на миналия век В. Попов е притежавал оригиналите на тези два документа и че ги е предоставил на З. Стоянов. По-вероятно е друго - че в началото на 20-те години във връзка с честването на 50-годишнината на Парижката комуна, в условията на тогавашния подем на комунистическото движение, той си е спомнил за тях и ги е възпроизвел по памет, като за по-голяма убедителност е заявил, че е направил това въз основа на запазени в архива му преписи.” Този фалшификат е част от епичната битка “Чий е Ботев?”. В първите години след Освобождението поетът е отричан. През 1888 г. излиза биографията на Захари Стоянов. Просветният министър Георги Живков настръхва. Среща автора и се нахвърля върху него: “Каква книга си написал за Христо Ботев? Не го ли знаем какъв вагабонтин беше той?” Скоро обаче силните на деня проумяват, че не могат без Ботев. Всяка партия дърпа за пешовете смаяния поет. Иска да го пришие към себе си и докаже, че има титаничен предшественик. “Наш е!”, скандират отляво. \"Кощунствате, наш е!”, надвикват ги отдясно. но побратимите фашисти също не се дават. На 6 юни 1929 г. в. “Български фашист” излиза с уводната статия “Чий е Ботйов”. Изстреляни са феноменалните редове: “Ботйов беше предтеча на българския фашизъм, защото той пръв възвести и умря за неговите принципи: международна солидарност и общочовешко благоденствие чрез национална свобода и национален възход; национална свобода и национален възход чрез дълг, меч, себежертване за националното благо, труд, социална правда и народно добруване.” На свой ред анархистите развяват черното знаме на безвластието и скандират: “Христо Ботев е първият голям и велик с идеите и с революционното си дело български анархист.” Битката за Ботев е спечелена след народната победа. Тогава комунистите ликвидират фашистите, анархистите и останалата опозиция. През 1948 г. от академичната трибуна Тодор Павлов обявява поета за ортодоксален марксист! Пенчо Пенев публикува “Стояна от “Пристанала” на Ботев като прототип на нашата партизанка”. Стефан Каракостов обнародва “Ботев в бой против империализма”. Милка Хубенова изненада читателите с “Класовата борба в Калофер по времето на Ботев, отразена в народните песни”. Изгря демокрацията и репресираните си поискаха Ботев обратно. За да го откъснат от червената идея, се хванаха за религията. В “Моята молитва” поетът не отрича съществуването на Бога, само го приближава към себе си: Расоносците обаче не могат да му простят това сквернословие. През 1880 г. по инициатива на поборника Иван Андонов излиза второто издание на “Песни и стихотворения”. Захари Стоянов хроникира в дневника си: “Аутодафе. Когато Андонов напечатал стихотворенията на Ботев, викнали го в Митрополията (Гервасий, Панарет и др.). “Скоро да събереш тия книжа и да ни ги предадеш да ги изгорим”, казали светците.” Изкараха революционера набожен като синодален старец. “Известен е и един такъв показателен факт, че Ботев носи името на самия Христос, тъй като се ражда срещу Рождество Христово”, припомни богословът Тони Радков. Далеч по-сериозен аргумент извади Димитър Делийски. Той обяви поета за житиеписец. Опоска една стара публикация, разтълкува я с оглед повелята на деня и гръмна сензацията: “Житието на св. мъченица Рада Пловдивска неизвестно Ботево съчинение”. Днес знаем, че Христо Ботев не е роден в село Осен. Не е дописал от отвъдното “Хайдути”. “Символ-верую” и житието на Рада Пловдивска не са негови. Не е ортодоксален комунист, анархист или фашист. Един въпрос обаче продължава да виси със страшна сила: “Чужд или свой е застрелял поета?”. През социализма беше проведена санитарна операция. Историческите извори бяха изчистени от неудобната фактология. Четникът Никола Кючуков свидетелства за конфликт между Христо Ботев и военния командир Никола Войновски. Зачеркнаха този пасаж в спомените му. Йордан Йорданов-Инджето говори за психически срив у войводата. Махнаха и него. “При изправянето в цял ръст, реалност и символ едновременно, внезапно настъпва краят”, пише Борис Делчев и цитира Гьотевия Егмонт: “За да спасите най-скъпото, което имате, паднете с радост, следвайки примера, който ви давам.” Понякога проблемът все пак щръкваше в общественото пространство. На 1 юни 1973 г. “Работническо дело” призна, че в редакцията са получени писма. “Читателите на вестника се интересуват от това, с какви данни разполага нашата историческа наука за последните часове на войводата. По този повод поместваме настоящата статия.” С нея партийният орган прогони злите духове от главите на читателите.", "date": "2018.01.05", "title": "Фалшификаторите на Ботев"}
{"url": "https://www.24chasa.bg/novini/article/6647887", "text": "Заместник-министърът на външните работи на Русия Сергей Рябков разкритикува САЩ, че се месят във вътрешните дела на Иран, само часове преди Съветът за сигурност на ООН да проведе среща относно ситуацията около протестите в страната, съобщава AFP. “САЩ продължават да се месят едновременно открито и тайно във вътрешните дела на други страни.“ Според Рябков, Вашингтон прави това „безсрамно“, предаде \"Фокус\".  „Така ние гледаме на американската инициатива за среща на Съвета за сигурност, засягаща ситуацията, която е изцяло вътрешна работа на Иран“, добави още Рябков. По-късно в петък Съветът за сигурност на ООН ще проведе среща, свикана по инициатива на Вашингтон, която трябва да обсъди протестите в Иран, при които загинаха най-малко 21 души.", "date": "2018.01.05", "title": "Сергей Рябков: САЩ се месят във вътрешните дела на Иран"}
{"url": "https://www.24chasa.bg/novini/article/6647956", "text": "Намереният в река Искър труп не е на издирвания за шесторното убийство в Нови Искър Росен Ангелов, а на мъж от Нови Искър, изчезнал в началото на декември. Това са съобщили от МВР за БНР. Открит е от полицейски служители. Труп на мъж бе открит преди 16 часа днес при издирването на Ангелов в река Искър. Според ДНК експертизата Ангелов е единственият и категоричен извършител на шесторното убийство в Нови Искър.                                                                                                                                                                                                                                                                                                                       ", "date": "2018.01.05", "title": "МВР: Намереният в река Искър труп не е на Росен Ангелов"}
{"url": "https://www.24chasa.bg/novini/article/6647939", "text": "Активистки от движението Фемен организираха днес протестна акция в Париж на фона на посещението на турския президент Реджеп Тайип Ердоган, предаде ТАСС, като се позовава на информация на телевизия Бе Еф Ем. Млади жени с униформи на сервитьорки и разсъблечени до кръста се появиха пред Елисейския дворец няколко минути преди пристигането на Ердоган. Активистките са били отстранени от района от полицейски служители, предаде БТА. Активистки са държели в ръцете си табела с надпис: \"В менюто е включено: задушени журналисти, нарязани човешки права, пюре от свобода на изразяването\". Елисейският дворец съобщи, че френският президент Еманюел Макрон планира да обсъди с турския си колега темата, свързана с човешките права.", "date": "2018.01.05", "title": "Феминистки организираха протест в Париж по време на посещението на Ердоган"}
{"url": "https://www.24chasa.bg/novini/article/6647979", "text": "Британският министър на отбраната Гавин Уилямсън предупреди, че опасността от групировката \"Ислямска държава\" \"далеч не е отминала\" въпреки разгрома й в Ирак, предаде Асошиейтед прес. Уилямсън посочи, че сега битката \"навлиза в нова фаза\" и изрази ангажимент от името на правителството си да се продължи съвместната работа с предвожданата от САЩ международна коалиция с цел преследване на остатъка от бойците на \"Ислямска държава\" в Сирия и на други места, предаде БТА. Министърът, който направи тези изявления на пресконференция в Багдад вчера, подписа декларация за намерение за британски инвестиции в размер на 10 милиона лири в иракските служби за борба с тероризма. \"Британското правителство е решено да спечели войната в интернет, като попречи на набирането на още фанатични бойци чрез разпространяваната пропаганда (на \"Ислямска държава\")\", заяви още той. Миналия месец Ирак обяви победа над \"Ислямска държава\" след повече от три години на ожесточени боеве с екстремистката групировка в западните и северните райони на страната.", "date": "2018.01.05", "title": "Великобритания: Войната срещу \"Ислямска държава\" навлиза в \"нова фаза\""}
