{"url": "https://www.24chasa.bg/novini/article/7976382", "text": "Британският премиер Борис Джонсън успя да изненада всички. Консервативната му партия спечели мнозинство на парламентарните избори в четвъртък, за което и най-големите му симпатизанти не са мечтали. Джонсън ще може да разчита на 365 от общо 650 места в долната камара на британския парламент, което му дава свобода да реализира плана си да изведе Великобритания от ЕС още в края на януари. На практика Джонсън постигна успех, който последно е имала легендарната британска премиерка Маргарет Тачър, но в късните си управленски години, когато ръководената от нея Консервативна партия печели за трети път властта през 1987 г. Вторият голям победител на извънредните избори във Великобритания е Шотландската национална партия. Тя увеличава резултата си с 13 места и ще има 48 депутати. Лидерката ѝ Никола Стърджън коментира, че Джонсън е получил мандат да изведе Англия от ЕС, но трябва да приеме, че тя е получила подкрепа, която ѝ дава право да се бори за нов Опозиционната Лейбъристка партия пък претърпя най-тежкото си поражение от 1935 г. Тя ще има само 203 депутатски места, като в някои работнически избирателни райони за първи път няма свой представител в парламента. Лидерът ѝ Джеръми Корбин обеща да се оттегли. Проевропейската Либералдемократическа партия също е с по-лош резултат от изборите през 2017 г. и ще има само 11 депутати. Дори лидерката ѝ Джо Суинсън не успя да запази своето място в парламента. Борис Джонсън обяви, че с победата е получил и да я поведе към прогрес. Все още обаче не е ясно как точно това ще се случи. Джонсън има постигнато споразумение с ЕС за раздялата с Великобритания, до което се стигна на базата на редица компромиси заради трудностите да бъде прието от депутатите в Лондон. Проблемът да го прокара през долната камара сега отпада, но това не означава, че процесът приключва. Ще има преходен период до края на следващата година, през който ще се договарят бъдещите отношения между Обединеното кралство и Евросъюза. Според някои наблюдатели точно този период ще бъде решаващ, за да се разбере дали Джонсън е за запазване на по-тесни връзки, или по-скоро мисли като привържениците на твърд Брекзит в редиците на консерваторите. До момента той избягваше да даде ясен отговор по въпроса, тъй като откакто пое премиерския пост от Тереза Мей през юли, се бе концентрирал върху това да предизвика предсрочни избори и да ги спечели убедително, за да реализира Брекзит. Сега, когато това вече е факт, се очаква той да обяви и какви ще бъдат по-нататъшните отношения с ЕС, което ще определи икономическата съдба на страната в краткосрочен план. Различни анализи показват, че ако някои от търговските облекчения се запазят, загубата за Великобритания ще е между 1,1 и 2,6% от брутния ѝ вътрешен продукт. Ако обаче се върви към напълно нови регламенти според правилата на Световната търговска организация, тогава процентът може да достигне до 4,5. Единственото сигурно е, че която предвижда и европейските граждани да влизат във Великобритания с визи от 2021 г. За туризъм ще им трябва електронно разрешително, за което ще се кандидатства онлайн. За трудови и студентски визи пък ще им трябва да представят договор и да доказват, че притежават определена сума за издръжка. Още вчера Джонсън посети британската кралица, за да получи нов мандат за съставяне на правителство. Очаква се новият парламент да се събере във вторник и да започне да обсъжда необходимото законодателство за Брекзит, тъй като процесът по приемането му бе стопиран преди месец заради предсрочните избори. Пазарите реагираха положително на изборните резултати. и спрямо еврото постигна нива, които за последно е имал преди повече от три години, когато започнаха неяснотите около излизането на Великобритания от ЕС. Европейските лидери също приветстваха убедителната победа на британските консерватори, тъй като тя означава, че ще има Брекзит. Още рано вчера премиерът Бойко Борисов написа във фейсбук, че е честитил на Джонсън и е изразил увереност да продължат да работят заедно и да поддържат добро сътрудничество между двете страни. Актьорът Хю Грант, който се превърна в рекламно лице на тактическото гласуване срещу консерваторите, за да се спре Брекзит, приема тежко изборните резултати. Фоторепортери на “Дейли мейл” успяха да го заснемат в скъп лондонски ресторант, докато вечеря със съпругата си. На кадрите се вижда как актьорът гледа в телефона си. Намиращ се в близост до него очевидец разказал пред вестника, че Хю Грант проверявал непрекъснато за новини от изборния ден и при обявяване на първите резултати станал мрачен и си тръгнал. Чернокожият рапър Стормзи, запален привърженик на лейбъристите, сподели туит от журналист, който казва, че “изборният резултат е мрачен ден за малцинствата във Великобритания”. Известната поппевица Лили Алън отказа да приеме за истина, че консерваторите печелят с толкова много. На другия полюс бяха емоциите в редиците на победителите, даже се заговори за сватба. Повод даде младата приятелка на премиера Кари Симъндс, която официално влезе заедно с него на Даунинг стрйт 10 и публично го прегърна.   До момента бившата пиарка на Консервативната партия избягваше светлината на прожекторите, макар да живееше при Джонсън в премиерската резиденция. Според наблюдатели обаче новото ѝ поведение издава, че тя ще се опита да играе по-голяма обществена роля, след като гаджето ѝ получи 5-годишен сигурен управленски мандат. Дори се твърди, че двамата ще се оженят, след като Джонсън приключи с развода с предишната си жена. По тази причина британските таблоиди започнаха да наричат Кари първа лейди, а осиновеното от нея куче, с което Джонсън се появи в изборния ден, да се смята за талисман на победата.", "date": "2019.12.13", "title": "Борис Джонсън става най-мощният консервативен премиер след Маргарет Тачър"}
{"url": "https://www.24chasa.bg/novini/article/7976353", "text": "Турция е включила живеещия в изгнание палестински политик Мохамед Дахлан в своя \"червен спсък\" на най-издирвани лица, заподозрени за тероризъм, като предоставя награда до 10 милиона лири /1,75 милиона долара/ за информация, която може да доведе до неговото залавяне, предаде Ройтерс, като се позовава на съобщение на турското министерство на вътрешните работи. В съобщението по посочва, че са издадени заповеди за арест за Дахлан по обвинения, че е играл роля в опита за преварт в Турция през 2016 г, полагал е усилия да промени със сила конституционния ред, както и по различни обвинения, свързани с шпионаж. Дахлан също е отявлен критик на президента Реджеп Тайип Ердоган, съобщава БТА. Анкара обвинява живеещия в САЩ ислямски проповедник Фетхуллах Гюлен и неговото движение, наричано в Турция ФЕТО - \"Фетхуллахистка терористична организация\", за организирането на опита за преврат през юли 2016 г. Дахлан живее в ОАЕ, след като бе изгонен от палестинските територии през 2011 г. след конфликт с палестинския президент Махмуд Абас. По-рано Дахлан бе член на централния комитет на партия Фатах на Абас и бе ожесточен противник на ислямистката групировка Хамас, която управлява ивицата Газа и е създала близки връзки с Турция.", "date": "2019.12.13", "title": "Палестински политик е в списъка на Турция за най-издирвани лица, заподозрени за тероризъм"}
{"url": "https://www.24chasa.bg/novini/article/7976522", "text": "България и Румъния са готови да пропуснат до Молдова необходимите количества руски газ при прекратяване на транзита през Украйна. Това съобщи днес молдовският президент Игор Додон, цитиран от ТАСС, предаде БТА. По думите му това споразумение е било постигнато в Брюксел на среща на газоразпределителните дружества на страните, които се готвят за доставки по трансбалканския коридор. Беше постигнато споразумение за увеличаване на реверсивните доставки на необходимите за Република Молдова количества газ, които да покрият всички нужди на потребителите. Става дума за около 15 млн. куб метра дневно, написа Додон на страницата си във Фейсбук. Съгласно публикацията за да изпълнят това споразумение, операторите от България, Румъния и Молдова трябва да изменят договорите за междусистемните връзки. \"Веднага след подписването на тези споразумения, Молдова ще бъде готова да получава газ в реверсивен режим, отбеляза президентът. По-рано компания Молдовагаз съобщи, че има готовност за реверсивни доставки на територията си от техническа гледна точка. Операторът увери, че работата по участъците в другите страни е \"в последен стадий на изпълнение\". Планира се алтернативният маршрут да бъде открит от 1 януари 2020 година.", "date": "2019.12.13", "title": "При криза с транзита: България готова да пропусне до Молдова руска газ"}
{"url": "https://www.24chasa.bg/novini/article/7976543", "text": "Германският канцлер Ангела Меркел предупреди в петък, че Великобритания ще бъде икономически \"конкурент на прага ни\", след като напусне Европейския съюз, цитира думите й AFP. Меркел заяви това, след като британският премиер Борис Джонсън спечели голяма победа на изборите, обещавайки незабавно да извърши Брекзит. ЕС се притеснява от напрегнатия график за постигане на търговска сделка и високопоставени европейски представители подчертаха, че ще настояват Великобритания да спазва европейските норми, за да се изготви споразумението. \"Пред прага ни ще има конкурент ... това също може да ни насърчи да бъдем по-бързи в решенията си\", каза германският лидер, цитирана от  Някои привърженици на Брекзит искат Джонсън да направи Великобритания „Сингапур на Темза“ с ниски данъци и малко регулации, след като напусне блока, което води до опасения в Брюксел от снижаване на изискванията по отношение на трудовите, екологичните и други стандарти.", "date": "2019.12.13", "title": "Ангела Меркел: Великобритания ще бъде конкурент на прага ни"}
{"url": "https://www.24chasa.bg/novini/article/7976580", "text": "Лидерът на британската Лейбъристка партия Джереми Корбин съобщи, че тя ще има нов лидер в началото на следващата година, предаде Асошиейтед прес, цитирана от БТА. Запитан кога ще се оттегли след съкрушителната загуба на лейбъристите на вчерашните парламентарни избори, Корбин каза, че решение за това трябва да вземе националният изпълнителен комитет на партията и добави, че решение ще има скоро. Веднага след като снощи стана известен резултатът от изборите, 70-годишният Корбин каза, че няма да бъде начело на партията при следващите избори, но отхвърли призивите незабавно да се оттегли. В редиците на партията вече започнаха обвинения за провалената й кампания. Бившият лейбъристки вътрешен министър Алан Джонсън каза, че Корбин е бил същинско бедствие и че всички са знаели, че той е да бъде лидер.", "date": "2019.12.13", "title": "Корбин: Лейбъристката партия ще има нов лидер в началото на 2020 г."}
{"url": "https://www.24chasa.bg/novini/article/7976579", "text": "Екологичната активистка Грета Тунберг призова младите хора в Италия в петък да се възползват от следващото десетилетие за борба с изменението на климата и обвини световните лидери, че действат „сякаш няма утре“, цитира думите й AFP. Тийнейджърката от Швеция, която тази седмица бе обявена за „Човек на годината“ от списание Time, призова младите активисти на митинга „Петък за бъдеще“ в северния италиански град Торино да превърнат 2020 г. в „година на действие“ , \"След по-малко от три седмици ще преминем в ново десетилетие и ... не мога да опиша с думи колко важно ще бъде това десетилетие\", каза Тунберг, облечена в жълт дъждобра, цитирана от  \"Това е десетилетие, което ще определи бъдещето ни.\" Тунберг обвини световните лидери, които понастоящем присъстват на конференцията на ООН за изменение на климата в Мадрид, заявявайки, че \"все още се опитват да избягат от своите отговорности\". \"Не е честно възрастните да прехвърлят отговорността за разрешаването на тази криза на младите хора, които не са я започнали тази криза. Не е честно, че трябва да правим всичко това\", каза тя. \"Възрастните се държат така, сякаш няма утре\", каза Тунберг, като предупреди, че младежта \"вече не може да приема това утре за даденост\".", "date": "2019.12.13", "title": "Грета Тунберг: Нека 2020 г. да бъде година на действията срещу климатичните промени"}
{"url": "https://www.24chasa.bg/novini/article/7976611", "text": "Всички партии в турския парламент днес осъдиха резолюцията на американския Сенат за арменския геноцид, съобщи турската телевизия СиЕнЕн-Тюрк. Американският Сенат вчера единодушно прие резолюцията, признаваща арменския геноцид. Решението на Сената на САЩ днес бе осъдено от всички партии, представени в турския Меджлис - от управляващата Партия на справедливостта и развитието (ПСР), от основната Народнорепубликанска партия (НРП), от Партията на националистическото действие, от \"Добра партия\" и от прокюрдската Демократична партия на народите (ДПН), информира БТА. Партиите осъдиха и отхвърлиха със съвместна декларация резолюцията на американския Сенат.", "date": "2019.12.13", "title": "Турският парламент осъди американската резолюция за арменския геноцид"}
{"url": "https://www.24chasa.bg/novini/article/7976326", "text": "Премиерът ни цитира германската канцлерка Ангела Меркел и президента на Франция Еманюел Макрон, според които все още няма място за радостен оптимизъм. Има няколко стъпки в много правилна посока. За пръв път чух толкова оптимистични неща да се кажат. Те не са довършени и затова останаха санкциите, уточни премиерът. Колеги изнесоха фактите, че около 35 милиарда (долара) са американските инвестиции в Русия по времето на санкциите, добави той. Борисов уточни, че въпреки предстоящото прекратяване на вноските на Великобритания в бюджета на ЕС От кохезионната политика около 80 милиона (евро) са ни по-малко, но така или иначе през бюджета компенсираме много инфраструктурни проекти в момента, това не е най-важно. Имаме - Северозапада, Родопите, добави Борисов. Може да се очаква и съвместно оспорване пред Съда на ЕС на новите правила за международните пътни превози. Борисов съобщи, че няколко държави от ЕС са подкрепили нашата страна в оспорването на приетите промени. По думите му, от една страна, ЕС се стреми да намали замърсяването на околната среда, а същевременно приема правила, които ще доведат до повече вредни газове с изискването камионите и техните водачи да се връщат често в държавата, където са регистрирани. Дискусията по тази тема нито е приключила, нито ще дадем така да приключи, затова ще заведем дело, каза Борисов. Той отбеляза, че западноевропейските държави, които най-много държат на новите правила, са прехвърлили замърсяващото си производство в Азия.  Премиерът каза, че и идва от Китай, Южна Корея, САЩ, Русия и от много места. В момента тече процедура и не бих искал дори да се изказвам по темата. Факт е, че най-големите фирми в света проявяват голям интерес, поясни той. По повод предложенията на Еврокомисията за отпадане на употребата на полезни изкопаеми до 2050 г. премиерът отбеляза, че когато ЕС е така решен, намеренията ще бъдат изпълнени. Трябва да кажем какво е бъдещето на въглищата. Имаме 30 години и трябва да кажем какво ще се случи след това, заяви Борисов. Според премиера газопроводът “Балкански поток” създава възможности, ако след 15-20-25 години се наложи плавно затваряне на въглищните централи. Той отбеляза, че това ще наложи гарантиране на доставките на газ. Ние ги гарантираме по два начина - първо с интерконектора с Гърция, където може да идва газ от Азербайджан и втечнен газ. САЩ признаха България за основен газоразпределител на Балканите, хъб “Балкан” е включен и в стратегиите на ЕК, уточни Борисов. Така се постигат гаранциите, поискани преди време от руския президент Владимир Путин за развитието на газопреносната мрежа. Според Борисов Зависимите от продажбата на газ са компаниите, които произвеждат газ. Те формират своя бюджет на базата на фактурите, които ни пращат и осребряваме, посочи той. Премиерът се усъмни, че тези фирми ще се откажат от приходи за пет милиарда евро. Обратното е в сила - все повече компании искат да докарат газ, добави той. ", "date": "2019.12.13", "title": "Борисов: За първи път се говориха добри неща за Русия в Брюксел (Обзор)"}
{"url": "https://www.24chasa.bg/novini/article/7976634", "text": "Германският автомобилостроител \"Фолксваген\" (Volkswagen) е спрял производството в съвместното си предприятие в Алжир заради политическата криза, обхванала северноафриканската страна, предаде ДПА. Компанията е спряла и доставките за алжирския си партньор Совак (Sovac), след като алжирските власти започнаха разследване за корупция срещу управляващия му директор Мурад Куилми. \"Фолксваген\" все пак уточни, че няма данни за разследвания, водени срещу негови служители. Автомобилостроителят има завод в Алжир от 2016 година, където миналата година са произведени около 50 000 коли, предава БТА. През последните месеци Алжир е обхванат от масови протетси срещу политическия елит. Напоследък имаше и вълна от масови арести на активисти и водещи представители на бизнеса. Очаква се освен това \"Фолксваген\" да отдели повече време, за да вземе решение за спорния нов завод в Турция. Според източници от компанията окончателна преценка за инвестицията няма да бъде направена поне до средата на първото тримесечие на 2020 година. През октомври концернът заяви, че е решил да отложи решението за построяване на завод близо до турския град Измир заради военната офанзива на Анкара в северна Сирия. България бе сред другите кандидати да приемат завода.", "date": "2019.12.13", "title": "\"Фолксваген\" спира производството си в Алжир заради политическата криза"}
{"url": "https://www.24chasa.bg/novini/article/7976682", "text": "Върховният административен съд със свое решение е потвърдил конфликт на интереси при кмета на Ботевград Иван Гавалюгов, съобщиха от пресцентъра на съда, цитирани от БТА. Решението е окончателно. Гавалюгов е бил съдружник във фирма, като през 2015 г. е прехвърлил своя дял на жената, с която към онзи момент е живеел на семейни начала и с която имат общи деца. На следващия ден след прехвърлянето, и след встъпването си в длъжност като кмет, е издал заповед за прекратяване на четири административни производства по премахване на незаконни строежи - \"въздушна кабелна интернет мрежа\", изградени от въпросното дружество.", "date": "2019.12.13", "title": "ВАС потвърди конфликт на интереси при кмета на Ботевград Иван Гавалюгов"}
{"url": "https://www.24chasa.bg/novini/article/7976697", "text": "Полиция затвори булевард “Никола Вапцаров” в София в посока Телевизионната кула, след като джип удари две деца. Едното от тях почина на път за болницата, за другото няма опасност за живота, съобщиха за \"24 часа\" от МВР. Починалото дете било на видима възраст около 14 години, другото е вече в болница. Към 19.40 часа в района след кръстовището е настъпил пътен инцидент на бул. Никола Вапцаров“ в платното в посока към „Цариградско шосе“, съобщиха от пресцентъра на МВР. По първоначални данни, лека кола е ударила две момичета, на около 14 години, пресичали булеварда в участък, обозначен със светофарна уредба. Пострадалите момичета незабавно са откарани за оказване на медицинска помощ, но на път към болницата едното дете е починало. Докато КАТ изясняваше ситуацията, в насрещното платно се удариха тежко два автомобила, чиито шофьори очевидно са отклонили вниманието в катастрофата. Инцидентът е на метри от сградата на НСО. .", "date": "2019.12.13", "title": "Джип блъсна 2 деца на пешеходна пътека на метри от НСО, едното почина (Снимки)"}
{"url": "https://www.24chasa.bg/novini/article/7976735", "text": "Американският президент Доналд Тръмп нарече процеса за импийчмънт срещу него измама и каза, че не би имал нищо против един дълъг съдебен процес в Сената. Той добави и че иска да види анонимния разобличител, чието оплакване накара демократите в Камарата да започнат разследването, предаде Ройтерс, цитирана от БТА. Тръмп направи това изявление преди преговорите в Белия дом с президента на Парагвай Марио Абдо Бенитес, който е на посещение в САЩ. \"Това е много тъжно нещо за нашата страна, но изглежда е много добро за мене в политически план\", каза президентът, като се мотивира с факта, че рейтингът му се е покачил. Малко по-рано Юридическата комисия на Камарата на представителите одобри двата члена на обвинението за импийчмънт срещу него.", "date": "2019.12.13", "title": "Тръмп: Импийчмънтът е измама"}
{"url": "https://www.24chasa.bg/novini/article/7976439", "text": "От март 2020 г. НАП ще попълва данъчните декларации за доходите. Поправката в закона бе приета миналата година, но влиза в сила през 2020 г., когато се обявяват доходите за 2019 г. Това обясни говорителят на НАП Росен Бъчваров на виртуален семинар в петък. Който обаче е получил доходи, за които данъчните нямат регулярна информация, каквито са доходите от наем или от хонорари, данните трябва да бъдат попълнени от получателите на дохода, обясни Бъчваров. Който ползва отстъпки или данъчни облекчения, също ще попълва данните сам. Друга нова е-услуга, която НАП предлага, е т.нар. проверка на проверката, съобщи още говорителят на приходната агенция. С нея всеки търговец ще може да установи дали е проверен наистина от екип на данъчните, или не е, както и да научи за резултатите от нея. Данъчната кампания догодина започва от 10 януари, припомни Бъчваров. Срокът за ползване на отстъпка при подаване на декларация по електронен път е до 31 март. Условието е лицето да няма неплатени публични задължения. ", "date": "2019.12.13", "title": "НАП попълва  декларациите, но за доходи от наем  казваме сами"}
{"url": "https://www.24chasa.bg/novini/article/7976378", "text": "Четирима лауреати от общо 15 участници ще могат да участват в най-големия световен конкурс за научно-изследователски ученически проекти International Science and Engineering Fair в Анахайм, САЩ през май 2020 г., както и на панаира Expo Science в Люксембург. Националния конкурс \"Панаир на иновациите и науката\", който тази година е посветен на 150-годишния юбилей на БАН, откри в петък заместник-министърът на образованието и науката Карина Ангелиева заедно с председателя на БАН акад. Юлиан Ревалски. Ученици и учени се събраха в Античния културно-комуникативен комплекс Сердика. БАН и МОН организират панаира по програмата \"Образование с наука\", която стартира тази година. Учениците наредиха своите проекти, които са в областта на математиката и природните науки. \"Конкурсът е единственото подобно състезание в България, което освен престиж, дава и достъп. Това е една прекрасна инициатива,, инициирана от млади хора като вас\", каза Карина Ангелиева. Тя обясни, че БАН и министерството искат учениците от цялата страна да научат за конкурса и повече деца да се включат в него. Ангелиева е благодарна за прекрасното партньорство с БАН и Института по математика и информатика. Участие в панаира взеха ученици от различни гимназии, които са подготвяли своите проекти в продължение на месеци. Повечето от тях вярват, че възможността да се изяват на международни конкурси ще ги срещне със специалисти от любимите им научни области, които ще ги обогатят.", "date": "2019.12.13", "title": "Отличници в конкурс за наука ще ни представят в САЩ и Люксембург"}
{"url": "https://www.24chasa.bg/novini/article/7976355", "text": "На видео се вижда как Путин излиза от тоалетната в двореца, а 5-има охранители са обградили мястото, докато още един веднага се намърдал зад руския лидер. След това президентът се върнал в залата за преговори, съпровождан от едър телохранител. “Такова поведение е недопустимо. Това е открита провокация и заплаха по време на такава среща”, заяви бивш шеф на германските служби по повод охранителните мерки. ", "date": "2019.12.13", "title": "Шестима бодигардове с Путин в тоалетната"}
{"url": "https://www.24chasa.bg/novini/article/7976811", "text": "Проф. Николай Драчев е подал оставка като ректор на Националната художествена академия по време на днешното заседание на Академическия съвет, съобщиха от пресцентъра на висшето училище. Проф. Петер Цанев, член на съвета, коментира за  : \"Тази оставка все пак трябва да бъде приета от Общото събрание, насрочени са избори за 15 януари, но в момента разсъждаваме върху различни възможности за излизане от тази кризисна ситуация. Имаше много тежко тричасово обсъждане, което в крайна сметка не изясни много нещата. Остават много повдигнати въпроси. Няма яснота в отговорите и затова мисля, че логично се стигна до тази ситуация\". Проф. Драчев не бе открит за коментар. Предстои избор на нов ректор на 15 януари. Дотогава Академията ще бъде управлявана от заместник-ректора доц. Бойка Доневска. В НХА вече е сформиран кризисен щаб за решаване на проблемите в нея, както и комисия от представители на Академичния съвет, която ще проведе среща с министъра на образованието и науката Красимир Вълчев. Той от своя страна съобщи, че до проблемите със заплатите се е стигнало, защото финансови средства за тях са били използвани за плащане на ремонти. Вълчев вече е назначил проверка в Академията.", "date": "2019.12.13", "title": "Проф. Николай Драчев подаде оставка като ректор на Художествената академия"}
{"url": "https://www.24chasa.bg/novini/article/7976070", "text": "Руският президент Владимир Путин поздрави Борис Джонсън за преназначаването му като британски премиер и изрази желание за конструктивен диалог след категоричната победа на консерваторите на предсрочните парламентарни избори във Великобритания, предаде Франс прес. Убеден съм, че развиването на конструктивен диалог и пълноценното сътрудничество в различни сфери би било в интерес на страните ни и на целия европейски континент, се казва в изявлението на Путин. Путин пожела на премиера успех в много отговорната му работа като ръководител на правителството.", "date": "2019.12.13", "title": "Путин поздрави Джонсън победата и изрази желание за конструктивен диалог"}
{"url": "https://www.24chasa.bg/novini/article/7976048", "text": "\"Скъпа Хубавена, заповядай във “Вечерното шоу на Слави Трифонов” и понеже аз съм публична личност, а и ти публично - ако съществуваш - си изрекла тези небивалици, ела за да разкажеш всичко, което твърдиш, по телевизията\". Това написа във фейсбук профила си Слави Трифонов във връзка с публикации в интернет, в които медии цитират \"Всеки ден бивам замесен в различни небивалици. На някои, съвсем логично, не обръщам внимание. Например – аз съм рептил, пея с бронежилетка, на мога да имам деца и имам много незаконни деца. Но има други, на които обръщам внимание. Стрелял съм по Владо Кузов (доказан педофил), отправял съм заплахи за живота на Недялко Недялков (доказан собственик на жълт сайт), казал съм, че паметник бил от гипс, а той бил от стиропор и т.н.\", пише още шоуменът.  \"Сега се оказва, че на 3 декември, дама на име Хубавена Ненкова, излизайки от някакъв паркинг в квартал “Изток”, е била ударена от кола, одрано й било огледалото и към нея били отправени обидни думи. И това била моя кола, а госпожата била обидена от мои сътрудници. И тъй като аз вярвам и знам, че силата е в истината, вярвам и знам, че за в бъдеще към мен ще бъдат отправени много подобни безпочвени и несъществуващи обвинения, иначе казано – лъжи, ще продължа да казвам истината\", добави още той. \"Затова, скъпа Хубавена, заповядай във “Вечерното шоу на Слави Трифонов” и понеже аз съм публична личност, а и ти публично - ако съществуваш - си изрекла тези небивалици, ела за да разкажеш всичко, което твърдиш, по телевизията. И най-отговорно заявявам, че дълбоко вярвам в свободата на словото и дълбоко ненавиждам лъжата\", обобщи Слави Трифонов.", "date": "2019.12.13", "title": "Слави иска среща очи в очи с жената, която твърди, че е нападната от екипа му"}
{"url": "https://www.24chasa.bg/novini/article/7976126", "text": "„Няма да стана арбитър между президента и изпълнителната власт. Държавният глава и премиерът са две различни личности с различна визия за бъдещето на България”. Това каза в предаването „Плюс-Минус. Коментарът след новините” по   вицепрезидентът Илияна Йотова. По думите й от конфликта прозира страх от втори мандат на президента. „Започна кампания срещу евентуален втори мандат на Румен Радев. Изявлението на премиера след празника на СДС, че Радев е допуснал падането на военен самолет като командир на ВВС не го очаквах. Информацията не е вярна. Има засекретен елемент по този случай и до ден днешен не знаем какво се е случило”, коментира Йотова. По думите й конфликт между президентската двойка няма. Тя коментира и предложението главният прокурор да бъде разследван от независим такъв.„Категорично против съм европейски норми да се привнасят в България едно към едно”, каза Илияна Йотова. Тя е на мнение, че в БСП няма никакъв сблъсък. Такъв според нея би имало, ако Сергей Станишев излезе срещу Корнелия Нинова. Йотова е категорична, че дискусията около Истанбулската конвенция в България е била изкривена.", "date": "2019.12.13", "title": "Йотова: Няма да стана арбитър между Радев и Борисов"}
{"url": "https://www.24chasa.bg/novini/article/7976131", "text": "Екипаж на хидрографския кораб \"Донузлав\" на руския Черноморски флот е открил четири неизвестни участъка от суша в Червено море. Това се съобщава на сайта на Южния военен окръг на Русия. Откритието е било направено по време на 99-дневна експедиция, по време на която моряците са изминали повече от 5 500 морски мили и са проучили площ от около 7000 квадратни километра в Черно, Средиземно и Червено море, предава  Освен откриването на нови географски обекти, хидрографите са проучили и три коралови острова, се отбелязва в съобщението. Предишното изследване е проведено през 1911 г., като настоящото щяло да помогне да се запълнят белите петна в отделни райони на акваториите. Резултатите са предадени на специализирано звено във Военноморския флот на Русия за коригиране на навигационните карти.", "date": "2019.12.13", "title": "Руски моряци откриха четири острова в Червено море"}
{"url": "https://www.24chasa.bg/novini/article/7976161", "text": "Министърът на труда и социалната политика Деница Сачева е провела среща с митрополитите на Светия Синод Техни Високопреосвещенства Ловчанския митрополит Гавриил, Варненския и Великопреславския митрополит Йоан, Неврокопския митрополит Серафим, Врачанския митрополит Григорий, Видинския митрополит Даниил, Негово Преосвещенство Мелнишкия епископ Герасим, съобщиха от ведомството. На срещата е било обсъдено становището на Българската православна църква по дакона за социалните услуги. Министър Сачева е запознала висшите духовници с основните принципи, залегнали в нормативния акт, като ги е уверила, че той няма за цел да регламентира незаконни и необосновани намеси в семействата, провеждане на антисемейни политики или отнемане на деца от техните родители. Висшите духовници са подкрепили отлагането на закона, с което, според позицията им, ще се даде време за диалог по конкретните текстове. Митрополитите са настояли Българската православна църква да участва в обсъждането им.", "date": "2019.12.13", "title": "Министър Сачева защити закона за социалните услуги пред шестима митрополити"}
{"url": "https://www.24chasa.bg/novini/article/7976177", "text": "Юридическата комисия в Камарата на представителите на САЩ одобри обвиненията срещу президента Тръмп в злоупотреба с власт и възпрепятстване на Конгреса и препоръча импийчмънт, съобщи Ройтерс, цитирана от БТА. С това се дава зелена светлина за историческо гласуване в пленарната зала на Камарата на представителите през следващата седмица. Председателят на юридическата комисия в Камарата Джеролд Надлър заяви, че оказвайки натиск върху Украйна, Тръмп е злоупотребил с властта си. Той подчерта, че никой, дори президентът на САЩ, не стои над закона. \"Не е лесно за нас да предприемем тези действия, но сме дали клетва да отстояваме конституцията, каза Надлър на пресконференция\", огласявайки двете обвинения. Очаква се следащата седмица пълният състав на Камарата, където демократите имат мнозинство, да одобри двете обвинения, с което ще приключи процесът за импийчмънт и до няколко седмици Тръмп да бъде изпратен на съд в Сената. В горната камара на Конгреса обаче мнозинство имат републиканците и е малко вероятно Сенатът да намери президента за виновен, с което той да бъде отстранен от длъжност. Дълбоко разделена, комисията гласува на партиен принцип, допълва \"Ню Йорк Таймс\", цитиран от \"Фокус\". След остър двудневен дебат, основан на Конституцията и оформен от реалността на хиперпартизанската атмосфера в американската политика, контролираната от демократите комисия препоръча на Камарата да ратифицира два члена на импийчмънт срещу 45-ия президент, пише вестникът. Това ще доведе до гласуване в Камарата на представителите, което се очаква през следващата седмица. Процедурата за импийчмънт срещу Доналд Тръмп идва на фона на почти тригодишния му мандат, който изостри до крайност политическите разделения на нацията. Самият Тръмп, който настоява, че не е направил нищо незаконно, сега е едва четвъртият американски президент в историята, който се изправя срещу импийчмънт от Камарата на представителите . Обвиненията, потвърдени от правната комисия, произтичат от разследване на комисията за разузнаване на Камарата, който заключи тази есен, че президентът е манипулирал администрацията си, за да окаже натиск върху Украйна да разследва бившия вицепрезидент Джоузеф Байдън, неговия политически съперник. Той е направил това, според демократите, използвайки като лост за изнудване близо 400 милиона долара помощ за Украйна и прием в Белия дом за нейния президент., Андрю Джонсън през 1868 г. и Бил Клинтън през 1998 г. са били изправени пред импийчмънт отново след партизанско гласуване, но по-късно са били оправдани от Сената. Ричард Никсън подаде оставка през 1974 г., след като правната комисия одобри обвинения срещу него и малко преди Камарата на представителите да гласува, припомня изданието.", "date": "2019.12.13", "title": "Гласуват импийчмънт на Тръмп следващата седмица (Обновена)"}
{"url": "https://www.24chasa.bg/novini/article/7976191", "text": "Проверката на автентичността на откритите 5 картини, за които се смята, че са били откраднати в бившата ГДР, ще приключи през първата половина на следващата година, предаде ДПА, позовавайки се на изявление говорител на фондацията на замъка Фриденщайн в град Гота, провинция Тюрингия. \"Изследването ще отнеме време - каза говорителят. - Подложени на анализ са 5 картини от петима художници от различни епохи.\" Сп. \"Шпигел\" наскоро оповести, че картини, откраднати преди 40 години от музея в замъка Фриденщайн, са открити в Германия. Става въпрос за платната \"Света Екатерина\" на Ханс Холбайн, \"Селска улица с каруци и крави\" на Ян Брьогел, \"Портрет на млад човек\" на Франс Халс, \"Старец\" на Ян Ливенс и \"Автопортрет със слънчоглед\" на Антонис ван Дайк, припомня БТА. Лаборатория в Берлин в момента проверява дали картините наистина са били откраднати от замъка в град Гота.", "date": "2019.12.13", "title": "Проверката на откритите в Германия 5 картини ще приключи през 2020 г."}
{"url": "https://www.24chasa.bg/novini/article/7976221", "text": "Внукът на бившия британски премиер Уинстън Чърчил, известният британски политик консерватор Никълъс Соумс, каза, че сваля шапка пред сегашния премиер Борис Джонсън. В изявление по телевизия \"Скай нюз\" днес той поздрави своите съпартийци с победата на вчерашните парламентарни избори, предаде ТАСС, цитирана от БТА. \"Това е потресаваща победа, която значително надвишава всеки резултат, който аз смятах за възможен. Смятам, че това е личен триумф за премиера (Джонсън), и му свалям шапка\", каза Соумс, който през септември по решение на Борис Джонсън бе изгонен от Консервативната партия, но после бе приет обратно. Наследникът на именития експремиер бе депутат в Камарата на общините цели 36 години, но се отказа да се бори за място в парламента на вчерашните избори. Той добави, че не се сърди на премиера, който, по думите му, е имал пълното право да го изключи от Консервативната партия, защото Соумс тръгна срещу партийната линия и заедно с двадесет други членове на управляващата партия и подкрепи опозицията в ключовото за Джонсън гласуване на споразумението за Брекзит, предоговорено от премиера. \"Продължавам да вярвам, че Брекзит е историческа грешка за тази страна, стратегическа грешка. За Брекзит обаче гласува британският народ, така че излизането от ЕС трябва да бъде осъществено и ще бъде осъществено\", посочи Соумс. Според него значителното предимство, което Джонсън осигури на партията в Камарата на общините, ще позволи на премиера да подходи по-балансирано към осъществяването на Брекзит и към бъдещите търговски преговори с ЕС, защото неговата главна опора вече няма да бъдат най-непримиримите евроскептици сред торите.\"Не може да има и сянка на съмнение, че на икономическите интереси на страната повече от всичко друго отговаря запазването на колкото се може по-тесни връзки с Евросъюза и с другите страни\", каза Соумс.", "date": "2019.12.13", "title": "Внукът на Чърчил сваля шапка на Джонсън, който доведе консерваторите до победа"}
{"url": "https://www.24chasa.bg/novini/article/7976250", "text": "Известният скулптор и председател на парламентарната комисия за култура и медии Вежди Рашидов празнува днес рождения си ден в тесен семеен кръг, “обичайки живота във всички негови разновидности и с хората, които му радват душата и на които вярва. Струва си затова да си поживее човек, за да обича”, каза той. За нова година чака сина си Вадим и внуците. Има 2 години до своята 70-годишнина и започва работа по голяма юбилейна изложба. Щастлив е, че е станал свидетел как в навечерието на личния му празник лекарят, който преди години го спаси в Германия от рак на гърлото - професорът по оториноларингология Ханс Бербом, е обявен за доктор хонорис кауза на Софийския медицински университет. Бербом има над 200 възпитаници - блилянтни лекари, по цял свят, включително и няколко българи в екипа си.", "date": "2019.12.13", "title": "На роджения си ден: Вежди Рашидов с хора, които му радват душата"}
{"url": "https://www.24chasa.bg/novini/article/7976255", "text": "Италианският парламент одобри през изтеклата нощ поправка в проектобюджета за 2020 година. С нея се легализира производството и продажбата на лек канабис след месеци на неяснота по този въпрос за селскостопанските производители и търговците на този продукт, предаде АФП. Въпросната поправка предвижда този канабис да може свободно да се продава в магазините за тютюневи изделия и специализирани търговски обекти от 1 януари с едно единствено условие - да не съдържа повече от 0,5 на сто тетрахидроканабинол, известен със съкращенията от английски THC. Това е основната активна съставка с психотропни ефекти, информира  През май 2018 година министърът на вътрешните работи Матео Салвини, лидер на партията от крайната десница \"Лига\", бе обявил кръстоносен поход срещу магазините, които продават лек канабис по силата на закон, гласуван две години по-рано. Салвини заяви тогава, че ще затвори тези магазини. През май тази година Касационният съд отсъди в негова полза, заявявайки, че продажбата и самият лек канабис са незаконни. Само че висшата съдебна инстанция в Италия даде право на всеки съдя, който се изправи пред конкретни казуси, да проверява \"наркотичния ефект\" на субстанцията, открита от инкриминараната личност. Освен тези правомощия, дадени на съдиите, Касационният съд припомни, че парламентът може да се намесва в тази област, спазвайки конституционните принципи. Именно това и стана със снощното решение и работещите в този сектор си въздъхнаха с облекчение, отбелязва АФП.", "date": "2019.12.13", "title": "Италия легализира лекия канабис"}
{"url": "https://www.24chasa.bg/novini/article/7976273", "text": "Румънска организация, защитаваща правата на гейовете, беше глобена заради поставянето на театрално представление, в което актьорите, облечени като монахини, режат лук и бекон върху изображение на Исус Христос, съобщава ДПА, позовавайки се на местни медии. Националният съвет за борба с дискриминацията (НСБД), който наложи глобата, заяви, че тя се основава на оплакване от хора, които не са гледали представлението. Въпреки това те са се почувствали дискриминирани от плакати, които рекламирали спектакъла, информира БТА. Съветът заяви, че Европейският съд за правата на човека в Страсбург е разглеждал подобни случаи, включително един в Италия, където разпятие било използвано в подобен контекст. \"Ние трябва да имаме рационална дискусия за границите творческата свобода\", заяви НСБД, като уточни, че е налагал подобни глоби и срещу прояви на хомофобия. Асоциацията \"Прайд Румъния\" заяви, че ще обжалва глобата от 2000 леи (467 долара) в съда. Тя подчерта, че въпросната сцена от пиесата \"Аз съм. И?\" на Траян Болдя \"не дискриминира никого, не пречи на никого да практикува религията си и не показва предпочитание към никоя религия\".", "date": "2019.12.13", "title": "Румънска асоциация, защитаваща гейовете, е глобена заради театрално представление"}
{"url": "https://www.24chasa.bg/novini/article/7976292", "text": "Спекулация е да се говори, че след въвеждането през март на толтаксите ще има ценови шок. Най-голямото увеличение ще е 2 стотинки. Това коментира в предаването \"Лице в лице\" по   министър Петя Аврамова, но не уточни точно коя стока или услуга ще е увеличена с 2 стотинки. Тя е категорична, че толсистемата ще бъде успешно въведена до края на март следващата година.", "date": "2019.12.13", "title": "Аврамова: Най-голямото увеличение заради толтаксите ще бъде 2 стотинки"}
{"url": "https://www.24chasa.bg/novini/article/7976319", "text": "На 12 и 13 декември 2019 г. Районна прокуратура–Перник и Окръжна прокуратура–Перник внесоха в Специализираната прокуратура материалите от приключили техни предварителни проверки по реда на надзора за законност за изясняване на причините, довели до режим на водоснабдяването от язовир „Студена“. Това съобщиха от Специализираната прокуратура. Проверките са образувани, след като двете прокуратури се самосезираха, на основание на високия обществен и медиен интерес към кризата с водостнабдяването на града. Окръжна прокуратура-Перник е поискала от Министерството на Регионалното развитие и благоустройство и Министерството на околната среда и водите отговори на въпроси, изясняващи фактическата обстановка, довела до криза във водоснабдяването. Районна прокуратура- Перник с две преписки е назначила проверки във „ВиК-Перник“ ООД, Кметство-Перник, Областен управител и Басейнова дирекция-Западнобеломорски басейн в Благоевград. След обощаване на събраните доказателства Районната прокуратура в Перник е констатирала, че са налице данни за евентуално осъществени безстопанственост и престъпления по служба от страна на длъжностни лица от Министерството на Регионалното развитие и благоустройство и Министерството на околната среда и водите на Република България. Анализът на събраните данни от предварителната проверка на Окръжна прокуратура-Перник сочи, че са налице са достатъчно данни за образуване на досъдебно производство за безстопанственост. Предстои прокурор от Специализираната прокуратура да се запознае с предоставените материали и да прецени основанията за образуване на досъдебно производство срещу евентуални виновни длъжностни лица.", "date": "2019.12.13", "title": "Спецпрокуратурата за водната криза в Перник: Има данни за безстопанственост"}
{"url": "https://www.24chasa.bg/novini/article/7976304", "text": "Британският премиер Борис Джонсън отправи днес призив към британците да се обединят и да оставят в миналото разделенията около Брекзит, предаде Ройтерс. Премиерът призова всички да приемат действителността и да загърбят неразбирателствата. Ние ще се обединим, ще постигнем повече, като сплотим Обединеното кралство - Англия, Шотландия, Уелс и Северна Ирландия ще се заедно, ще вървим напред и ще разгърнем потенциала на цялата страна, като създаваме възможности за всички, изтъкна Джонсън, цитиран от БТА. Той каза, че иска да се обърне и към тези, които не са гласували за консерваторите и за него, към тези, които са искали и вероятно още искат да останат в Европейския съюз. \"Искам да знаете, че нашето правителството никога няма да пренебрегне вашите добри и положителни чувства на топлина и симпатия към европейските държави\", подчерта британският лидер.", "date": "2019.12.13", "title": "Джонсън призова страната към единство след Брекзит"}
{"url": "https://www.24chasa.bg/novini/article/7976356", "text": "За първи път в Пловдив ще се извърши пътен ремонт през нощта. Това става по настояване на кмета на Пловдив Здравко Димитров. Идеята му е да се прилагат високи стандарти на работа, както е в развитите западноевропейски държави. Преасфалтирането на двете кръстовища на бул. „Никола Вапцаров“ – с бул. „Македония“ и ул. „Димитър Талев“, от 22:30 до 06:00 ч. в периода от 16 до 18 декември, за което съобщихме по-рано днес, ще е тест дали идеята може да се реализира успешно. „Имаме големи цели не само да подобрим уличната инфраструктура, но и да променим методите и качеството на работа. Решени сме да действаме като в най-напредналите страни, съобразявайки се основно със спокойствието на гражданите и облекчаването на трафика“, коментира кметът Здравко Димитров. От ОП „Организация и контрол на транспорта“ напомниха, че движението на двете кръстовища на булевард „Никола Вапцаров“ ще се спира поетапно и призовават водачите на моторни превозни средства да спазват временната организация на движение. Шофьорите на автобусите по линии № 1, 17, 24, 27, 36 и 116, преминаващи по този участък от булеварда след 22:30 часа, са предупредени да карат бавно и внимателно.", "date": "2019.12.13", "title": "За първи път в Пловдив: Нощни ремонти по искане на кмета Здравко Димитров"}
{"url": "https://www.24chasa.bg/novini/article/7976362", "text": "Представители на управляващите и опозицията в Сърбия се договориха днес с посредничеството на ЕС парламентарните избори да не бъдат през март, съобщи председателката на сръбския парламент Мая Гойкович, предаде Танюг, цитирана от БТА. Гойкович каза на пресконференция след разговорите, че е договорено президентът на Сърбия да вземе решение за датата в рамките, определени от конституцията за крайната дата на изборите. Това означава, че изборите трябва да се състоят най-късно до 3 май. Редовните парламентарни избори в Сърбия трябва да се състоят през пролетта на следващата година. Председателят на Народната партия и председателстващ Съюза за Сърбия Вук Йеремич заяви по-рано, че Съюзът за Сърбия ще спази решението си да бойкотира изборите. Ще продължим да се борим за промяна на изборните условия, заяви Йеремич и добави, че това послание е било разбрано от европейските депутати. Гойкович каза на пресконференция след разговорите, че е договорено президентът на Сърбия да вземе решение за датата в рамките, определени от конституцията за крайната дата на изборите. Това означава, че изборите трябва да се състоят най-късно до 3 май. Редовните парламентарни избори в Сърбия трябва да се състоят през пролетта на следващата година. Председателят на Народната партия и председателстващ Съюза за Сърбия Вук Йеремич заяви по-рано, че Съюзът за Сърбия ще спази решението си да бойкотира изборите. Ще продължим да се борим за промяна на изборните условия, заяви Йеремич и добави, че това послание е било разбрано от европейските депутати., предаде Танюг. Гойкович каза на пресконференция след разговорите, че е договорено президентът на Сърбия да вземе решение за датата в рамките, определени от конституцията за крайната дата на изборите. Това означава, че изборите трябва да се състоят най-късно до 3 май. Редовните парламентарни избори в Сърбия трябва да се състоят през пролетта на следващата година. Председателят на Народната партия и председателстващ Съюза за Сърбия Вук Йеремич заяви по-рано, че Съюзът за Сърбия ще спази решението си да бойкотира изборите. Ще продължим да се борим за промяна на изборните условия, заяви Йеремич и добави, че това послание е било разбрано от европейските депутати.                                      ", "date": "2019.12.13", "title": "Власт и опозиция в Сърбия се договориха изборите да не бъдат през март"}
{"url": "https://www.24chasa.bg/novini/article/7975218", "text": "България подкрепя задълбочаването на партньорството между Европейския съюз и Организацията за Черноморско икономическо сътрудничество (ЧИС), заяви вицепремиерът и министър на външните работи Екатерина Захариева на срещата на външните министри от ЧИС. С днешния форум в Атина приключва гръцкото председателство на организацията и то се поема от Румъния. Преди Гърция, в първата половина на 2019 година, председател на ЧИС бе България. “Фактът, че три държави-членки на ЕС - България, Гърция и Румъния, председателстват последователно организацията, вече се отразява положително на сътрудничеството между ЕС и ЧИС. Приветствам усилията и на международния секретариат на ЧИС, който успя да привлече 2 млн. евро финансиране от ЕС за тригодишен проект за координиране на изследванията във водите на Черно море”, заяви още Захариева. Това съобщи пресцентъра на Министерство на външните работи на Република България. “Гръцкото председателство на ЧИС даде своя принос за засилване на ефективността на организацията и продължаването на усилията за реформирането й – каза външният ни министър. - Различните събития от календара на председателството доказаха актуалността на мисията на ЧИС: да работи за икономическата и социалната стабилност на нашия регион.” В изказванията си редица държави благодариха на Българското председателство на ЧИС, включително и на Парламентарната асамблея на организацията, за приноса в политиките по създаване на работни места, по подобряване на транспортната свързаност и възможностите за търговия, включително за избягване на двойното данъчно облагане.", "date": "2019.12.13", "title": "България подкрепя задълбочаването на партньорството между ЕС и ЧИС"}
{"url": "https://www.24chasa.bg/novini/article/7975308", "text": "Промените в закона за автомобилните превози ще бъдат предложени още на следващото правителствено заседание в сряда и през тази година ще влязат и в НС. Това заяви пред журналисти в парламента транспортният министър Росен Желязков по повод символичния протест на автобусните превозвачи и настояването им за инкриминиране на нерегламентираните превози, предава БТА. С това, посочи той, мисля, че удовлетворяваме едно от основните искания, а именно правната нормативна регулация и рамка на политиката, свързана с този сектор. Смея да твърдя, че съм един от хората, които с желание защитава интересите на превозвачите - на товарни и пътнически превози, подчерта министърът. Затова и нямал усещането, че седят с тях от двете страни на масата. Желязков обаче подчерта, че има теми, които не могат да бъдат обвързани със срокове като, например, създаване на единен орган за контрол на пътя. Въпросът ще бъде поставен, когато заработи тол системата. Мисля, че символичният протест е една камбана, която бие, и в мое лице намира чуваемост, изтъкна Желязков. По думите му, до 13 януари, когато някои фирми предупреждават, че ще спрат превоза на пътници, предстоят редица срещи. Не мога да поема ангажимент, че до тази дата законовите промени ще бъдат гласувани от парламента, защото не е възможно в нито един от сроковете за работа на НС, но законът ще бъде приет, това политически е гарантирано и от мен самия, категоричен е транспортният министър.", "date": "2019.12.13", "title": "Желязков: Промени в закона за автомобилните превози ще се предложат в сряда"}
{"url": "https://www.24chasa.bg/novini/article/7975321", "text": "Руската Федерална служба за сигурност съобщи, че съвместно с полицията е задържала в Москва петима членове на групировката \"Ислямска държава\" - двама граждани на Руската федерация и трима от държави в Централна Азия, които са подготвяли терористични атаки, съобщи ТАСС, цитирана от БТА. От заподозрените са иззети инструкции от чуждестранни структури на \"Ислямска държава\", автомати \"Калашников\", пистолети \"Макаров\", боеприпаси, самоделно взривно устройство\".", "date": "2019.12.13", "title": "В Москва задържаха членове на \"Ислямска държава\", подготвяли атентати"}
{"url": "https://www.24chasa.bg/novini/article/7975353", "text": "Защо пет дни е крита информацията, че Ангел Джамбазки е заловен да шофира пиян? Защото партийният му шеф е вицепремиер? Това попита на брифинг в парламента зам.-председателят на АТАКА Десислав Чуколов. Той се възмути, че все още няма реакция от вътрешния министър Младен Маринов. По думите му не е ясно колко време след установяване на нарушението е взета кръвната проба на Джамбазки и защо пет дни по-късно не е ясен резултатът от нея. Чуколов коментира, че има информация, че изследването е правено във ВМА, подопечна на военния министър Каракачанов, който е и партиен шеф на Джамбазки. \"Кръвната проба трябва да се даде до 120 минути. След колко време е взета кръв от Джамбазки?\", настоя да разбере депутатът от АТАКА. Зам.-председателят на партията призова премиера Борисов да обяви публично дали Джамбазки все още е любимият му политик, или се разграничава от поведението му и ще назначи разследване, което да информира обществото за всички факти около провинението на евродепутата. Наказанието за това, че Джамбазки е шофирал с 1.5 промила алкохол, е 3 години затвор. \"Сега с трикове се мъчат да направят така, че да плати 1000 лв. глоба - нищо на фона на огромната заплата, която получава\", възмути се Чуколов. \"Защо Каракачанов отложи питането ни с Павел Шопов, което беше предвидено за днешния парламентарен контрол? Защото му е ясно, че ще има много неудобни въпроси, на които той трябва да отговори, а явно бяга от тях. Явно от тези въпроси бягат и вътрешният министър, и главният секретар на МВР\", заключи депутатът от АТАКА.", "date": "2019.12.13", "title": "АТАКА: Защо МВР крие пет дни пияния Джамбазки? Премиерът да се намеси"}
{"url": "https://www.24chasa.bg/novini/article/7975351", "text": "Криминалисти от РУ-Ловеч разкриха и задържаха за 24 часа двама криминално проявени мъже. Единият е 30-годишен от Ловеч, а другият 26-годишен от с. Дойренци, и са заподозрени в извършването на множество кражби на територията на града. В хода на проведени оперативно-издирвателни мероприятия полицаите установили, че от септември до края на ноември те поотделно или в съучастие са задигнали около 110 литра дизелово гориво, резервоар за дизелово гориво, 10 колана за укрепване на товари и 3 акумулаторни батерии от 4 МПС-та, паркирани в Ловеч. От дърводелски цех в ж.к. \"Здравец\" пък откраднали различни по вид и модели електрически, дървообработващи инструменти. Освен това счупили предно панорамно стъкло на лек автомобил \"Хонда\", свили 4 автомобилни гуми, сгъваема шатра и 4 сгъваеми маси от апартамент в ж.к \"Здравец\". Репертоарът им включва още взломяване на входна врата и проникване в магазин за \"Домашни потреби\" в ж.к \"Здравец\", откъдето са отнети различни по вид, марка и количество козметика, перилни препарати, ароматизатори, детски играчки и др. вещи на обща стойност около 2000 лв. Част от инкриминираните вещи са иззети по надлежния ред. Служителите на РУ-Ловеч продължават работа по образуваните досъдебни производства.", "date": "2019.12.13", "title": "Разкриха и арестуваха двама апаши в Ловеч"}
{"url": "https://www.24chasa.bg/novini/article/7975349", "text": "В случай, че \"Фолксваген\" се откаже от Турция, няма да строи нов завод, се казва в съобщение на концерна, цитирано от ДПА. България се смяташе за другия основен претендент за строеж на завода. \"Фолксваген\" отново отлага решението си дали да построи новия си завод край Измир в Турция. „С този въпрос ще се занимаем най-рано през февруари“, се казва в съобщението на концерна във Волфсбург. Първоначално решението трябваше да се вземе през есента, но военната операция на Турция в Северна Сирия стана причина германският концерн да го отложи, предаде  . \"Фолксваген\", чийто акционер е и регионалното правителство в провинция Долна Саксония, бе остро критикуван, че с инвестицията от над един милиард евро ще подпомогне турската икономика и авторитарния режим на президента Ердоган. Ако \"Фолксваген\" се откаже от плановете си в Турция, ще обнови съществуващ завод в Източна Европа. Според експерти става въпрос за завода в Братислава, където ще се произвеждат два от моделите на най-големия производител на автомобили в Европа.", "date": "2019.12.13", "title": "\"Фолксваген\": Ако се откажем от Турция, няма да строим нов завод"}
{"url": "https://www.24chasa.bg/novini/article/7975382", "text": "SpaceX на Илън Мъск ще отнесе канабис при астронавтите на Международната космическа станция (МКС), съобщи БГНЕС. Реещите се в Космоса земни хора могат да очакват доставката да бъде в капсулата Space X Dragon, която е планирана да направи следващото си пътуване през март 2020 г. Самият Мъск може да е човекът зад Space X, но той не е мозъкът зад тази доставка. Всъщност става дума за агротехнологичната компания Front Range Biosciences. Наскоро фирмата обяви намеренията си да изпрати в космоса растителни култури коноп, законният вид канабиса с ниски нива на съединението THC. Веднъж отишли там, културите ще останат в инкубатор за 30 дни. През периода от 30 дни конопът ще бъде наблюдаван дистанционно от Университета на Колорадо. След това културите с канабис ще бъдат върнати на Земята. След като кацнат на земята специалисти ще проучат какъв ефект, ако има такъв, е оказало космическото излъчване и микрогравитацията върху генната експресия на конопа. Шеф на научната институция Джонатан Воут заяви: „Има наука, която да подкрепя теорията, че растенията в космоса изпитват мутации. Това е възможност да се види дали тези мутации се задържат след връщането на растенията на Земята и дали има нови търговски приложения.\" Конопът е вид канабис, който се отглежда за промишлени цели. Той може да бъде усъвършенстван и превърнат в редица предмети, включително хартия, дрехи, биоразградима пластмаса и дори храна за животни. Ниските концентрации на THC и по-високите концентрации на канабидиол (CBD) означават, че той може да има малко или никакъв психоактивен ефект. Мъск е бил свързван с канабис и преди. Ексцентричният милиардер е бил заловен да пуши марихуана в Лос Анджелис, тъй като наркотикът е легален в щата Калифорния.", "date": "2019.12.13", "title": "Илън Мъск изпраща канабис в космоса"}
{"url": "https://www.24chasa.bg/novini/article/7975395", "text": "Въоръжените сили на Босна и Херцеговина поръчаха от САЩ четири нови хеликоптера марка \"Hell Huey\", които ще бъдат доставени през следващите три години, съобщи босненският информационен сайт Кликс. Договорът за доставката бе подписан от министъра на отбраната на Босна и Херцеговина Марина Пендеш и от посланика на САЩ в страната Ерик Нелсън. Преди подписването посланик Нелсън подчерта, че Въоръжените сили на Босна и Херцеговина са светъл пример за онова, което хората в Босна и Херцеговина могат да постигнат, когато работят заедно, предаде БТА. Той призова властите в страната да осигурят на Въоръжените сили средства за безпрепятствено продължаване на този и други проекти. Марина Пендеш на свой ред каза, че САЩ са доказан приятел на Босна и Херцеговина и американските въоръжени сили активно помагат за модернизирането и засилването на капацитетите на Въоръжените сили на страната с последователно специализирано усъвършенстване на босненски кадри, както и чрез финансова и материално-техническа помощ.", "date": "2019.12.13", "title": "САЩ доставят на Босна 4 военни хеликоптера"}
{"url": "https://www.24chasa.bg/novini/article/7975406", "text": "Стърджън също така призова за трансфер на по-големи правомощия на шотландския парламент, за да може Шотландия да реши сама да проведе втори референдум за независимост. Тя отбеляза, че две точки остават решаващи за Шотландия: провеждане на втори референдум за независимост и оставане в ЕС. Първият министър подчерта: \"Ще защитя Шотландия от това, което се страхувам, че ще бъде дълбоко вредно правителство на торите\" и добави, че консерваторите на Борис Джонсън нямат мнозинство в Шотландия, въпреки че са спечелили изборите в Обединеното кралство. Според Стърджън сега Шотландия трябва да реши бъдещето си и отбеляза, че нейната администрация в Единбург ще повдигне този важен въпрос още през следващата седмица, за да има пълни законови правомощия за свикване на нов референдум за независимост, предаде БТА. Шотландската национална партия успя да се представи по-добре на вчерашните избори в Обединеното кралство, като увеличи броя на местата си в британския парламент до 48 или с 14 повече от предишния парламентарен вот. Британският премиер Борис Джонсън се противопоставя на провеждането на поредния референдум за независимостта на Шотландия, след като страната гласува да остане в Обединеното кралство при гласуване през 2014 година.", "date": "2019.12.13", "title": "Никола Стърджън: Борис Джонсън няма мандат да изведе Шотландия от ЕС"}
{"url": "https://www.24chasa.bg/novini/article/7975389", "text": "Председателите на Европейския съвет и на Европейската комисия Шарл Мишел и Урсула фон дер Лайен изразиха днес надежда преговорите за бъдещите отношения между ЕС и Великобритания да бъдат завършени до края на следващата година, предава БТА. Не целим приключването на бъдещите преговори в този срок на всяка цена. Първата необходима стъпка сега е британският парламент да одобри постигнатото споразумение за оттегляне, поясни Мишел. Очакваме парламентът в Лондон да се произнесе възможно най-скоро, добави той. По неговите думи ЕС ще се стреми към продължаване на прозрачността в преговорите, като отбеляза необходимостта от запазване на единството в Общността. Надяваме се да запазим силната стратегическа връзка с Великобритания, каза Мишел и определи победата на британския премиер Борис Джонсън във вчерашните избори като \"ясна\". Фон дер Лайен добави, че ЕС ще се стреми да договори занапред безмитният режим с Лондон да се запази, като отбеляза важността страните да преговарят равнопоставено. По нейните думи се очаква британският парламент да се произнесе по споразумението за оттегляне до края на януари, като в същия срок ЕС ще подготви рамката на преговорите за бъдещите отношения. Готови сме за следващата стъпка, искаме отношенията на ЕС с Великобритания да останат възможно най-близки. Това не е краят, а началото на отлични бъдещи съседски отношения, каза председателят на ЕК. По нейните думи Великобритания и ЕС са изправени пред много общи предизвикателства, за чието решение споделят общи интереси, подходи и ценности. Фон дер Лайен изрази очакването двете страни да подходят към предстоящите преговори зряло, в дух на добросъседство и да постигнат възможно най-много договорености до края на идната година.", "date": "2019.12.13", "title": "ЕС иска да уточни бъдещите си отношения с Великобритания до края на 2020 г."}
{"url": "https://www.24chasa.bg/novini/article/7975461", "text": "Лидерите и привърженици на сръбската опозиционна коалиция Съюз за Сърбия блокираха трите входа на държавната телевизия РТС и обявиха, че блокадата ще продължи до 20 часа, предаде Танюг. Присъстват лидерите на коалицията Драган Джилас, Вук Йеремич, Бошко Обрадович, Марко Бастач, Борко Стефанович, Мариника Тепич, Никола Йованович и др. Привържениците на движението Двери пристигнаха в колона, начело на която носеха транспарант: \"ЕС избирай: Вучич или демокрация\". \"Тук сме, защото през последните осем години РТС не си върши работата. Не можете да кажете, че гражданите не се интересуват какво се случва\", заяви председателят на Народната партия Вук Йеремич и призова служителите на РТС да вършат работата си професионално, цитиран от БТА. Той добави, че това е предупредителен протест и добави, че всеки, който иска да излезе от сградата, може да го стори, но влизането е забранено. Той каза, че РТС не информира обществото за ставащото, въпреки че хората се интересуват.", "date": "2019.12.13", "title": "Сръбската опозиция блокира входовете на държавната телевизия"}
{"url": "https://www.24chasa.bg/novini/article/7975459", "text": "Лидери от цял свят поздравиха днес британския премиер Борис Джонсън, след като водената от него Консервативна партия отбеляза решителна победа на парламентарните избори във Великобритания, предаде ДПА. Лидери на държави от Европейския съюз приветстваха изборната победа на Борис Джонсън като шанс за приключване на тригодишната сага с Брекзит, предаде Ройтерс. Част от тях обаче са на мнение, че резултатите от британските избори са лоши новини, информира БТА. \"Много съжалявам, че нашите британски приятели напускат Европейския съюз\", каза пред журналисти в Брюксел ирландският премиер Лио Варадкар, цитиран от Асошиейтед прес. Въпреки изразеното от него съжаление Варадкар подчерта, че \"винаги е по-лесно да преговаряш с партньор, който се ползва със сериозна подкрепа и може да контролира мнозинството в собствения си парламент\". Ирландският премиер поздрави Джонсън, отбелязвайки, че \"това е една огромна лична победа за него (Джонсън) и очевидна победа за партията му. Намирам за положителен факта, че имаме решителна развръзка във Великобритания\", обобщи ирландският лидер. \"Той (Джонсън) е харизматичен лидер, с него споделяме еднакъв начин на мислене. Той получи сериозна подкрепа да реализира Брекзит. Съжалявам, че Чехия губи един силен съюзник в Европейския съюз\", написа в Туитър чешкият премиер Андрей Бабиш. Германският канцлер Ангела Меркел заяви, че Джонсън е постигнал категорична победа и изрази надеждите си за приятелство и тясно сътрудничество между Германия и Великобритания, предаде ДПА. \"Искаме да продължим тясното сътрудничество с Великобритания и след Брекзит - както в икономически план, така и в сферите на външната политика и сигурността. Вратите на Европейския съюз остават отворени за Великобритания\", изтъкна германският външен министър Хайко Маас пред германската медийна група \"Функе\". \"Можем да засилим взаимноизгодното сътрудничество между Италия и Великобритания. Поздравления\", заяви италианският премиер Джузепе Конте. \"Ще продължим да работим за нехаотичен Брекзит, който да гарантира правата и свободите на гражданите и да вдъхне сигурност на различните сектори от икономиката. Искаме бъдещите отношения между Европейския съюз и Великобритания да са възможно най-близки\", написа в Туитър испанският премиер Педро Санчес. Полският премиер Матеуш Моравецки заяви, че \"от гледна точка на Полша и Европейския съюз това (победата на Джонсън) е нещо важно, защото ще доведе до стабилизиране на политическия живот във Великобритания. Надяваме се, че скоро ще отворим нова страница\". \"Смятам, че скоро ще има Брекзит\", заяви датската премиерка Мете Фредериксен. По-рано днес председателят на Европейския съвет Шарл Мишел заяви, че Европейският съюз е готов да преговаря с Великобритания за споразумение за свободна търговия, но призова Лондон да действа добросъвестно. Победата на Джонсън бе приветствана и от лидери на европейски крайнодесни партии. \"Давай, Борис, давай! Левите бяха победени и във Великобритания\", написа в Туитър с нескрито задоволство бившият италиански вътрешен министър Матео Салвини. Лидерката на френската крайна десница Марин Льо Пен също приветства победата на Джонсън. \"Никакви маньоври и заплахи не могат да победят един народ, който е решил да бъде уважаван и да поеме контрола върху съдбата си\", написа Льо Пен в Туитър. \"Поздравявам Борис Джонсън за силния мандат, който получи, и му пожелавам всичко най-добро при излизането му от Европейския съюз\", написа в Туитър съпредседателката на германската партия \"Алтернатива за Германия\" Алис Вайдел. На триумфа на Джонсън и консерваторите реагираха и държави извън Европейския съюз. Американският президент Доналд Тръмп заяви, че победата на Джонсън означава, че Великобритания и САЩ ще имат свободата да сключат голямо търговско споразумение след Брекзит. \"Тази сделка има потенциала да е много по-голяма и по-изгодна от каквато и да е сделка с Европейския съюз. Празнувай, Борис\", написа Тръмп в Туитър. \"Всеки път се надяваме, че политическите сили, които печелят избори в определена държава, ще имат за цел да изградят добри отношения с нашата страна. Не знам до каква степен подобни надежди са оправдани, що се отнася до Консервативната партия\" във Великобритания, заяви говорителят на Кремъл Дмитрий Песков. Победата на Джонсън е \"победа на ценностите\" над антисемитизма, заяви израелският външен министър Израел Кац.", "date": "2019.12.13", "title": "Лидери от цял свят поздравиха Джонсън за победата. Тръмп: Празнувай, Борис"}
{"url": "https://www.24chasa.bg/novini/article/7975496", "text": "Офицерът, изчезнал по време на пожара на руския самолетоносач \"Адмирал Кузнецов\", е загинал, съобщи в комюнике днес руският Северен флот, цитиран от ТАСС. Тялото на военния е било намерено от издирвателната група в аварийния отсек на кораба, уточни агенцията. С това жертвите на пожара стават две - по-рано беше съобщено, че моряк е загинал, докато се е борел с пламъците. Пострадалите при пожара са най-малко 10, посочва Франс прес. Огънят лумнал вчера и е бушувал цяла нощ. Към 08.00 часа московско време днес пожарът беше потушен. Издирвателната операция е приключила. \"Адмирал Кузнецов\" е единственият руски самолетоносач. Пожарът избухнал докато той бил на док в пристанище в Арктика за ремонт.", "date": "2019.12.13", "title": "Потвърдиха смъртта и на офицер при пожара на руския самолетоносач"}
{"url": "https://www.24chasa.bg/novini/article/7972065", "text": "7-годишният Светлин Йорданов от Дебелец е едно от децата на “Българската Коледа”. Момченцето е с ДЦП, но благодарение на усилията на семейството му, упорита работа със специалисти и лечение с хипербарна кислородна терапия е първокласник в масово училище, вече ходи на пиано и има мечти. Светлин се ражда като здраво дете от трета бременност на майка му Вероника. Проблемите се отключват след поставяне на ваксина, когато е на 6 месеца, допълва тя. “Когато трябваше да започне да се завърта, да се изправя, той не можеше. Тръгнахме по клиники за рехабилитация. Били сме в много болници за мнения, защото в началото никой не даваше гаранция дали въобще ще проходи. Всъщност успяхме да го изправим на крака на 3-годишна възраст”, разказва Вероника. От стреса, преживян в болниците, се разрушават зъбите на Светлин. “Два пъти в Пловдив с пълна упойка е подлаган на манипулации за изграждане на зъбки. Много е препатил”, допълва майката. Семейството научава м.г. от невроложка за лечебния метод хипербарна оксигенация - терапия с кислород под високо налягане. “Лекарката ни разказа за барокамерата и за това, че кислородът, с който се насища мозъкът, помага много в неговия случай”, казва Вероника. Първоначално като родители се притеснявали как ще повлияе на Светлин и дали няма да го върне назад. Правили му ЕЕГ и се оказало, че няма проблем да влезе в барокамера. Методът се прилага в частен медицински център във Велико Търново и семейството започва процедурите. “Почувства се много добре, на моменти имаше оплакване от болки в ушите при налягането. Като цяло персоналът каза, че е едно от най-послушните деца. Все пак процедурата продължава час, диша с маска”, казва майката на болното момче. Вече са на 80-ата и наблюдават много голям напредък. “Когато започнахме първите процедури, той не можеше добре да говори, фината моторика много му се подобри. Дори самата рехабилитаторка беше изненадана”, каза Вероника. 20 процедури обаче струват 1100 лв. и не се поемат от здравната каса. Всичко се плаща от семейството. “Решихме м.г. да пробваме с “Българската Коледа” и за късмет ни одобриха. Това е голяма помощ за нас”, допълва майката. Семейството е подпомогнато с 1000 лв. за терапията. Три пъти седмично момчето посещава и Центъра за социална рехабилитация и интеграция във Велико Търново, където с него работят логопед, психиатър, психолог, арттерапевт, рехабилитатор. Светлин се справя добре в училище, но все още не може да се обслужва напълно сам. “Децата го възприемат добре, защото са заедно от детската градина. Има трудности, подпомага го ресурсен учител. Занимаваме се и вкъщи, защото му е по-трудно да пише”, обяснява Вероника. Затова пък момчето е много музикално и артистично. Отскоро ходи на солфеж и на пиано. “Има големи мечти и е много борбен. В момента иска да е Дядо Коледа и да носи подаръци”, смее се майка му. Светлин има по-големи кака и батко, които много му помагат. “Той от малък е силно привързан, особено към баткото, който е на 16 г., и винаги са му били подкрепа”, казва майката. Тя се занимава с почасово почистване на офиси, за да се грижи за момченцето. Семейството обмисля да кандидатства отново за подпомагане, тъй като им предстоят още процедури, за да може Светлин да има пълноценен живот.", "date": "2019.12.13", "title": "Кислородна терапия помага на Светлин"}
{"url": "https://www.24chasa.bg/novini/article/7975503", "text": "Рекордно количество наркотик - 1,7 тона, е заловено на терминала за товари на летище Истанбул, съобщава турският телевизионен канал НТВ. Това е най-голямото количество наркотик, залавяно досега на летище в Турция от митническите власти, се посочва в съобщение на министерството на търговията. Заловеният наркотик е от ново поколение - кратом. Екипи на Дирекцията за охрана на митниците залавят за първи път този тип наркотик в Турция. След анализ на товарите на терминала, товар, доставен от Индонезия и предназначен за САЩ, бил преценен като криещ риск. Наркотикът бил открит след проверка на място с помощта на специално обучени кучета и анализ на взети проби, съобщи БТА. По случая се води разследване", "date": "2019.12.13", "title": "На летище Истанбул заловиха 1,7 тона дрога, рекордно количество (Видео)"}
{"url": "https://www.24chasa.bg/novini/article/7975546", "text": "Митнически служители на ГКПП Капитан Андреево предотвратиха опит за контрабанда на анаболни стероиди, съобщиха от Агенция \"Митници\". Препаратите са били открити в лек автомобил с българска регистрация. Той е влязъл у нас от Турция и е бил управляван от български гражданин, който пътувал с още трима пътници - две жени и мъж. Превозното средство е било селектирано за щателна митническа проверка. При нея в личния багаж на една от дамите са били открити 60 ампули \"Rimobolan\" - инжекционен анаболен стероид, 260 таблетки \"Proviron\", \"Anapolon\" и 4 писалки с инжекционен разтвор хормон на растежа \"Genotropin\". Контрабандно пренасяните анаболни стероиди са иззети. Съставен е акт за нарушение на Закона за митниците срещу 53-годишна жена с инициали С.Д., срещу която е образувано административнонаказателно производство, уточняват от митницата.", "date": "2019.12.13", "title": "Хванаха жена с анаболни стероиди на \"Капитан Андреево\""}
{"url": "https://www.24chasa.bg/novini/article/7974416", "text": "Негово светейшество българският патриарх Неофит прие на среща Великия магистър на Суверенния Малтийски орден фра Джакомо Дала Торе дел Темпио ди Сангуинето, който е на двудневно държавно посещение у нас по покана на държавния глава. Той бе придружен от представители на Малтийския орден, както и от посланика на България във Ватикана Богдан Паташев, съобщиха от Българската патриаршия. На приема са били изразени традиционно добрите взаимоотношения на БПЦ с католическата общност у нас. Великият магистър е благодарил за оказаната възможност и чест да се срещне с предстоятеля на родната ни църква, и е изразил своето впечатление от това колко високо ценена е Българската православна църква не само в страната, но и в чужбина. Той е отбелязал, че се открива първият за страната високотехнологичен уред за рехабилитация на деца, страдащи от детска церебрална парализа, осигурен с подкрепата на посолството на Малтийския орден. Ще бъдат доставени и ехограф за софийска болница, както и линейка за болницата в Дупница. В края на срещата са били изразени взаимни благопожелания за развитие на социално-милосърдната дейност, както и тържествено и радостно посрещане на Рождество Христово. В срещата са участвали също Западно- и Средноевропейският митрополит Антоний, Мелнишкият епископ Герасим, който е главен секретар на Светия синод, и иконом Николай Георгиев - началник на отдела \"Връзки с обществеността\" при Светия синод.", "date": "2019.12.13", "title": "Патриарх Неофит прие на среща Великия магистър на Малтийския орден"}
{"url": "https://www.24chasa.bg/novini/article/7974418", "text": "Международен екип от археолози за пръв път попадна на конусообразни \"шапки\", които са били носени от древните египтяни, съобщи Сайънс нюз, предава БТА. Рисунки на тези детайли от облеклото се срещат в артефакти, които датират отпреди около 3500 години, но досега подобни конуси не бяха намерени. Някои учени смятаха, че всъщност конусообразни шапки не е имало, а са присъствали единствено в художествени изображения. Специалистите открили остатъци от \"шапки\" върху скелетите на двама души в могили, разположени сред руините на древноегипетския град Амарна. Градът бил построен при управлението на фараон Ехнатон и просъществувал от 1346 г. до 1332 г. пр. Христа, когато бил напуснат от жителите му. Един от конусите принадлежал на жена на около 20-годишна възраст, а другият - на 15-20-годишен човек с неустановен пол. Било констатирано, че \"шапките\" са кухи и направени от пчелен восък. Макар някои учени да предполагаха, че конусите са съдържали мас или ароматизиран с дървесна смола восък, не бяха открити следи от мас, а ако е имало ароматни вещества, те отдавна са се изпарили. Конусите вероятно са имали ритуално значение - в съответствие с вярванията на древните египтяни са помагали на мъртъвците в задгробния живот.", "date": "2019.12.13", "title": "Откриха смятан за нереален древноегипетски артефакт"}
{"url": "https://www.24chasa.bg/novini/article/7974423", "text": "Румънският президент Клаус Йоханис заяви днес в Брюксел, че резултатът от предсрочните парламентарни избори във Великобритания е много добър за румънците, съобщава информационният сайт Зиаре, цитиран от БТА. По думите на Йоханис този резултат дава ясно мнозинство, което ще финализира Брекзит със споразумение. Запитан какво трябва да очакват румънците, които живеят в Обединеното кралство, Йоханис каза, че резултатът от изборите е добър. \"Резултатът е много добър за румънците във Великобритания, защото Борис Джонсън с Консервативната партия искаха, и вярвам, че продължават да искат, да реализират Брекзит със споразумение. Споразумението, договорено с ЕС, е добро споразумение, което защитава румънците - дава им значителни права\", заяви Клаус Йоханис и допълни, че дискусиите по тази гореща тема ще продължат в рамките на днешния ден.", "date": "2019.12.13", "title": "Йоханис: Резултатът от изборите във Великобритания е много добър за румънците"}
{"url": "https://www.24chasa.bg/novini/article/7974471", "text": "Днес Европа има нужда от нова либерална концепция за своето развитие. Това каза евродепутатът от ДПС Илхан Кючюк на представянето на книгата на сър Греъм Уотсън, член на Европейския парламент, - “Изграждането на либерална Европа: проектът АЛДЕ” по-рано днес. “Последните проучвания на Европейския парламент показват, че хората поставят сред приоритетите си свободата на словото, равенството между половете и солидарността между държавите членки на ЕС. Тези данни в голяма степен определят очакванията на европейските граждани. От другата страна трябва да признаем, че мантрата “Европа прави много малко, а когато е твърде късно - нищо” е жива повече от всякога. Какъв е нашият отговор за Брекзит? Видяхме отговорите от изборите вчера. Какъв е нашият отговор на бежанската криза, след като повече от пет години нямаме работещ Дъблински регламент. Как отговаряме на призивите Европа да се затвори, да се самоизолира заради бежанската криза и да спре присъединяването на Западните държави към ЕС? Всички тези въпроси засягат идентичността на Европа”, каза Кючюк. Подчерта, че поставя акцент върху тях, защото те най-често се преекспонират от популистите и крайните националисти, незавсиимо къде се изразяват те. “Повече от всякога трябва да разгледаме либерализма като платформа на ценности от нов модел. И точно тук книгата на сър Греъм Уотсън ни напомня за това, че след двете световни войни животът на организирания либерализъм в Европа е поставен по съмнение”, каза още Кючюк.", "date": "2019.12.13", "title": "Илхан Кючюк: Европа има нужда от нова либерална концепция"}
{"url": "https://www.24chasa.bg/novini/article/7974385", "text": "На 63 г. е починал Димитър Димитров, съобщиха негови близки. Той е с многогодишен опит в банковата индустрия в България, заемал е множество ръководни позиции във водещи банкови институции. Димитров започва кариерата си в Националния статистически институт. От 1982 г. – 1987 г. е началник отдел и главен експерт в Българска народна банка, а от 1987 г. до 1993 г. работи в Строителна Банка АД, където последователно заема длъжностите директор на отдел, вицепрезидент и президент. От 1993 г. до 1995 г. Димитър Димитров е изпълнителен директор на Обединена Българска Банка АД. През 1995 г. е заместник–министър на икономическото развитие, а през 1996 г. е подуправител на Българска народна банка. От 1995 г. до 1996 г. е председател на Съвета на директорите на Банкова консолидационна компания и през 1997 г. е изпълнителен директор на Банкова консолидационна компания. Бил е дългогодишен член на надзора на \"Еврохолд\", както и  член на управителния съвет на холдинг Доверие АД и част от дъщерните му дружества. От ноември 2001 г. до май 2011 г. е изпълнителен директор и председател на Съвета на директорите на Насърчителна банка , сега Българска банка за развитие.", "date": "2019.12.13", "title": "Внезапно почина банкерът Димитър Димитров"}
{"url": "https://www.24chasa.bg/novini/article/7974497", "text": "Разследването на обстоятелствата около ПТП-то, настъпило с автомобил на НСО, се води от Военна прокуратура, защото те са компетентни по отношение на служителтие на НСО. Това заяви българският вътрешен министър Младен Маринов. \"Последната информация за пострадалото дете е, че то е с черепномозъчна травма, гръдна травма и счупена ключица. Докторите го водят с опасност за живота. По последни данни е настъпило стабилизиране на неговото здравословно състояние. Другите процесуално следствени действия ще ги проведе военна прокуратура\", заяви Маринов. \"Автомобилът се е придвижвал самостоятелно и не е бил част от кортеж. По данни на колегите в момента на инцидента в колата не е имало охранявано лице\", добави вътрешният министър. Заради различната информация, която изтече в медиите, Младен Маринов уточни, че вчера в София са станали две 2 катастрофи с непълнолетни, които са причинени от различни извършители и нямат общо помежду си. По повод на спекулациите относно случая с евродепутата Ангел Джамбазки министър Маринов коментира, че служителите на МВР са спазили точно процедурата. \"Както във всички такива случаи е дадена възможност на водача да даде кръв за извършване на кръвна проба. Мисля, че в случая кръвта е дадена в болнично заведение в Самоков и би трябвало да е изследвана в Окръжна болница\", каза вътрешният министър. Относно тоновете боклук за България, които бяха спрени от италианските власти, Младен Маринов посочи, че в момента тече разследване. При необходимост разследващите ще се свържат с България за съдействие. На този етап Италия не дава категоричен отговор дали по случая има българска следа, добави Маринов.", "date": "2019.12.13", "title": "Младен Маринов: Блъснатото от кола на НСО дете е с опасност за живота"}
{"url": "https://www.24chasa.bg/novini/article/7974475", "text": "Днес около 11,00 ч. в ОДМВР Монтана е получен сигнал за пътнотранспортно произшествие с пострадал пешеходец на ул. „Св. Климент Охридски” в гр. Монтана. На място е изпратена дежурна следствено-оперативна група на РУ Монтана. При извършения оглед е установено, че лек автомобил „Ауди А3” с монтанска регистрация, управляван от 18-годишен берковски жител, при движение по ул. „Св. Климент Охридски” в посока към бул. „Трети март”, в близост до светофар, предприема изпреварване от вътрешната лента на платното към външната. Водачът губи контрол върху управлението на автомобила, излиза извън пътното платно, събаря намиращ се на тротоара противопожарен кран и блъска движещия се по тротоара в посока към ж.п. гарата 87-годишен монтански жител. При удара с лекия автомобил е откъснат десния крак на пешеходеца и той е починал на място. Тялото е транспортирано за аутопсия в МБАЛ Монтана. До приключване на огледа движението в района е регулирано от екипи на пътна и охранителна полиция. Пробите на водача на лекия автомобил за употреба на алкохол и наркотични вещества са отрицателни. Водачът на лекия автомобил е задържан за срок от 24 часа в РУ Монтана.По случая е образувано досъдебно производство в РУ Монтана.", "date": "2019.12.13", "title": "Млад шофьор прегази 87-годишен на тротоар в Монтана (Видео)"}
{"url": "https://www.24chasa.bg/novini/article/7974539", "text": "Изборните резултати бяха приветствани като победа за английския, шотландския и ирландския национализъм - и може би вещаят край на Обединеното кралство. Категоричният триумф на Борис Джонсън ще му позволи да извади Великобритания от Европейския съюз следващия месец, но би могъл да доведе до разпадане на съюза, свързвал Англия, Шотландия и Северна Ирландия от векове. Въпреки че Консервативната партия на Джонсън победи опозицията в почти цяла Англия с обещанието \"да осъществи Брекзит\", шотландските националисти взеха 48 от общо 59 депутатски места в Шотландия. В Северна Ирландия привържениците на обединена Ирландия спечелиха повече депутатски места от онези в провинцията, които искат да останат част от Обединеното кралство - за пръв път от подялбата на острова през 1921 г., отделила британска Северна Ирландия от Република Ирландия на юг. През цялата предизборна кампания Джонсън заявяваше, че е предан на съюза и отхвърляше обвиненията, че сделката му за Брекзит би създала икономическа бариера между Великобритания и Северна Ирландия. Джонсън се похвали, че неговото консервативно правителство е получило \"нов мощен мандат\" не само да осъществи Брекзит, а и да обедини страната и да я поведе напред. Опонентите му обаче твърдят, че именно фактът, че е заложил на английския национализъм с обещанието \"да осъществи Брекзит\" за сметка на интересите на Шотландия и Северна Ирландия, е бил решаващ за успеха му. И триумфиращите шотландски и ирландски националистически лидери, и победените опоненти възприеха победата на Джонсън като отваряне на пътя към дезинтеграцията на Обединеното кралство. Това, че Борис Джонсън си осигури мнозинство, определено е добра новина за Шотландската национална партия, каза Джо Суинсън, лидер на Лебералдемократическата партия, която загуби собственото си депутатско място срещу Ейми Калахан от Шотландската национална партия, а заедно с него и партийния пост. Някои ще празнуват заради вълната от национализъм, която залива и двете страни на границата, заяви Суинсън. Според лидера на Шотландската национална партия Никола Стърджън резултатът е ясен мандат за втори плебисцит за независимостта на Шотландия. Шотландия, политически партньор на Англия от 300 години, гласува против отцепване от Обединеното кралство с 55 срещу 45 процента на референдума през 2014 г. Но шотландците подкрепиха оставането в ЕС на референдума за Брекзит през 2016 г. и според Стърджън Брекзит означава, че те би трябвало да имат още един път думата по въпроса за независимостта. \"Борис Джонсън може да има мандат да извади Англия от ЕС, но категорично няма мандат да извади Шотландия от блока. Шотландия трябва да има право на избор за собственото си бъдеще\", каза тя. Мнозинството от избирателите в Северна Ирландия също гласува против напускане на ЕС и партиите анти-Брекзит за пръв спечелиха повечето депутатски места в британската провинция. Националистите заявиха, че резултатът проправя път към вот дали да има обединена Ирландия. \"Вървим към \"вот за границата\" (Border Poll). Не мога да посоча конкретна дата, но трябва започнем да се подготвяме още отсега\", каза лидерът на Шин Фейн Мери-Лу Макдоналд. По думите й \"трябва да се организира структурирана дискусия за нова Ирландия и конституционни промени\". \"Не смятам, че юнионистите трябва са разтревожени или уплашени - това е огромен шанс за всички, които живеят на този остров\", заяви тя. Сред загубилите депутатското си място е и Найджъл Додс, заместник-лидер на Демократичната юнионистка партия - партията, която крепеше консервативното правителство на малцинството в Лондон след последните избори през 2017 г. Сега партията смята, че в крайна сметка е била предадена от сделката на Джонсън с Брюксел за Бреккзит, която според нея би създала икономическа граница между Великобритания и Северна Ирландия. Голямата ирония във всичко това е, че десетилетия наред юнионистите се бояха от ирландските националисти и бяха решили, че те са голямата заплаха, а всъщност голямата заплаха се оказа английският национализъм, по думите на Майк Несбит, бивш лидер на Юнионистката партия на Ълстър.", "date": "2019.12.13", "title": "Ще се разпадне ли Обединеното кралство?"}
{"url": "https://www.24chasa.bg/novini/article/7974442", "text": "Затворник поиска обезщетение от 100 хил. лв., защото при престоя си в килия 13 на Следствения арест в Кюстендил му се влошило здравето, но Административният съд отхвърли иска му. Костадин И., който излежава в Пазарджик присъда от 16 г. и 9 месеца затвор е пуснал молба за обезщетение до Административния съд в Кюстендил и иска ГД \"Изпълнение на наказанията\" да му плати компенсация 100 хил. лв. за морални вреди. През 2017 и 2018 г. е бил конвоиран 14 пъти от Пазарджик до Кюстендил и настаняван в килия номер 13 в ареста, където твърди, че условията били ужасни. Нямало вода, въздух, светлина, заради което получил кожно заболяване и усложнения на здравословното му състояние. Оплаква се, че в следствие на това бил уволнен от работа в затвора и не получавал заплата, като бил в невъзможност да заплаща издръжката на непълнолетното си дете. От събраните по делото доказателства обаче не се установило, че вследствие на лошите условия за живот в ареста, е получил усложнения в здравословното си състояние. При всяко постъпване в ареста, Костадин е преглеждан от фелдшер и не е имал оплаквания. Не се доказало и че заболяванията, които има, са в пряка и непосредствена връзка с условията в следствения арест. Служител на арестите обяснил, че задържаните имат 24-часов достъп до тоалетна и течаща вода, извършва се дезинфекция на арестантските помещения по график, а при необходимост и допълнителни пръскания с препарати срещу хлебарки, дървеници и др. вредители. В ареста в Кюстендил ежегодно са извършвани цялостни и текущи ремонти, купувани са маси и столове за задържаните лица. \"Емоционалните преживявания, които И. твърди, че е преживял докато е пребивавал в ареста в Кюстендил, са негово субективно усещане и не надхвърлят рамките на неизбежната последица от пребиваването му в затвора за изтърпяване на наказанието\", категоричен е съдът и отхвърли иска на затворника.", "date": "2019.12.13", "title": "Затворник иска 100 хил. лв., килия 13 в Кюстендил му \"взела\" здравето"}
{"url": "https://www.24chasa.bg/novini/article/7974556", "text": "Либералната мисъл не е само мисъл на нещо ново, което НДСВ и ДПС прегърнаха. В историята ни е имало либерални формации. Либералното е именно начинът, по който може да се съберат повече хора, да има повече диалог и да се справим по един интелигентен начин, коментира Салскобургготски. Стана дума за Брюксел. Той ни докара много положителни неща, моменти, но понякога изпадаме в настроенията, че идват неща от Брюксел и той ни нарежда. Не бива! Ние сме Брюксел, ние сме ЕС. Младите могат да се докажат и да покажат на Европа, че не сме втора или трета ръка европейци, а способни хора, които искат да се върнат в обединението след толкова години на изолация. Като човек, който е бил в изгнание, искам да кажа нещо на Брюксел - че не са имали куража или убеждението да се застъпят за толкова хора, които в момента изпитват лишение или страдание, продължи той. Радва ме това как се завръща либералната идея. Голяма грешка е, че ако се радикализираш, ще просперираш. Считам, че в толкова сложен момент за Европа трябва нашият глас да се чуе в една главна посока, че Европа няма план Б извън ЕС. Толкова хора се изживяват сега с различни теории, че ще се разпадне всичко. Бих казал, че това е голяма нелепост. Аз съм стар вече и съм видял много неща. Ако се разпадне, пак ли ще започнем с войни и една разединена Европа? Трябва да подкрепяме тази идея, че сме на правата посока, но не с натрапничави думи, а с логика и това, което сме ние, каза още той.", "date": "2019.12.13", "title": "Симеон II: Европа няма “план Б” извън съюза"}
{"url": "https://www.24chasa.bg/novini/article/7974553", "text": "Най-ниската точка на континентална земя беше открита в Източна Антарктида под ледника Денман, съобщи Би Би Си. Пълният с лед каньон достига на дълбочина 3,5 км под морското ниво. Само в океана има по-дълбоки падини. За сравнение най-ниската точка на открита суша на брега на Мъртво море е едва 413 м под морското ниво. Откритието е илюстрирано на новата карта на Белия континент, която разкрива формата на твърдата земя под ледената покривка с безпрецедентни подробности. Данните в нея ще помогнат да бъде разбрано как полярният юг може да се промени, предава БТА. Картата показва например непознати досега хребети, които пречат на отстъпването на топящите се ледници в затоплящия се свят. Има и редица гладки наклонени терени, които ги улесняват. \"Това несъмнено е най-точният портрет на това, което лежи под антарктическата ледена покривка\" - каза д-р Матийо Морлингем от университета на Калифорния в Ървайн, който е работил по проекта шест години. Картата попълва празнотите в правените досега изследвания на континента от въздуха с радари. Д-р Морлингем е използвал физически показатели, като запазването на масата, за да попълни пропуските. Проектът \"BedMachine Antarctica\" беше представен на среща на Американския геофизически съюз, като едновременно с това статия за резултатите са публикувани в сп. \"Нейчър Джиосайънс\". В него са участвали и специалисти от германския институт \"Алфред Вегенер\".", "date": "2019.12.13", "title": "Най-ниската точка на сушата беше открита в Антарктида"}
{"url": "https://www.24chasa.bg/novini/article/7974628", "text": "“Вие сте една от най-силните ни организации. А избраният за пети мандат Георги Чакъров - емблематичен кмет за БСП. Хората ви вярват, защото работите за тяхното добруване“, заяви Нинова. “Нека почитаме всички преди нас, които са дали сили, енергия, а някои и живота си за каузата”, каза още тя. По думите й тези 100 години партията е имала и успехи, и трудни моменти. Била е изправяна пред изпитания. Според Нинова това, което я е поставяло винаги на верния път, е мъдростта и честността на членовете и симпатизантите. “Така е и днес, когато постоянно сме атакувани от провокации и стоим пред предизвикателства. Знайте, че вие сте силата на партията. Вие и никой друг може да чертае бъдещето й”, подчерта лидерът на левицата. Тя продължи, че през последния месец БСП е обвинявана в най-грозното нещо в политиката - задкулисни договорки с ГЕРБ. “Всичките ни усилия в последните три години да посочим пагубното управление на Борисов и да дадем алтернатива се пренебрегват с лъжи и манипулации. Били сме се договорили с Борисов за субсидията. Защо ни били подкрепили? Ами питайте ги тях защо са си променили позицията, защо питате нас? Нашата е ясна и официална от самото начало: един лев държавна субсидия и финансиране от бизнеса означава икономически интереси да диктуват политиката”, обясни Нинова. Тя припомни, че от левицата са се обърнали към европейските институции и са получили подкрепа. “Внесохме официално предложение и толкоз. Постоянно се внушава, че партията е разцепена. Нека първо да видим кой е партията. Аз не съм, Националния съвет не е, вие сте партията. Вие разцепени ли сте?”, попита Нинова и получи отговор от присъстващите “не”. “Спорим в Националния съвет. За какво? Да сте чули да спорим за плоския данък или за преизчисляване на пенсиите - не. Спорим кой да води бащина дружина. Е и краят на този спор се вижда. Вие ще го решите съвсем скоро. Всеки от вас ще гласува за избор на председател и който и да е, той ще води партията. Колкото по-силни стават атаките към нас, толкова повече вярвам, че сме на прав път. Важно е да не губите вяра и да бъдете смели”, каза още председателят на БСП. Нинова се срещна и с кметове на населени места и общински съветници от левицата, с които обсъдиха подготовката за зимния сезон и проблемите в малките населени места. Най-младият сред тях бе новоизбраният кмет на с. Павел - 25-годишната Ирена Трендафилова.", "date": "2019.12.13", "title": "Нинова: Колкото по-силно ни атакуват, толкова повече вярвам, че сме прави"}
{"url": "https://www.24chasa.bg/novini/article/7974088", "text": "Китайската компания „GalaxySpace\" се готви да пусне първия си сателит за 5G интернет до края на тази година, съобщиха нейни представители, цитирани от  . Тяхна цел е да изградят нов вид сателитна мрежова система с помощта на 5G технологии, която да предоставя по-евтина и по-бърза връзка на света. Традиционните сателитни връзки изискват чиния или специален мобилен телефон за получаването на сигнала, в което много от потребителите не искат да инвестират. Ако сателитите могат да предоставят директно 5G сигнал на земята, потребителите ще могат да превключват между спътниците и наземната 5G мрежа. От „GalaxySpace\" заявиха, че новите сателити могат да обхванат район 50 пъти по-голям от Шанхай. Но общата им честотна лента е само 10 Gbps, което очевидно не е достатъчно за обслужването на голям град.", "date": "2019.12.13", "title": "Китайска компания се готви да пусне нов тип интернет сателит"}
{"url": "https://www.24chasa.bg/novini/article/7974688", "text": "Подписал съм заповед за одит в Националната художествена академия /НХА/, който най-вероятно ще констатира това, което получихме като неофициална информация, че средствата, които са за издръжка на обучението, в това число за възнаграждения, са използвани за плащания по договор за ремонти. Това е причината за недостига на средствата в НХА, заяви пред журналисти министърът на образованието и науката Красимир Вълчев, попитан дали МОН може да помогне за изплащането на заплатите на преподавателите в НХА. За съжаление, нямаме възможност да дофинансираме висшето училище, тъй като финансираме всички висши училища по формула, нашите взаимоотношения са по-скоро като възложител - изпълнител, ако някои изпълнител остане без възможност да си плати заплатите, не можем да му предоставим повече средства, каза министър Вълчев. Ще видим колко е недостига на средства и дали той може да бъде преодолян в рамките на месец-два. За съжаление има и неплатени стипендии, това получихме като информация преди два месеца, тогава направихме проверка, а сега очевидно става въпрос за по-дълбок проблем, коментира той. Попитан защо средствата за заплати и за стипендии в НХА са използвани за строителството на новата сграда на художествената академия, министър Красимир Вълчев каза, че висшите училища са автономни, включително и финансово антономни. \"Ректорът е този, който сам взема решение, не е длъжен да съгласува с никого, изцяло тяхно решение е. Не мога да го държа отговорен, не съм му работодател, академичната общност го е избрала и само тя може да го държи отговорен\", коментира ситуацията с недостига на средства за заплати и стипендии в НХА образователният министър. Днес в Националната художествена академия ще има Академичен съвет. Това, което мога да направя, е като имаме резултат от одита, да предоставя информацията на академичната общност. Надявам се ректорът да ми предостави пълна и вярна информация - за финансовото състояние и за причините за недостига на средства. Няма намаление на субсидията на НХА спрямо предходни години, няма нещо извънредно, което да се е случило и да води до такъв финансов проблем, заяви министър Красимир Вълчев. Той коментира темата за недостига на средства в НХА на форум за гражданското образование.", "date": "2019.12.13", "title": "Проверяват Художествената академия\nзаради недостига на пари за заплати"}
{"url": "https://www.24chasa.bg/novini/article/7974657", "text": "Студен фронт със силни бури и обилни снеговалежи скова Средиземноморието. Спасителни екипи в Испания часове наред отстраняваха изкоренени от силния вятър дървета, блокирали улици и пътища в района на Сан Себастиян, предаде Зимна е обстановката и в Италия, където обилният снеговалеж затрудни придвижването в районите на Торино и столицата Рим.", "date": "2019.12.13", "title": "Бури, студ и снеговалежи сковаха Испания и Италия (Видео)"}
{"url": "https://www.24chasa.bg/novini/article/7974680", "text": "Мантрата на британския премиер Борис Джонсън по време на предизборната кампания за предсрочните парламентарни избори беше посланието \"да приключим с Брекзит\", която целеше да канализира недоволството на избирателите от патовата ситуация в британския парламент по въпроса. Подходът му сработи, отбелязва Ройтерс. Освен традиционната стратегия на привличане на избирателите от райони, които не винаги гласуват за опозиционната Лейбъристка партия, Джонсън искаше да нанесе удар по традиционните й бастиони с надеждата да привлече подкрепата на хора, които никога преди не са гласували за Консервативната партия, но за които Брекзит е станал по-важен от традиционните партийни предпочитания, предава БТА. За 55-годишния Джонсън, който зае премиерския пост през лятото, свикването на предсрочни избори беше рисковано. Но той го сметна за необходимо, за да спечели мнозинство и да приложи програмата на правителството. Това включва напускането на ЕС, което е най-важното външнополитическо и търговско решение след края на Втората световна война. С обявяването на резултатите стана ясно, че Консервативната партия е успяла да спечели места в райони, които гласуват за лейбъристите от поколения. Консерваторите обаче бяха загубили места в проевропейски настроени райони. Скоро след като получи премиерския пост, Джонсън и неговият екип решиха, че ще имат нужда от нови избори, за да променят политическата аритметика в Камарата на общините. Но той се нуждаеше от единен фронт - нещо не толкова лесно за партия, в която въпросът за Европа предизвика вътрешни борби и изигра роля за падането на предишните четирима консервативни премиери. През първите си седмици на поста, Джонсън извърши една от най-големите чистки на министри в съвременната история на Великобритания, прогонвайки от партията 21 консервативни депутати, гласували против премиера по въпроса за Брекзит - включително внука на Уинстън Чърчил. \"Ние не блъфирахме\", независимо дали те са мислели така, заяви високопоставен помощник на премиера, коментирайки посланието на Джонсън към депутатите, че очаква лоялност. Официално предизборната кампания започна миналия месец и Джонсън се стремеше да убеди гласоподавателите, че само Консервативната партия може да позволи на страната да продължи напред. Посланията преди изборите се фокусираха предимно върху Брекзит и не толкова върху вътрешната политика. Екипът на Джонсън получи и подкрепата на Найджъл Фараж и Партията за Брекзит, която обеща да не издига кандидати в 317-те контролирани от консерваторите района, за да избегне разделяне на гласовете на поддръжниците на напускането на ЕС. В същото време Лейбъристката партия търсеше компромисна позиция за Брекзит. В опит да обедини партията си, която също беше разделена заради Европа, лейбъристкият лидер Джереми Корбин прие позицията за ново споразумение за напускане на ЕС, последвано от втори референдум - позиция, която беше непопулярна сред поддръжниците на Брекзит и дори сред хора от неговия екип. Вместо това Корбин се опита да наблегне на програма, обещаваща широка национализация и повече разходи за обществените услуги, особено здравеопазването. Обещанията на Джонсън включваха намаляване на имиграцията и пренасочване на средствата, които Великобритания иначе би платила на ЕС, за обществени услуги в страната, включително здравеопазването. По време на предизборни изяви той беше обвинен, че обещава фантастични неща. Някои гласоподаватели обаче заявиха, че планират да гласуват за Консервативната партия, дори и да не вярват на обещанията му. Джонсън неведнъж е казвал, че причините за всички неизпълнени обещания е парламентът, а не той, припомня Ройтерс. Консервативните стратези смятаха личната популярност на Джонсън и способността му да достига до привърженици и на други партии за ключово предимство. За разлика от него, неотдавнашните проучвания определиха лейбъристкия лидер Джереми Корбин като най-непопулярния опозиционен лидер от десетилетия. Но екипът на Джонсън знаеше също, че премиерът, известен с често цветистите си изрази и тенденция да се отклонява от предварителните планове, може да бъде потенциален проблем. За да избегнат провали, те се постараха да сведат до минимум риска от неприятни срещи с членове на обществеността и с някои интервюиращи.", "date": "2019.12.13", "title": "Предсрочните избори оправдаха рисковете, поети от Борис Джонсън"}
{"url": "https://www.24chasa.bg/novini/article/7973726", "text": "Любимата на поколения актриса Катерина Евро е имала неприятен инцидент вчера. Била е поканена в предаването \"Преди обед\", където е трябвало да говори за предстоящото представление на \"Клуб НЛО\", но малко преди ефир, в коридора паднала и се ударила сериозно, научи \"24 часа\".  Веднага е отишла в спешното на \"Пирогов\", където се оказало, че е пукнала раменна кост. Последвали преглед и снимки. За щастие вече си е вкъщи и се възстановява от неприятната случка.  Катето Евро е и жури в предаването \"България търси талант\". ", "date": "2019.12.13", "title": "Катето Евро паднала преди ефир, отишла спешно в \"Пирогов\""}
{"url": "https://www.24chasa.bg/novini/article/7973762", "text": "Британският премиер Борис Джонсън заяви днес, че страната му ще напусне Европейския съюз на 31 януари, след голямата победа на консерваторите на вчерашните предсрочни парламентарни избори, съобщиха Ройтерс и БТА.. \"Ще осъществим Брекзит навреме, до 31 януари, без никакви \"ако\", \"но\" или \"може би\", обяви Джонсън пред ликуващи привърженици в Лондон. Обединеното кралство ще напусна ЕС като единно цяло, връщайки си контрола върху своите закони, граници, финанси, търговия и имиграционна система, добави премиерът, цитиран от ТАСС. Джонсън отбеляза, че резултатите от изборите означават, че вече няма опасност от втори референдум за Брекзит.", "date": "2019.12.13", "title": "Джонсън: Напускаме Европейския съюз до 31 януари"}
{"url": "https://www.24chasa.bg/novini/article/7973771", "text": "Няма да има ощетени пациенти, лекарите няма да бъдат ограничени във възможностите си за брой и начин на изписване на необходимите лекарства за хронично болните. Това заяви шефът на Български лекарски съюз д-р Иван Маджаров, минути преди началото на Националния събор на съсловната организация, на която делегатите от всички регионални колегии ще гласуват дали да дадат мандат на ръководството да подпише новия Национален рамков договор (НРД) със здравна каса. За първи път той ще бъде за срок от 3 години. Коментарът му бе по повод заявените вчера притеснения от страна на джипитата, след като в проекта на НРД бяха заложени текстове, ограничаващи те лекарите да изписват само до 2 комбинирани лекарства (с повече от една активна съставка), отпадаше и възможността да се дават 3-месечни рецепти. По думите на д-р Маджаров обаче тези текстове са били изчистени още вчера. Едно от основните искания на лекарите за новия НРД са за 14% увеличение на клиничните пътеки. Очаква се личните лекари да нямат и ограничение в направленията за профилактичните прегледи.", "date": "2019.12.13", "title": "Шефът на Лекарския съюз: Няма да има ощетени пациенти"}
{"url": "https://www.24chasa.bg/novini/article/7973738", "text": "Служители на сектор „Противодействие на икономическата престъпност“, специализирани полицейски сили при ОДМВР- Плевен, РУ Червен бряг и ТМУ-Свищов проведоха съвместна акция по противодействие на нелегалното разпространение на акцизни стоки, съобщават от МВР. Към 10:00 ч. вчера е предприето претърсване на адреси в село Девинци и град Червен бряг, обитавани от 55-годишен. В имот в селото инспектиращите са открили съоръжение за производство и изваряване на етилов алкохол, бъркалки, различни по марка и вид метални и пластмасови капачки, етикети, стикери от търговските марки, дозатори и гумени уплътнители, ПВЦ туби и стъклени бутилки - с различна вместимост, без поставен на тях валиден акцизен бандерол, съдържащи течност, наподобяваща на етилов алкохол с мирис на ракия, водка и уиски с общо тегло около 300 литра и различен алкохолен градус. Иззети са 254 кашона, съдържащи от по 6 до 15 стъклени бутилки - с различна вместимост. Намерен е и газов пистолет с отстранена предпазна муфа и поставен пълнител с патрон с гумена сачма, както и 9 боеприпаса. Действията са осъществени под наблюдението на Районна прокуратура – Червен бряг. По случая е образувано досъдебно производство за извършено престъпление по чл. 234 от НК, а работата по документирането му продължава.", "date": "2019.12.13", "title": "Спипаха 55-годишен мъж, произвел 300 л. нелегален алкохол"}
{"url": "https://www.24chasa.bg/novini/article/7973793", "text": "Бившият премиер Ахмет Давутоглу - бивш съратник на президента Реджеп Тайип Ердоган и бивш председател на Партията на справедливостта и развитието (ПСР), внесе за регистрация в министерството на вътрешните работи нова партия под свое ръководство. Предвижда се днес по обяд Давутоглу да даде пресконференция във връзка с регистрацията. Няколко дни по-рано Давутоглу обяви публично, че е готов уставът и програмата на партията, както и нейното име. Според медиите новата формация ще се казва \"Партия на бъдещето\", въпреки че преди това бе обявено името \"Нашата партия\". Според регистрационната молба 154 души, начело с Давутоглу, са основатели на партията. Сред тях има редица имена, които са познати отпреди като водещи функционери в ПСР, но я напуснаха в различни периоди от време. В едно от последните си интервюта пред турска телевизия Давутоглу бе категоричен, че неговата партия ще бъде алтернатива на управляващата ПСР на Ердоган. Очакванията са, че Давутоглу ще събере около себе си недоволните от политиката на Ердоган, която той силно бе разкритикувал след поражението на ПСР на местните избори т.г. Близки до новата партия среди очакват около 50 депутати от управляващата партия да се присъединят към тях. Това означава, че може силно да подкопаят подкрепата за президента Ердоган и неговата партия. Наблюдатели прогнозират предсрочни парламентарни избори през 2020 г. Междувременно Ердоган публично обвини бившия си съратник Давутоглу и хората от другото дисидентско крило - това на Али Бабаджан, бивш министър на икономиката, в сътрудничество с бившия президент Абудллах Гюл, който също подготвя основаването на нова партия с откъснали се от ПСР отговорни бивши функционери, че са измамници. Скандалът се разрази по повод обширен терен /твърди се, че е най-хубавият и най-скъп терен в Истанбул/, който е бил отпуснат за Градския университет на Истанбул, чиито създатели са Давутоглу, Бабаджан, Мехмет Шимшек и др. Давутоглу върна топката като предложи в парламента да се създаде комисия, която да разследва имущественото състояние на всички бивши президенти, премиери, държавни министри, визирайки и Ердоган. Подобно предложение едва ли би се приело от депутатите в настоящия парламент. Но със сигурност може да се твърди, че интересни развития се очакват във вътрешната политика на Турция през идващата година.", "date": "2019.12.13", "title": "Бившият премиер на Турция Ахмет Давутоглу регистрира новата си партия"}
{"url": "https://www.24chasa.bg/novini/article/7973831", "text": "Либийският командир Халифа Хафтар нареди на войските си да започнат ново настъпление към центъра на Триполи и обяви, че това ще е \"финалната битка\" за столицата, предаде Ройтерс. Хафтар, който е главнокомандващ на \"Либийската национална армия\", започна през април настъпление за превземане на Триполи. \"Сега обявяваме решителната битка и настъпваме към центъра на столицата да я освободим\", каза Хафтар в телевизионна реч късно снощи. Неговите сили често обявяват \"решителни настъпления\", които не довеждат до особени промени на бойното поле, съобщи Ройтерс. Хафтар е подкрепян от Египет, Обединените арабски емирства и от руски наемници, казват дипломати и официални лица от признатото от международната общност правителство в Триполи. ", "date": "2019.12.13", "title": "Либийският командир Хафтар: Почваме решителната битка за Триполи"}
{"url": "https://www.24chasa.bg/novini/article/7973855", "text": "Името „Мухамад“ за първи път влезе в класацията топ 10 на най-популярните бебешки имена в Съединените щати, пише Си Ен Ен. Данните са от популярния уебсайт „БейбиСентър“. В момента името се намира на десета позиция, изкачвайки се четири места нагоре от миналата година. Популярността му се увеличавала постепенно от 2013 г. насам, когато „Мухамад“ се появило в топ 100 класацията на уебсайта, предаде  . „Мюсюлманските семейства често избират името „Мухамад“ за първородните си синове, като по този начин отдават почит на пророка. Името има многобройни начини за изписване, което му помогна да се изкачи в топ 10“, коментира Линда Мъри от „БейбиСентър“. Данните идват от почти 600 хил. семейства, споделили имената на децата си с организацията през 2019 г. При момичетата път си е проправило арабското име Алия.", "date": "2019.12.13", "title": "\"Мухамад\" - вече в Топ 10 на бебешките имена и в САЩ"}
{"url": "https://www.24chasa.bg/novini/article/7973829", "text": "Периодичните \"гмуркания\" на сондата на НАСА \"Мейвън\" в атмосферата на Марс са позволили на учените да съставят пълната карта на движението на ветровете на Червената планета, съобщи сп. \"Сайънс\", цитирано от БТА. Картата не само потвърди съществуващите компютърни модели, описващи атмосферата на Марс, но и допринесе за някои неочаквани открития. Оказа се, че неравностите на повърхността на планетата създават необичайно мощни вълни в атмосферата, които достигат до горните й слоеве. Подобни колебания, орографичните вълни, съществуват и на Земята, но никога не се е предполагало, че те могат да достигнат височина от 280 километра, както е на Марс. Сондата \"Мейвън\" беше изстреляна през месец ноември 2013 година за изучаване на структурата и поведението на атмосферата на Марс. Тя трябваше да установи причините за това защо почти целият марсиански въздух, а също така и водите на океаните са се изпарили в космоса. През 2014 година сондата достигна до Червената планета и започна да осъществява поредица от \"гмуркания\" в атмосферата й. По този начин бяха открити необичайни полярни сияния в горните й слоеве.", "date": "2019.12.13", "title": "НАСА изготви пълната карта на ветровете\nна Марс"}
{"url": "https://www.24chasa.bg/novini/article/7973875", "text": "Няколко ноти, изписани в бележника му, са всичко, което германският композитор Лудвиг ван Бетовен е оставил от Десетата си симфония преди смъртта си през 1827 година. Сега екип от музиколози и програмисти се движат в посока завършване на версия на произведението, използвайки изкуствен интелект, преди 250-годишнината от рождението му догодина, съобщи АФП, цитиран от    \"Напредъкът е впечатляващ, макар компютърът все още има какво да научи\", казва Кристине Зигерт, ръководител на архивите в Бетовен Хаус в родния град на композитора Бон. Зигерт каза, че е \"убедена\", че Бетовен щеше да одобри действията им, тъй като и той по негово време е бил новатор, имайки предвид композициите му на вид орган, който възпроизвежда звуците на вятъра и ударните инструменти. Зигерт е убедена, че работата няма да засегне наследството му, защото никога няма да се счита за част от неговото творчество. Крайният резултат от проекта ще бъде изпълнен от пълен оркестър на 28 април догодина в Бон, център на празненства за композитора, който е очертал романтичната ера на класическата музика. Бетовен, най-известната музикална фигура на Германия, е толкова обичан в родината си, че задължението да се подготви годишнината беше записано в споразумението на управляващата коалиция през 2013 година. Годината на празненствата започва на 16 декември - смята се, че това е датата на 249-ия му рожден ден - с откриването на дома му в Бон като музей след мащабен ремонт.", "date": "2019.12.13", "title": "Изкуствен интелект довършва Десетата симфония на Бетовен"}
{"url": "https://www.24chasa.bg/novini/article/7973882", "text": "Смъртоносното изригване на вулкан на новозеландкия остров Уайт привлече вниманието към тълпите туристи, които всяка година се стичат към активни вулкани. При толкова много активни вулкани на планетата, туристите търсят тръпката от Япония до ДР Конго. Някои от тези вулкани са изригнали неотдавна, но въпреки това (или може би именно заради това) са сред най-желаните от клиентите. \"Да се приближиш до вулкан ти дава възможност да преживееш мощта на неспокойната Земя: дима, да видиш как се освобождава напрежението от крехката земна кора при сблъскването на тектоничните плочи\", описва журналистът пътешественик Саймън Кадър. \"Заедно с наградатаa обаче вървят и рисковете. Те могат да включват серен диоксид и други токсични вулканични газове, изхвърляне на различни материали от вулкана, потоци лава и евентуално предизвикани от тях горски пожари, свлачища, а за крайбрежните райони - вълни цунами\", предупреждава той. Ето кратко описание на някои от най-популярните и активни в близкото минало вулкани. Неотдавнашното изригване на вулкана Агунг на остров Бали намери място в заглавията на медии по целия свят. То започна от 2017 година и все още продължава, но през първата година наложи затваряне на въздушното пространство и мащабни евакуации. До този момент планината бе популярна дестинация за планинарски екскурзии сред гостите на острова. Друг активен вулкан на Бали е Батур, който и до момента е любимо място за изкачвания по изгрев. Той изригна за последно през 2000 година, изхвърляйки пепел от няколко по-малки експлозии. Поток лава от него е наблюдаван за последен път през 1963 година. Близо до Бали, на остров Ломбок, е Ринджани - един от най-активните вулкани в страната. Заради честите му изригвания достъпът до кратера понякога бива ограничаван, но въпреки това броят на туристите непрекъснато се увеличава. Друг вулкан голяма туристическа атракция е Бромо на остров Ява, където посетителите могат да се приближат до стълба серен дим, излизащ от кратера. Недалеч от него е Иджен, над който често се наблюдават облаци дим и който също е отворен за туристически посещения. Етна, който се извисява над град Катания в Сицилия, е активен непрекъснато. Туристите обаче могат да се изкачват по него, като най-високата разрешена точка е на 2920 метра над морското равнище. Стотици го правят. Екип на Би Би Си и множество туристи пострадаха от леки наранявания през 2017 година, след като претърпяха инцидент при едно изригване. Везувий, близо до Неапол, е сред най-известните вулкани в света, най-вече заради изригването от 79 година след новата ера.н.е., което заличава от лицето на земята римските градове Помпей, Херкулан, Оплонтис и Стабий. Над два милиона души посещават района около вулкана, макар че повечето от тях идват да разгледат руините на древните градове. Той не е изригвал от 1944 година. Като една от страните в света с най-голяма сеизмична активност, Япония понася около 20 % от земетресенията с магнитуд над 6,0 на планетата. Там има и множество активни вулкани, а най-забележителният сред тях е Фуджи, недалеч от столицата Токио. Фуджи е изригвал за последно през 18 век и сега е по-скоро активно посещавана планина, отколкото активно димящ вулкан. В Япония обаче има и доста действащи вулкани. Асама например изригна през 2015 година и е сред най-активните в страната. Кратерът е затворен за туристи, но по склоновете му има множество популярни планински пътеки. Ширане е друг пример за лесно достъпен кратер, но планината остава опасна. През 2018 година един човек загина, а няколко бяха ранени от лавина, предизвикана от изригване. В южната част на страната Асо изригна за последно през 2016 година. Кратерът може лесно да бъде достигнат с кола или въжена линия и е много популярна туристическа дестинация. Честата вулканична активност означава обаче, че понякога кратерът е недостъпен за туристи. Най-голямото изригване в Япония през последните години бе на Онтаке, който се събуди без предупреждение през 2014 година, убивайки 63 души. Внезапното изригване бе описано \"като гръм от ясно небе от жена\", която държи малък хотел недалеч от върха. Планината беше любимо на мнозина място за преходи и нямаше сеизмична активност, която да предупреди властите за предстоящата трагедия. Майон е известен със симетричната си форма на \"перфектен конус\". Той е изригвал около 50 пъти от първото си регистрирано изригване през 1616 година. За последно бе активен през 2018 година. Около 1200 души губят живота си в изригване през 1814 година. Той е сред най-популярните туристически дестинации в страната и един туроператор го описва като \"изживяване, което спира дъха ти, изпълнено с вълнуващи приключения и тръпката, че може да изригне във всеки момент\". На 15 юни 1991 година става второто най-голямо вулканично изригване за 20 век, когато вулканът Пинатубо убива около 800 души. Сега обаче много туристи се записват за обиколки из планината, рекламирани като \"преживяване, каквото се случва веднъж в живота\". Вулканите Ейяфятлайокутъл и Катла са популярни сред туристите. Ейяфятлайокутъл получи международна слава през 2010 година, когато изригна, изхвърляйки в небето вулканична пепел и наложи да бъде затворена голяма част от въздушното пространство над Европа. Бенедикт Брагасон, туристически гид, развеждащ посетители до вулканите, обяснява, че обикновено туристите са силно въодушевени, когато се разказват истории за изригванията. \"Разказваме им страшни истории и те въпреки това искат да отидат. Тогава е дори още по-вълнуващо и хората ни се доверяват да се качим там и да не поставяме в опасност живота им\", казва той. Вулканът Суфриер Хил на карибския остров Монсерат се разбужда през 90-те години на миналия век, принуждавайки две трети от населението на острова да се евакуира. Според Дейвид Лий от Montserrat Island Tours оттогава драматичното изригване се е превърнало в \"примамка\" за много посетители. \"Има хора, които идват от целия свят, за да видят това, което наричаме \"съвременния Помпей\". Това е много скорошно изригване и градът бе погребан\", разказва екскурзоводът пред Би Би Си. \"Невероятно е да можеш да отидеш до портите. Полицията те пуска да минеш през тях, придружават те по пътя, можеш малко да покараш наоколо и след това преминаваш през покрайнините на погребания град\", описва той преживяването. Килауеа на остров Хавай е най-активният и лесно достъпен вулкан на света. Изкачванията във Вулканичния национален парк на Хаваите бяха забранени между май и септември 2018 година заради изригване. Килауеа е все още активен вулкан и макар в момента да не изригва и досега има опасности, свързани с вулканичната дейност като да пропаднеш сред остри като бръсначи парчета втвърдена лава, разположени близо до места с концентрация на вулканични газове, които могат да предизвикат дихателни и сърдечни проблеми, скални ръбове, опасни пукнатини, дупки край пътеките, носена от вятъра пепел и други твърди частици, предупреждава \"Лоунли планет\". \"Нешънъл джиографик\" нарича Нирагонго \"един от най-опасните вулкани на света\". Наричаме го генерал Нирагонго, разказва местен екскурзовод пред списанието, защото когато той дойде, всички се разбягват. Въпреки това можете да се изкачите по склоновете му, тъй като местни туроператори правят всичко възможно да изстискат пари от дръзките пътешественици. (БТА)", "date": "2019.12.13", "title": "\"Вулканичният\" туризъм привлече вниманието след инцидента в Нова Зеландия"}
{"url": "https://www.24chasa.bg/novini/article/7973915", "text": "Гръцкият парламент прие снощи система от държавни гаранции, която има за цел да намали огромния обем от необслужвани и рискови кредити в портфейла на частните банки, който се натрупа по време на продължителната финансова криза, съобщиха Асошиейтед прес и БТА. Така наречената схема за защита на активите \"Херкулес\" ще използва държавни гаранции на стойност от 12 милиарда евро. Планът ще позволи на банките по-ефективно да конвертират лошите кредити в ценни книжа, като ги разпределят на пакети, степенувани според риска им - процедура, подобна на приложената неотдавна в Италия. Кредити, отпуснати от гръцки банки на стойност около 75 милиарда евро, в момента са смятани за необслужвани или рискови. Според оценки на централната банка около 40 процента от кредитите отговарят на тези критерии и ограничават кредитирането, достъпно за бизнеса. Представители на правителството се надяват, че планът ще помогне на банките да се освободят от до половината от лошите си кредити през следващите 18 месеца.", "date": "2019.12.13", "title": "Гръцкият план \"Херкулес\" иска да намали лошите кредити на банките"}
{"url": "https://www.24chasa.bg/novini/article/7973947", "text": "Над 10 пожара в жилищни сгради са гасили огнеборци в страната за последните 24 часа, съобщават от полицията. В четвъртък малко след 18 часа се е запалил аспиратор в кухнята на къща, на ул. „Николай Коперник“ в Пловдив. На място са изпратени два екипа, които загасили пожара за броени минути. При инцидента е пострадала 76-годишна жена, на която е оказана първа помощ и е транспортирана до болница. Причината за пожара е късо съединение. Сигнал за пожар в покривна конструкция на 5-етажна жилищна кооперация на столичната ул. „Иван Денкоглу“ е вдигнал на крак столичните пожарникари тази нощ. На мястото на произшествието били насочени 8 пожарни автомобили и две автомеханични стълби. От сградата са евакуирани 13 обитатели. Причината за инцидента е в процес на установяване. При инцидента е унищожена около 100 квадрата покривна конструкция.", "date": "2019.12.13", "title": "Над 10 пожара за последните 24 часа в страната"}
{"url": "https://www.24chasa.bg/novini/article/7973934", "text": "Пожарът на единствения руски самолетоносач \"Адмирал Кузнецов\" беше напълни потушен днес в 08 00 часа московско време, съобщи ТАСС, като се позовава на директора на Обединената корабостроителна корпорация Алексей Рахманов, предава БТА. Избухналият вчера пожар обхвана площ от 500 кв. метра. Един човек е загинал и  . Неизвестна е съдбата на един член на екипажа. Гасенето на пламъците беше затруднено от силното задимяване и високите температури.", "date": "2019.12.13", "title": "Пожарът на руския самолетоносач \"Адмирал Кузнецов\" е напълно потушен"}
{"url": "https://www.24chasa.bg/novini/article/7973978", "text": "Джaмбaзки пo никaкъв нaчин нe e изпoлзвaл тoвa, чe e eврoдeпутaт, изпълнил e вcички укaзaния нa oргaнитe нa рeдa, дaл e aлкoхoлнa прoбa c дрeгeр'', тoвa зaяви глaвният ceкрeтaр нa МВР Ивaйлo Ивaнoв нa брифинг кacaeщ cлучaя. \"Cлeд кaтo прoбaтa oт дрeгeрa ce e oкaзaлa пoлoжитeлнa, тoй caм e пoиcкaл кръвнa прoбa. Cлeд кaтo тя e излязлa e cтaнaлo яcнo, чe тя e пoд 1.2\", зaяви oщe Ивaнoв, цитиран от   За това количество се налага само административно наказание - глоба и отнемане на книжката. Няма да се иска имунитетът на евродепутата, нито ще му се търси наказателна отговорност. Припoмнямe, чe нa 7 дeкeмври eврoдeпутaтът Aнгeл Джaмбaзки e бил хвaнaт c aлкoхoл в кръвтa зaд вoлaнa. Cлучaят cтaнa oбщecтвeнo дocтoяниe eдвa вчeрa. \"Пo бългaрcкoтo зaкoнoдaтeлcтвo щe имa aдминиcтрaтивнo нaкaзaниe. Нaкaзвaщият oргaн щe рeши кaквo щe e тoчнo нaкaзaниeтo нa eврoдeпутaтa\", дoпълни глaвният ceкрeтaр.", "date": "2019.12.13", "title": "Кръвната проба на Джамбазки показала под 1,2 алкохол"}
{"url": "https://www.24chasa.bg/novini/article/7973994", "text": "Днес, 13 декември, във връзка с повишението на температурите кметът на София Йорданка Фандъкова възложи да започне миене на булеварди, съобщават от Столичната община.  Миенето на пътната инфраструктура се изпълнява при подходящо време и е част от мерките за подобряване качеството на въздуха. Дейностите ще се изпълняват с автоцистерна. Екипи на столичен инспекторат извършват контрол и създават организация за изпълнение на дейностите в града и през следващите дни. При миенето бъде създадена временна организация на движението с цел минимални затруднения на трафика. Кметът Йорданка Фандъкова ще предложи на Столичен общински съвет спестените 2 210 000 лв. от решението на МОСВ да намали размера на отчисленията за депониране, които се заплащат от общините, да бъдат пренасочени за допълнително миене и метене в план-сметката за почистване на София през 2020 година.", "date": "2019.12.13", "title": "Фандъкова възложи миене на столичните булеварди"}
{"url": "https://www.24chasa.bg/novini/article/7974038", "text": "В царството на сагите Коледа не минава без книги под елхата. От края на войната насам всяка година преди коледните празници в Исландия - един от най-малките издателски пазари в света, настъпва \"Йолабокафлод\". На исландски това означава буквално \"Коледен книжен потоп\" и представлява традиция, напомняща британския \"Супер четвъртък\" (всеки първи четвъртък на октомври във Великобритания), но с несравним мащаб. Две трети от заглавията се издават през ноември и декември. В книжарница или в супермаркета, стотици нови заглавия се подреждат в този период в отдела с разпродажбите - жизненоважна традиция за професиите, свързани с литературата и книгоиздаването в страна с 360 000 жители, където трябва да се изръсиш с равностойността на 50 евро за един роман. След семейната вечеря на 24 декември идва време за четене край огъня, много често с най-новия криминален роман на Арналдур Индридасон, чиито книги са почти неизменно бестселър в родината му от 2000 г. насам. \"Литературата е много важна в Исландия и това, според мен, е формата на изкуство, с която всички се идентифицират\", обяснява Сигрун Хролфсдотир, артист и майка на две деца. Дъщеря й и синът й - Дуна и Гудмурндур, вече са избрали книгите си от каталога \"Бокатидинди\". Разпространяван във всички пощенски кутии в страната, каталогът от 80 страници предлага романи, поеми, книги за деца така, както други продават сглобяеми мебели. Почти седем от десет исландци купуват една или повече книги като Коледен подарък, показва допитване на Асоциацията на исландските издатели. Тазгодишният каталог включва 842 нови заглавия. Традицията \"Йолабокафлод\" възниква в края на Втората световна война. През 1945 г. бедна Исландия ограничава вноса, за да избегне задлъжняване на домакинствата. Хартията обаче продължава да е евтина и книгите заменят куклите и електрическите влакчета под елхата. Освен това Исландия иска да се самоутвърди след близо седем века норвежко, а после и датско господство. \"Има връзка с дебатите за значението на литературата по време на борбата за независимост и търсенето на исландската идентичност: за да бъдеш исландец, е трябвало да четеш книги\", разказва Халдор Гудмундсон, писател и бивш президент на най-голямата издателска къща в Исландия - \"Форлагид\". Макар книги да се издават редовно през цялата година, \"Йолабокафлод\" си остава ключов период. Според исландския статистически институт през 2018 г. той е осигурил близо 40-процента от оборота на исландските издатели. За сравнение продажбите преди Коледа представляват една трета от годишния обем на тези в Обединеното кралство и една четвърт на продажбите в Германия, двата най-големи пазара в Европа. \"Ако тази традиция отмре, исландският издателски бизнес също умира\", признава Пал Валсон, директор в \"Бяртур\", второто по големина издателство в страната, което осигурява 70 процента от приходите си по време на \"Йолабокафлод\". При такова изобилие е трудно да си създадеш име. \"Има куп добри книги, които се губят сред масата\", казва Лиля Сигурдардотир, авторка на трилъри, превеждани на английски и френски език. Исландия е най-слабонаселената държава в Западна Европа, но за сметка на това е страната, в която се издават най-много нови заглавия на човек от населението в света след Великобритания, сочат данните на Международната асоциация на издателите. Всеки десети исландец публикува книга през живота си. А исландците, разбира се, са и големи читатели. На острова има 83 библиотеки, а от септември 2011 г. има и ежегоден празник, посветен на библиотеките. Невероятният потоп от книги за \"Йолабокафлод\", повечето от тях - романи, е поделен наполовина през тези два месеца със супермаркетите в страната. Сред отделите за свежи храни, сухари и замразени продукти на видно място специално за случая са изложени стотици книги. Това е и възможност да си купиш изгодно неща, които са относително скъпи през останалата част от годината: един роман струва 6990 крони (около 52 евро), над два пъти повече, отколкото във Франция или Великобритания. \"По-трудно е да си купиш толкова книги в нормално време. Човек би се разорил\", казва 28-годишният Бриньолфур Торстейнсон, продавач в книжарница \"Мал ог Менинг\" в Рейкявик, една от най-старите в Исландия. Цената е \"по-солена\" заради повишаването през 2015 г. на ДДС от 7 на 11 процента, а и заради разходите за отпечатване и за внос. Тъй като в Исландия на практика няма гори, книгите общо взето се отпечатват в чужбина. Освен това и тук, както навсякъде другаде, издателите и книжарниците страдат от спад в продажбите на книги, които са намалели почти наполовина от 2010 г. насам. За да подпомогне отрасъла, правителството реши тази година да възстанови 25 процента от разходите за производство на книги, издадени на исландски език.", "date": "2019.12.13", "title": "Исландия и четенето: Лавина от книги струпват под коледната елха"}
{"url": "https://www.24chasa.bg/novini/article/7974043", "text": "Всеки кара кола и на всеки може да се служи. Трябва да се каже на кой е колата и кой я е карал. Обществеността не бе информирана навреме и коректно. Така премиерът Бойко Борисов коментира от Брюксел  \"Сравнете съобщението с това за катастрофата с председателя на парламента Цвета Караянчева. Тогава жълти, фалшиви медии казваха, че гавазите на Борисов са виновни\", припомни премиерът. Борисов каза още, че е много разочарован от евродепутата \"Джамбазки ще понесе всичките си последствия. Всички, които ме познават знаят, че не пия капка алкохол. Разочарован съм много. Разочарование е малко, защото винаги съм го харесвал като политик. МВР не е прикрило никой\", категоричен бе той. ", "date": "2019.12.13", "title": "Борисов разочарован от Джамбазки, НСО не уведомило коректно за катастрофата с детето (Видео)"}
{"url": "https://www.24chasa.bg/novini/article/7974075", "text": "В доклада се посочва, че освен англоезичните страни, които все още са сред най-привлекателните за студентите, други държави, като Китай и Русия, също активно работят в тази сфера. В момента 10% от чуждестранните студенти в света се обучават в Китай, което нарежда страната на трето място в света. Китай предлага различни стипендии и стажове, за да привлече повече младежи от чужбина. През 2012 г. страната си постави за цел до 2020 г. да приеме 500 000 чуждестранни студента на всички академични нива. Последният образователен план на правителството също представя пътна карта за бъдещото отваряне на образователния сектор чрез насърчаване на международния обмен и сътрудничество.", "date": "2019.12.13", "title": "Китай е третата най-популярна дестинация за обучение в света"}
{"url": "https://www.24chasa.bg/novini/article/7974010", "text": "Един човек е загинал и най-малко 25 души са ранени при експлозия в жилищен блок в германския град Бланкенбург в източната част на страната, съобщи местната полиция, цитирана от ДПА. \"Вероятно ще има повече пострадали от инцидента\", заяви говорител на полицията сутринта. Той не каза в каква степен са нараняванията на хората в блока. На място има полиция и пожарна служба. Освен това е създадена работна група. Причината за експлозията още не е ясна. Тя е станала малко преди 9:00 ч. Започнало е евакуиране на обитателите на пострадалата сграда. Зданието се намира в покрайнините на града. В квартала има основно училище и детска градина. Около стотина бяха настанени в други заведения, обяви представител на детската градина.  Бланкенбург се намира в планината Харц и има около 20 000 жители. Той се описва като „Цъфтящия град на Харц\".                                                                                                                                                                                                                                                                                                                                 ", "date": "2019.12.13", "title": "Един загинал, 25 ранени при експлозия в блок в Германия, 100 деца евакуирани (Обновена)"}
{"url": "https://www.24chasa.bg/novini/article/7974130", "text": "Възрастен велосипедист е в тежко състояние след катастрофа. Пострадалият - 76 годишен мъж е приет в болница, съобщиха от Областната дирекция на МВР в Търговище. Пътното произшествие е станало минути след 9 часа на главния път София - Варна, на околовръстния до разклона за село Лиляк. По първоначални данни товарен автомобил с търговищка регистрация е блъснал велосипедиста. Извършва се оглед на местопроизшествието. Движението в участъка се регулира от екипи на \"Пътна полиция\" и на Районното управление в Търговище.", "date": "2019.12.13", "title": "Възрастен велосипедист е в тежко състояние\nслед катастрофа край Търговище"}
{"url": "https://www.24chasa.bg/novini/article/7974143", "text": "61-годишен мъж е с опасност за живота след преобръщане на камион в Рудозем. Това съобщиха от пресцентъра на ОДМВР – Смолян, цитирани от \"Фокус\". Случаят е от вчера сутринта. При разтоварване на отвал на обогатителна фабрика в промишлена зона в Рудозем товарен автомобил \"Камаз\", с водач на 61 години, се обръща странично. При инцидента е пострадал шофьорът, който е със счупени две ребра и контузия в долната част на белите дробове. Настанен е за лечение в МБАЛ - Смолян с опасност за живота. Местопроизшествието е посетено от дежурна оперативна група на Районно управление на МВР - Мадан. Извършен е оглед и е образувано досъдебно производство. Работата по случая продължава.", "date": "2019.12.13", "title": "61-годишен мъж е с опасност за живота след преобръщане на камион в Рудозем"}
{"url": "https://www.24chasa.bg/novini/article/7974166", "text": "Интерконекторът /междусистемната газова връзка Петрич - Струмица/ е една голяма визия за свързване между Северна Македония и България, но и на газификация на целия югоизточен район на нашата страна съгласно националните стратегии, както и един от стратегическите приоритети на нашата държава. Това е изтъкнал премиерът на Северна Македония Зоран Заев в обръщение на кръгла маса за формирането на регионален енергиен пазар чрез подобряване на енергийната свързаност между Северна Македония и България, организиран от Македонско-българската стопанска камара и Българо-македонската търговско-индустирална палата, съобщава вестник \"Нова Македония\", цитиран от БТА. Заев каза, че чрез предприятието Национални енергийни ресурси се развива цялостно националната газопреносна мрежа. Целта е да затворим напълно пръстена и в югоизточната част на държавата да се изгради един интерконектор, който да се свърже с газопроводната мрежа София - Гърция през Благоевград, Сандански и Петрич. Там ще трябва да изградим газопровод към Струмица и Струмишкия регион, за да може да се свърже с националния газопровод, но и за развитие на системите на националната газопреносна мрежа, заявил Заев, цитиран от в. \"Нова Македония\". Демократичният съюз за интеграция не е съгласен преди изборите да се променят правилата, съобщава в. \"Слободен печат\". Несъгласията на партиите с промените в изборния закон ще се изглаждат днес в министерството на правосъдието, пише изданието. Депутатът от Демократичния съюз за интеграция Артан Груби информира вчера, че министърът на правосъдието Рената Дескоска е свикала среща на всички парламентарни и извънпарламентарни партии, както и на представители на гражданския сектор, на която ще се търси най-добрият възможен изборен модел. Демократичният съюз за интеграция вчера внесе почти 5 000 поправки към предложените изменения на изборния закон, а над 1 000 поправки внесе опозиционната ВМРО-ДПМНЕ. Промяната на правилата на играта преди да започнат изборните процеси е опасен прецедент, пред който би се изправило това събрание и политическата сцена в нашата страна. Такива изменения трябва да се правят с консенсус, в съгласие с всички партии, заяви депутатът Груби. Управляващият СДСМ подкрепя своето предложение и смята, че няма пречка предсрочните парламентарни избори през април 2020 г. да се проведат в една изборна единица. Премиерът Зоран Заев припомни, че това е било тяхно предизборно обещание и се надява, че парламентът ще приеме нов изборен закон, пише скопският вестник.", "date": "2019.12.13", "title": "Заев: Интерконекторна връзка Петрич-Струмица\nе потенциал за развитието ни"}
{"url": "https://www.24chasa.bg/novini/article/7973830", "text": "Как това да стане бързо, лесно и сигурно? Отговор на този въпрос дава  Тя е достъпна и на мобилния телефон на всеки от нас, без да трябва да се инсталира специално приложение. Най-добрият вариант е да регистрирате свой личен профил. Става лесно и бързо в рамките на няколко секунди – необходимо е да въведете само име и имейл. Удобството да имате Ваш личен профил е, че можете да правите следващи покупки само с един клик за всички въведени и запазени в профила Ви автомобили. Това е добър вариант, ако притежавате няколко семейни леки коли и още по-голямо предимство за собствениците или мениджърите на по-големи компании с повече автомобили. Клиентите, регистрирали потребителски профил наVinetki.bg могат да разчитат на напомняне по имейл за изтичащ срок на електронна винетка, закупена от техния профил. Така разполагат с достатъчно време да я подновят или да планират закупуването й до 30 дни преди желаната начална дата на валидност. В личния акаунт на Vinetki.bg може да проверите кога изтича валидността на електронната винетка, не само на годишната, но и на дневната, седмичната, месечната или уикенд винетката. В меню \"моите поръчки\" са налични всички документи за електронни винетки, заплатени от потребителския профил. Новата функционалност в акаунта ви дава възможност да задавате въпроси, да разполагате с историята на вашите запитвания и получените отговори от екипа на Vinetki.bg. За собствениците на автомобили над 3.5 тона заплащането на електронни винетки е валидно до стартирането на електронната тол система. Създавайки потребителски профил сега на Vinetki.bg те си осигуряват лесно подновяване на винетките за всички въведени автомобили, както и бъдещата полза - директен достъп до   със същото потребителско име и парола. Напълно автоматично ще бъдат прехвърлени и данните за всички въведени превозни средства от профила на Vinetki.bg в TollPass.bg. Към момента регистрацията на TollPass.bg информира за новостите и предстоящите етапи до официалния старт на тол таксуването. Бъдете информирани директно на вашата електронна поща.  планира и разработва платформите си с разбирането да осигури плавен преход от винетки към тол за ползвателите на платената пътна мрежа с автомобили, подлежащи на тол таксуване.", "date": "2019.12.13", "title": "Електронни винетки - бързо, лесно и сигурно от Vinetki.bg"}
{"url": "https://www.24chasa.bg/novini/article/7974195", "text": "Много райони от Западните Балкани са силно засегнатити от изтичането на мозъци в чужбина, а това може да спре с подпомагането на научната диаспора. За това призова еврокомисарят Мария Габриел на дебат за бъдещето на Западните Балкани. За форума в Народното събрание дойдоха и посланиците на Северна Македония Марян Гьорчев, на Албания Доника Ходжа и на Германия Кристоф Айххорн. Догодина София и Скопие поемат заедно председателството на Берлинския процес - инициатива, посветена именно на развитето на Западните Балкани. Един от начините да се запазят младите тук е, като се инвестира в тях чрез програми на ЕС, обясни Габриел. “Имаме добри и не толкова добри цифри. Добрите са по програмата “Еразъм” - от 2014 г. досега 40 хил. души от Западните Балкани са се възползвали от програмата, 84 проекта са финансирани в рамките на научните изследвания”, отчете тя. Но по водещата в научната мобилност програма “Мария Кюри” има диспропорция - 365 са изследователите от Западните Балкани, заминали в ЕС, а само 86 млади учени оттам са дошли да работят в региона. Габриел изрази надежда, че преговорите за присъединяване на Албания и Северна Македония към ЕС ще стартират през 2020 г. В новия си мандат българският еврокомисар ще работи по създаването на виртуална мобилност, както и по програма “Зелен Еразъм”, свързана с екологията. “Аз и екипът ми сме готови да превърнем красивата думичка “синергия” в действия”, обеща Габриел. Обърна внимание на новата инициатива в ЕС - Европейския корпус за солидарност, в който младежи извършват доброволческа дейност в страната си и в чужбина. Спортът също е част от ресора ми. От Западните Балкани вече участват в европейската седмица на спорта, напомни тя. И председателят на парламентарната комисия по европейските въпроси и зам.-шеф на НС Кристиан Вигенин изрази силни надежди преговорите за присъединяване на Албания и Северна Македония да са факт през 2020 г. Фокусът на българското европредседателство върху Западните Балкани не беше само за 6 месеца, а продължава, отбеляза той. Мария Габриел, председателката на секция “Външни отношения” на Европейския икономически и социален комитет Диляна Славова и зам.-председателят на парламента Кристиан Вигенин на форума.", "date": "2019.12.13", "title": "Мария Габриел: Инвестирането в младите ще спре изтичането на мозъци от Балканите"}
{"url": "https://www.24chasa.bg/novini/article/7974176", "text": "Води се разследване във връзка с възникнало пътно-транспортно произшествие на 12-и този месец в София на бул. \"Драган Цанков\" около 20.00 часа, при което  . Това съобщава пресцентърът на прокуратурата по повод множество запитвания от медиите. Извършен е оглед на местопроизшествието, разпитват се свидетели, изземват се записи от камери. Предстои да бъдат назначени автотехнически и съдебномедицински експертизи, допълват от държавното обвинение. Разследването се води от прокурор от Военно-окръжна прокуратура, тъй като водачът на лекия автомобил е служител на НСО с чин младши сержант. Интензивните действия по разследването продължават, пише в съобщението.", "date": "2019.12.13", "title": "Прокуратурата разследва катастрофата, при която кола на НСО удари дете"}
{"url": "https://www.24chasa.bg/novini/article/7974196", "text": "Агенцията за социално подпомагане (АСП) приключи окончателното обработване и на последните постъпили заявления-декларации за отпускане на целева помощ за отопление за настоящия отоплителен сезон 2019/2020 г. Това съобщиха от пресцентъра на АСП. Отпуснатите целеви помощи за отопление ще се изплащат по банковите сметки или чрез пощенските станции на \"Български пощи\" ЕАД, в зависимост от предпочитанията на нуждаещите се , преди настъпването на празниците. Срокът за получаване на помощта от хората, избрали изплащането да става чрез \"Български пощи\", е до 20 декември 2019 г. Кандидатстването за целево енергийно подпомагане за отоплителен сезон 2019/2020 г. се осъществи в периода от 1 юли до 31 октомври 2019 г., като за този отоплителен сезон 303 195 лица и семейства са депозирали заявления-декларации за отпускане на целевата помощ. На 252 615 от тях вече са издадени заповеди за отпускане, а целевата помощ е отказана в 50 580 случая. За отоплителен сезон 2018/2019 г. са подадени 250 160 заявления-декларации, като помощта са получили 209 647 лица и семейства, а в 40 513 от случаите отпускането на целева помощ за отопление е отказано. При съпоставка на данните за отпуснатите целеви помощи за отоплителен сезон 2018/2019 г. и настоящия отоплителен сезон 2019/2020 г. се отчита значително увеличение на отпуснатите помощи, дължащо се на настъпилите през юни 2019 г. промени в наредбата за условията и реда за отпускане на целева помощ за отопление. Въведе се нов базов доход за отопление, равен на двойния размер на определения месечен гарантиран минимален доход (150,00 лв.), който служеше за основа при определянето на диференцирания доход за отопление; разшири се обхватът на кандидатстващите за подпомагане чрез увеличаване на индивидуалните коефициенти за достъп до целевата помощ. Коригирането на коефициента, намаляващ размера на получените пенсии и даващ възможност увеличението им от 1 юли 2019 г. с 5,7 на сто да не се отрази на правото на достъп до помощта също оказва влияние за повечето отпуснати помощи. Увеличи се и базата за определяне размера на целевата помощ за отопление от 385 кВтч на 500 кВтч.", "date": "2019.12.13", "title": "Значително се увеличават отпуснатите помощи за отопление"}
{"url": "https://www.24chasa.bg/novini/article/7974220", "text": "Да се въведе механизъм за подпомагане на предприятията от индустриалните отрасли и подотрасли, изложени на значителен риск от \"изтичане на въглерод\", поради индиректните разходи за емисии на парникови газове в крайните цени на електрическата енергия. Това реши на първо четене парламентът с допълнение в Закона за ограничаване изменението на климата, внесено от Министерския съвет. Министърът на икономиката, съгласувано с министрите на околната среда, на финансите и на енергетиката, издава наредба, с която се определят условията и редът за предоставяне на помощта. Схемата се прилага от 1 юли 2019 г. до 31 декември 2020 г., като тя се предоставя за всеки ценови период. Според вносителите приемането на законопроекта е крачка към преодоляване на неравностойното положение на нашата енергоинтензивна индустрия, тъй като другите държави-членки вече са въвели такива помощи. Поради липса на механизъм до момента, който да компенсира базовата индустрия за индиректните разходи за емисии, предприятията понасят финансови загуби, които в близко бъдеще може да ги стимулират да преместят производствата си извън България и ЕС, пише още в мотивите. Европейска разпоредба определя източника за финансиране на схемата да са приходите, генерирани от продажба чрез търг на квоти, реализирани в рамките на Схемата за търговия с квоти за емисии на парникови газове. Предвидено е също държавите-членки да се стремят да използват не повече от 25 на сто от тези приходи. У нас те отиват във фонд \"Енергийна сигурност\", затова се налагат и промени в закона за енергетиката. Председателят на енергийната комисия Валентин Николов /ГЕРБ/ посочи, че приходите във фонда са около 850 млн. лв. тази година от продажба на въглеродни емисии. Ако се спази таванът от 25 на сто помощ за енергоемките предприятия, това означава малко над 200 млн. лв. да отидат към определен брой фирми, които отговарят на критериите. Парите не се дават, за да увеличават те печалбите си, а за да подобряват енергийната си ефективност, подчерта председателят на енергийната комисия. Според него, между двете четения трябва да се уточнят параметрите, за да не се натоварят потребителите на електрическа енергия, като в същото време предприятията трябва да станат по-енергийно ефективни. Колегата му в комисията по енергетика Рамадан Аталай /ДПС/ обаче посочи, че управляващите не казват всичко докрай, свързано с предлаганите промени. Чрез преходните разпоредби се опитваме да вземем пари от фонд \"Енергийна сигурност\", в който се е събрала известна сума, която да ни помогне през преходния период към новите технологии, отбеляза той. Но въпросът, по думите му, е кой и защо, без да влезе в координация с енергийната комисия, без да вземе мнението на МЕ, си позволи да вземе едни средства и да заблуди предприятията, че ще получат определени пари преди Коледа. Притеснения е изразил пред комисията и председателят на КЕВР Иван Иванов - как парите, които ще бъдат извадени от фонда, ще повлияят върху такса \"задължение към обществото\". С този ход ще бъде увеличена цената на тока, трябва да направим всичко възможно и у нас да се подкрепят енергоемките предприятия, за да бъдат конкуренти с европейските, подчерта Рамадан Аталай. Заради вас цената на електроенергията е в това положение, обърна се той към БСП, защото ГЕРБ, притеснени от вас, не обясняват на хората, че цената на тока не е висока, а заплатите са много ниски. В левицата имали възражения срещу начина, по който се определят предприятия, които да получат помощ. В началото бяха около 150, сега са около 30-40, посочи Христо Проданов, зам.-председател на ПГ на \"БСП за България\". Колегата му Таско Ерменков, зам.-председател на енергийната комисия, добави, че има неравнопоставеност между потребителите, както и енергиен риск за държавата. Днес, предколедно, дядомразовци или дядоколедовци, снежанки, снежинки ще гласуваме нещо, което ще има последици за българската енергетика, коментира и независимият депутат Павел Шопов /\"Атака\"/. По думите му, това е в интерес на собствениците на американските централи у нас, които ще продължат да генерират печалби, както и в интерес на големи европейски държави.", "date": "2019.12.13", "title": "Предоставят помощ на предприятия с висок риск от \"изтичане на въглерод\""}
{"url": "https://www.24chasa.bg/novini/article/7974300", "text": "\"Омега сървисиз\", която бе основен подизпълнител на \"Индра Системас\", е собственост на офшорни компании от Люксембург и Маршалските острови. След натрупаните дългове към НАП последният управител Емануел Василакис напусна България. Следите по проваления Транспортен проект в Пловдив започват да изчезват една по една. В несъстоятелност е обявена фирмата, подизпълнител на испанската „Индра Системас С.А.“, която спечели договора на стойност 19 570 062 лв. c ДДC. Това е дружеството „Омега сървисиз“ ЕАД, което, според Търговския регистър, е собственост на офшорни компании от Люксембург и Маршалските острови, предава  . При официалното подписване на договора в Пловдив в средата на февруари 2015 г. обаче дружеството носеше името \"C.P.И. България\" EAД. Тогава кметът Иван Тотев гръмко обяви, че с проекта \"Изгpaждaнe, внeдpявaнe и пoддpъжкa нa cиcтeмa зa yпpaвлeниe нa гpaдcкия тpaнcпopт (CУГT)\" ще бъде постигната „фyндaмeнтaлнa пpoмянa в кaчecтвoтo нa гpaдcкия тpaнcпopт в ?лoвдив“, като посочи, че това трябва да стане в срок от 12 месеца. За целта испанците от \"Индpa Cиcтeмac\" наемат \"C.P.И. България\" EAД, която трябва да извърши инcтaлиpaнето на бopдoвoтo инфopмaциoннo и кoмyникaциoннo oбopyдвaнe в автобусите, както и пътничecкитe инфopмaциoнни тaблa и eлcиcтeми пo cпиpкитe. Оказва се обаче, че по това време \"C.P.И. България\" вече е голям данъчен длъжник на ТД на НАП в София и има издаден ревизионен акт за установени задължения от 1 567 689,22 лв. по ЗКПО и ЗДДС. Въпреки това тя е допусната да работи в Пловдив и монтира договореното оборудване, което не работи и до днес. Въпросната фирма подизпълнител е регистрирана в София на 2 октомври 2008 г. с името „Иннова Сървисиз“ АД, а по-късно става ЕАД. На 12 март 2012 г. се преименува на \"С.Р.И. България“. От 11 май 2017 г. пък вече се казва „Омега Сървисиз“. Първоначално капиталът на дружеството е собственост на Емануил Василакис, който има участия в още 18 фирми. В борда на директорите на ЕАД-то, по времето когато то работи в Пловдив, влизат още Георги Аврамчев и Панайотис Вузулидис. Те също работят с размах - първият участва под различна форма в 15 дружества, а вторият - в 29. През 2012 г. Емануил Василакис прехвърля собствеността на регистрираното в Люксембург дружество „Къмпютър Рисорсис Интернешънъл Груп С.А.“. След многобройни дела по повод дълга към НАП в крайна сметка на 29 ноември 2018 г. в дружеството е назначен синдик - Веселин Рашков. „Омега Сървисиз“ е обявена в несъстоятелност на 20 март 2019 г., като е наложена обща възбрана и запор върху имуществото. По информация на „Марица“ Емануил Василакис е напуснал България и не е известно къде се намира.", "date": "2019.12.13", "title": "Фалира фирмата, монтирала електронните табла по спирките в Пловдив"}
{"url": "https://www.24chasa.bg/novini/article/7972022", "text": "Фалирал бизнес, ипотекирани домове, големи заеми, депресии и паник атаки. Това са последствията за жертвите на криптокралицата Ружа Игнатова, чиято финансова пирамида \"OneCoin\" беше разбита от разследващи в началото на тази година. От наивни инвеститори нашенката успя да забогатее с рекордните 4 млрд. евро, но от март 2018 г. схемата, организирана от нея, стана обект на сериозни разследвания в няколко страни. Въпреки че от 2016 г. ФБР не спира да търси обвинената в една от най-крупните световни измами с криптовалути, от нея все още продължава да няма никаква следа. Ясно е, че броят на ужилените от Игнатова е изключително голям. Според документи, с които службите разполагат, най-големите суми са идвали от Китай, Южна Корея, Хонконг и Германия. Жертви обаче имало и от още 171 страни. Една от тях е англичанката Джен Макадам. 49-годишната жена научава за OneCoin от приятел. Гледа на който специалисти разказват, че това е криптовалутата на бъдещето, много по-добра от BitCoin. Веднага решава да направи голяма инвестиция. \"Научих за OnеCoin февруари 2016 година - разказва Макадам пред \"168 часа\". - Беше ми любопитно и в крайна сметка реших да инвестирам. Дадох 10 хил. евро, без да подозирам, че това е една огромна лъжа и вече много хора са измамени. Мислех, че всичко е наред и легално. Така изглеждаше. Споделих дори на мои приятели. Те също проявиха интерес. Решиха също да инвестират. Не бяхме никак малко хора.\" Така Джен и нейните близки наливат в престъпната схема на Игнатова общо 250 хил евро. \"Можем да кажем, че тези пари са загубени\", обяснява още жената, превърнала се в на Ружа Игнатова само във Великобритания. По информация на \"168\" часа от тази страна криптокралицата е спечелила 122 млн евро. По думите на Джен сред инвестиралите в OneCoin имало хора, които са дали всичките си спестявания, които са събирали години наред с идеята да спечелят от валутата на българката. Вследствие на това те останали без никакви пари и се наложило да ипотекират домовете си. Други пък теглили заеми, които и до момента продължават да връщат. Сред пострадалите от Игнатова имало и хора с бизнес, който фалирал, след като направили голямата инвестиция, от която очаквали добра печалба. Всичко това се отразило и на здравето на ужилените. Немалко от тях изпаднали в депресия и започнали да получават паник атаки, които лекували при психолози. Дали ще получат парите си обратно, никой от тях не може да каже. Със сигурност броят на ужилените по целия свят е много по-голям от този, който властите са установили до момента. Част от пострадалите най-вероятно са решили да замълчат, след като са разбрали, че Ружа Игнатова е успяла да избяга, и са се примирили с факта, че няма да си върнат инвестираното в OneCoin. Оплакване пред разследващи не са направили и всички Джен Макадам обаче решава да говори открито пред медии за начина, по който е измамена. Тя разказва, че след като споделила в подробности за своя случай и схемата OneCoin, започнала да получава смъртни заплахи в интернет. Какво се случва още с нея, четете  .", "date": "2019.12.13", "title": "\"168 часа\": Жертвите на криптокралицата Ружа фалират, с паник атаки, ипотекирани домове и огромни заеми"}
{"url": "https://www.24chasa.bg/novini/article/7974290", "text": "Максималният размер от 3 години при налагането на наказанието \"пробация\", определи Районен съд- Кюстендил, под председателството на съдия Николай Николов за обвинен в домашно насилие кюстендилец. Съдът одобри споразумението постигнато между прокуратурата и защитата на обвиняемия. Петър В., на 74 години се призна за виновен в това, че на 30.11.2019 г. в кухня на къщата си, в условията на домашно насилие е причинил на съпругата си Е. В. лека телесна повреда, изразяваща се в контузия на лява лакетна става. За това престъпление наказанието за обвиняемия е \"пробация\", изразяваща се в следните пробационни мерки: задължителна регистрация по настоящ адрес за срок от 1 година и 10 месеца, с периодичност 2 пъти седмично и задължителни периодични срещи с пробационен служител за срок от 1 година и 10 месеца. Петър В. се призна за виновен и за извършител на друго престъпление - в условията на домашно насилие се е заканил на Е. В. с убийство, с думите: \"Сега си сама, няма кой да те спаси, това е твоя край, ще те заколя на парчета, къде е ножа\" и др., като й е нанесъл множество удари с юмруци и ритници по главата и тялото и това заканване би могло да възбуди в Е. В. основателен страх за осъществяването му. За това престъплание дядото ще изтърпи наказание пробация, с максимален размер на срока – 3 години, със следните мерки: задължителна регистрация по настоящ адрес, с периодичност 2 пъти седмично, задължителни периодични срещи с пробационен служител и Включване в програми за обществено въздействие. Определението е окончателно и не подлежи на обжалване.", "date": "2019.12.13", "title": "Пробация за дядо, набил жена си, искал да я заколи"}
{"url": "https://www.24chasa.bg/novini/article/7974368", "text": "                                                                                                                                                                                                                                                                                                                                                                                                                                                                                                                                                                                                                                                               ", "date": "2019.12.13", "title": "Полицаи застреляха мъж, плашил с нож полицаи край Париж (Обновена)"}
{"url": "https://www.24chasa.bg/novini/article/7974393", "text": "Служителят на НСО, блъснал дете вчера вечерта на столичния булевард \"Драган Цанков\" е бил скъсан на изпитите на службата в последните две години, научи \"24 часа\". Шофьорът е на 28 години и не е дългогодишен служител, а е в специализираната служба от 3 г. Това,че не е издържал изпитите е описано в документацията на НСО. В НСО се говори, че бащата на 28-годишния шофьор е много близък приятел на бившия шеф на службата Данчо Дяков и двамата са били колеги във Военна полиция. Снощи фаталният автомобил е возил секретаря на президента по външна политика Димитър Арнаудов, а на връщане, когато шофьорът е бил сам в колата, се е случил инцидентът.  Чл.14, ал.11 т.14 от закона за НСО гласи, че службата осигурява транспортно дейността на администрацията на президента на републиката. Дали обаче секретарят е бил по работа, не е ясно.", "date": "2019.12.13", "title": "Шофьорът на НСО, блъснал дете, е късан на изпитите на службата последните 2 г."}
{"url": "https://www.24chasa.bg/novini/article/7974372", "text": "Успех е това, че в Зеления пакт за въглероден неутралитет, който означава нулеви емисии до 2050 година, всяка държава сама определя енергийния си микс. Това заяви министър-председателят Бойко Борисов в Брюксел, където в рамките на Европейския съвет лидерите обсъждат изменението на климата, съобщиха от правителствената информационна служба. „Промените в климата са факт, случват се с такава скорост, че рискът и опасността за човечеството са големи“, заяви премиерът Борисов и подчерта, че Европа е твърдо решена да бъде водеща в справянето с този проблем. „Ние винаги сме поставяли здравето и чистотата на въздуха на първо място в своите програми, трябва да кажем какво е бъдещето на въглищата и какво ще се случи след 30 години“, добави министър-председателят. Премиерът Борисов изтъкна, че е важно да бъде дадено необходимото време, така че процесите да протекат плавно и да не пострада нито енергийния микс, нито миньорите и другите работещи в сектора. Борисов обърна внимание, че е необходимо Европа да помогне на държавите да отрегулират тези процеси. Премиерът Бойко Борисов изтъкна, че е запознал председателя на ЕК Урсула Фон дер Лайен с енергийното производство в България и с плановете за следващите години. Министър-председателят отбеляза мястото на ядрената енергия в енергийния ни микс, както и предприетите мерки за гарантиране сигурността на доставките на природен газ. Премиерът Борисов акцентира върху изграждането на интерконектора с Гърция и реализацията на проекта „Балкански поток“. Попитан от медиите относно Пакета Мобилност, премиерът Бойко Борисов заяви, че се водят разговори и се работи по завеждането на дело. Той беше категоричен, че дискусията по темата не е приключила. Министър-председателят обърна внимание, че пътуването на тежкотоварни машини нагоре-надолу в Европа не само ще натовари транспортните артерии допълнително, но и ще повлияе върху емисиите. „Тук също има много още детайли, много още компоненти, които трябва да се имат предвид. Защото се оказва, че много от държавите, които най-много натискат и това са богатите държави за зелените сделки, са аутсорсвали своите вредни производства в Китай, Виетнам или други места. Тук идеята да се сложи данък на тези емисии, на вноса на подобни стоки, също не е без смисъл. Защото всъщност, ако произвеждаш нещо, което замърсява въздуха в Китай, Индия или която и да е държава, и след това си внасяш продукта, ти ни се преборил с проблемите в климата“, заяви още министър-председателят. Премиерът Борисов изрази още веднъж поздравленията си към Борис Джонсън за изборната победа в Обединеното кралство. „Провели сме преговори, знаем како трябва да се случи до 31 януари и следващата година ще бъде времето, през което ще се отрегулират взаимоотношенията с Великобритания. Това е добра новина“, коментира министър-председателят.", "date": "2019.12.13", "title": "Борисов в Брюксел: Винаги сме поставяли чистотата на въздуха на първо място"}
{"url": "https://www.24chasa.bg/novini/article/7974369", "text": "Учени от Северозападния университет в Илинойс установиха действителната причина за изчезването на динозаврите и други видове животни преди 66 милиона години, съобщи Физ.орг. Оказа се, че Земята е била подвластна на големи изменения още преди падането на астероида, което окончателно нарушило стабилността на биосферата. Бил изследван изотопният състав на калция във фосилизирани раковини на мекотели и охлюви, които са живели на границата между кредата и палеогена. Специалистите констатирали, че химичният състав се променил още преди падането на астероида, а това навежда на мисълта за бързо увеличаване на съдържанието на въглероден диоксид в океаните. До въпросното увеличаване се е стигнало в резултат на вулканични изригвания на Деканското плато на днешната територия на Индия, информира БТА. В разстояние на дълги години вулканичните изригвания на Деканското плато изхвърляли огромно количество въглероден газ в атмосферата, който окислил океаните и повлиял директно върху живите организми. Раковините са съставени от калциев карбонат, който се разтваря в присъствието на съдържащ се в морската вода въглероден диоксид. По-рано международна група учени заключи, че човечеството вече е повлияло по-силно върху кръговрата на въглерода, отколкото довелото до измирането на динозаврите падане на астероид.", "date": "2019.12.13", "title": "Специалисти откриха действителната причина за изчезването на динозаврите"}
{"url": "https://www.24chasa.bg/novini/article/7974725", "text": "ДПС бе в основата на борбата срещу комунизма и тоталитаризма. Това каза лидерът на ДПС Мустафа Карадайъ на предтсавянето на книгата на сър Греъм Уптсън у нас - “Изграждането на либерална Европа: проектът АЛДЕ” по-рано днес. “Каталин Чех (бел.авт. - зам.председател на групата “Обнови Евопа” в Европейския парламент, която говори преди него) каза, че те са нови в политиката, нова партия, млади хора, а ние ДПС отдавна участваме в политиката. Искам да я поощря - един доктор по философия на 31 г., преди 15 г., се изправя срещу тогавашната тоталитарна власт на комунистическия режим, тръгва да изгражда организация в България, чиито резултати можем да оценим всички ние след 35 г. Скъпи приятели поднасям ви нашите специални поздрави от почетния председател д-р Ахмед Доган. Поводът, който днес ни събира - изграждането на либерална Европа, книгата на сър Греъм Уотсън. Когато човек чете книгата му, не просто отгръща книгата страница по страница, а преоткрива собствената си история, преосмисля я и проглежда към либералните хоризонти. Книгата е не просто история на либерална Европа. Тя съсдържа доста биографични справки и народопсихологични щрихи, много откровеност, изтънчен стил, чувство за хумор, проникновенист и аналитичност. Изключително ценна е за всички нас”, каза Карадайъ. “Няма как да не споделя нещо лично- когато чета книгата на сър Греъм Уптсън, върху мен се стоварват спомените за началото на демокрацията. Връщам се назад във времето на създаването на ДПС - прохождането на демокрацията. Независимо от опита за ревностно изключване на ДПС от полето на борбата срещу тоталитаризма, падането на комунизма, победата на демокрацията, установяването на либералните ценности, евроатлантическата ориентация в страната, запазването на мира, членството на страната в НАТО и ЕС - ролята на ДПС в този процес е неоспорим факт. Много често някои фаакти си премълчават, други се преиначават, независимо от това, паметта на политическият опит остава. ДПС беше в основата на борбата срещу тоталитаризма и комунизма. Реакцията срещу чудовищните държавни акции за отнемане на рожденните имена, забраната на майчин език, религия, като цяло - отнемане на човешката идентичност, каза Карадайъ. Припомни и мирните протеси на Ахмед Доган от затвора. И подчерта, че думите не стигат, за да се опише колко напрежение е имало в това време. Чест прави на сър Греъм Иптсън, че правилно е диагностицирал определени болестни процеси на демократичното развитие на България и честно и откровено го е написал в своята книга, пставайки верен на своя стил - деликатно, дипломатично, коментира още Карадайъ.", "date": "2019.12.13", "title": "Карадайъ: ДПС бе в основата на борбата срещу комунизма и тоталитаризма"}
{"url": "https://www.24chasa.bg/novini/article/7974770", "text": "Министърът на регионалното развитие и благоустройството Петя Аврамова заяви по време на разискване в рамките на парламентарния контрол, че Стратегията за развитие на ВиК сектора е добре разработен документ, с участието на много политически сили и на този етап не е нужно тя да се актуализира и тя ще важи до 2023 година. Министърът напомни, че документът е с висока оценка от ЕК. Сред основните цели на стратегията са ВиК отрасълът да достигне съответствие с националните и европейски екологични изисквания, отрасълът да е екологичен, финансово и технически устойчив, цените на ВиК услугите да са социално поносими, а качеството на услугите и ефективността на ВиК операторите да съответстват на добрите европейски практики, предава БТА. Министърът изтъкна, че по стратегията не е осигурен пълният размер на необходимите финансови средства за сектора, като напомни, че в документа са залегнали 11 млрд. лева за периода на действие на стратегията, като част от средствата са по европрограми. Министър Аврамова изтъкна, че основният проблем на отрасъла е недофинансирането. Петя Аврамова напомни, че има концепция за разработването на проектозакона за ВиК. По темата за социалната поносимост на водата тя изтъкна, че цената на водата се определя от КЕВР и тя не надхвърля социални праг и посочи, че в новия закон се предвижда запазване на социалната поносимост на цената, а дебатът за водните помощи предстои. По темата с водния режим в Перник министърът призова да не се сатанизира ВиК дружеството и да се позволи на работещите там да се справят със ситуацията и посочи, че е опасно този проблем - в Перник и в други населени места, да се политизира. Тя апелира към обединени усилия за решаване на проблема. Народното събрание възложи на министъра на регионалното развитие и благоустройството до 15 май 2020 г. да подготви и да обяви за обществено обсъждане проект на Закон за ВиК, който да гарантира дългосрочно решение на проблемите в сектора, в това число социална поносимост на цените на ВиК услугите и въвеждането на водни помощи, качеството на услугите и осигуряване на допълнителни финансови инструменти за увеличаване на инвестициите в сектора и повишаване на контрола по тяхното изпълнение. Министърът трябва да информира два пъти годишно - през юни и декември, НС за напредъка по изпълнение на Плана за действие за изпълнение на мерките към Стратегията развитие и управление на ВиК за периода 2014 - 2023 г. и при необходимост да предложи на МС актуализация на стратегията. Отхвърлено беше предложението на ДПС за оптимизация на щатния състав на ВиК дружествата и информиране на НС в срок до 6 месеца и за ежегоден отчет на реинвестициите във ВиК сектора по всички направления в дейността им.", "date": "2019.12.13", "title": "Петя Аврамова: Стратегията за развитие на ВиК няма нужда от промяна"}
{"url": "https://www.24chasa.bg/novini/article/7973896", "text": "Няколко часа след голямата победа на премиера Борис Джонсън на изборите, която разчиства пътя пред Брекзит на 31 януари, европейците заявиха, че са готови да преговарят с Великобритания за бъдещите отношения. \"Готови сме. Дефинирахме приоритетите си\", заяви председателят на Европейския съвет Шарл Мишел на втория ден от европейската среща на високо равнище в Брюксел. Белгийският политик се надява за \"бързо ратифициране от британския парламент\" за споразумението за напускане, договорено между ЕС и Лондон, \"за да може да продължим спокойно, но с голяма решителност, към следващата фаза на преговорите\". Европейците ще бдят особено \"за запазването на вътрешния пазар\" и за това бъдещите отношения да гарантира равностойни правила на играта между двете страни, подчерта той. Борис Джонсън се наложи днес като силният човек на Великобритания, след като триумфира на парламентарните избори, което би трябвало да му позволи да спази обещанието си за извеждане на страната от ЕС на 31 януари. Резултатите, обявени тази сутрин, потвърдиха тенденцията от първите оценки: смазващо мнозинство на консерваторите, които не са имали подобен контрол над британския парламент от времето на Маргарет Тачър. Предстои 27-те европейски лидери да натоварят днес сегашния преговарящ на ЕК за Брекзита, Мишел Барние, да договори тези нови тесни търговски връзки с Великобритания. Според последната версия на техните заключения, с която АФП се запозна, те ще потвърдят желанието си за \"подредено изтегляне\" на Великобритания, \"основавайки се на споразумението\", подписано от Борис Джонсън на предишната среща на високо равнище през октомври. Те изразяват желание и за \"възможно най-тесни бъдещи отношения с Великобритания\", подчертавайки, че те ще трябва \"да се основават на баланс на правата и задълженията и да гарантират равностойни условия на играта\" в областта на конкуренцията. Договорът за изтеглянето на Великобритания предвижда преходен период до 31 декември 2020 г., по време на който британците ще продължат да прилагат европейските правила и да получават съответните облаги. Повечето експерти се съмняват, че този срок ще бъде достатъчен за договаряне на бъдещите отношения. Но повечето експерти се съмняват, че този срок ще бъде достатъчен за договаряне на бъдещите отношения. Британското правителство има срок до 1 юли, за да поиска удължаване на този период. След тази дата то ще може да представи само едно искане: за една или две години допълнително. Но Борис Джонсън казва, че не планира да иска подобно удължаване, което хвърля несигурност над бъдещите отношения между ЕС и Лондон. \"Трябва да се изградят отново отношенията с Великобритания, която е важен партньор\", заяви днес европейският комисар по въпросите на вътрешния пазар Тиери Бретон пред радио Ер Те Ел. \"Великобритания е много важен партньор на ЕС, но ние сме, с голяма преднина, най-важният търговски партньор на Великобритания\", напомни френският политик. \"Трябва социалните норми и правилата за защита на околната среда, които се прилагат на равнището на ЕС, да се прилагат и при тези търговски отношения\" с Великобритания, предупреди той. Председателката на Европейската комисия, германката Урсула фон дер Лайен, беше заявила снощи, че Брюксел ще започне бързо работа, за да определи рамка за преговорите след Брекзита. (БТА)", "date": "2019.12.13", "title": "ЕС: Готови сме за Брекзит. Дефинирахме приоритетите си"}
{"url": "https://www.24chasa.bg/novini/article/7974799", "text": "Становището на българските академици, че не съществува македонски език, е анахронизъм за 20 и 21 век, в който живеем, заяви президентът на Северна Македония Стево Пендаровски, отговаряйки на журналистически въпрос във връзка с реакцията на Българската академия на науките на Хартата за македонския език на Македонската академия на науките и изкуствата, съобщава в. \"Слободен печат\". Македонският език и македонската нация са факт. Македонският език е лингвистичен факт от десетилетия и това е утвърдено и на международно ниво. Смятам, че е безпредметно да разговаряме за нещо, което е факт, известен на всички, не само при нас и не само при тях, а е известен в целия свят, заяви Пендаровски в кулоарите на антикорупционен форум в Скопие, цитиран от БТА. Той подчерта, че Преспанският договор се позовава на конференция на ООН от 1979 г., на която македонският език е стандартизиран като един от езиците в южнославянската група и е международно признат. Да припомня, че според конституцията на бивша Югославия от 1974 г. тази държава имаше три официални езика и един от тях бе македонският език, каза Пендаровски. Също така македонската нация е факт и около това никой нормален човек в нашата страна няма да дебатира, нито да подписва договори с когото и да било, каза Пендаровски.", "date": "2019.12.13", "title": "Пендаровски: Македонският език и македонската нация са факт"}
{"url": "https://www.24chasa.bg/novini/article/7974824", "text": "Възрастна жена пострада след инцидент във Варна. Това съобщиха от варненската полиция за  На 12 декември, около 09:45 часа, в гр. Варна, на бул. \"Васил Левски\", на пътен възел \"Царевец\", е възникнало ПТП. Водачката на л.а. \"Шкода\" А.Ф. (18 г.) от с. Казашко, по време на движението си, блъска пешеходка, пресичаща пътното платно на пешеходна пътека. Вследствие на инцидента жената (67 г.) е получила фрактура на крак, прегледана е и настанена за лечение в болнично заведение, без опасност за живота. По случая е образувано досъдебно производство.", "date": "2019.12.13", "title": "18-годишна блъсна жена на бул.\"Васил Левски\" във Варна"}
{"url": "https://www.24chasa.bg/novini/article/7974840", "text": "Заседанието по делото за екстрадирането на Джулиан Асандж е отложено за 19-ти декември. Това се е наложило поради невъзможността на подсъдимия да се запознае с материалите по делото, съобщи  . Поредното заседание за екстрадиция на Асандж се състоя днес, като подсъдимият присъства на него чрез видеовръзка от затвора Белмарш. Защитата му поиска съдът да предостави допълнително време за проучване на материалите по делото, тъй като подсъдимият не е успял да го направи поради технически проблеми и неудобното време за посещение в затвора. Съдът прие аргументите и насрочи ново заседание за 19-ти декември. Асандж бе отведен в затвора през април, след като беше изведен от посолството на Еквадор в Лондон, където живееше години наред. Оттогава основателят на WikiLeaks е държан в ареста, докато чака изслушвания относно екстрадицията му в САЩ, на която той се противопостави. Съединените щати са повдигнали обвинение срещу Асандж за шпионаж и разкриване на секретна информация, заради което може да бъде осъден на до 175 години затвор.", "date": "2019.12.13", "title": "Отложиха делото за екстрадиция на Асандж"}
{"url": "https://www.24chasa.bg/novini/article/7974820", "text": "Британският премиер Борис Джонсън пристигна в Бъкингамския дворец, за да се срещне с кралица Елизабет Втора, която се очаква да му възложи официално съставянето на ново правителство след победата на партията му на парламентарните избори, предадоха Франс прес и Асошиейтед прес. Джонсън пристигна към 10,55 часа местно време в двореца за среща с 93-годишната кралица, броени часове, след като консерваторите спечелиха най-голямото си мнозинство от третата поредна изборна победа на Маргарет Тачър през 1987 г., посочва БТА. Като се изключи един-единствен избирателен район, от който резултатите още не са обявени, Консервативната партия печели 364 от общо 650-те места в Камарата на общините в парламента. Победата на Джонсън проправя пътя за излизането на Великобритания от Европейския съюз на 31 януари.", "date": "2019.12.13", "title": "Джонсън е в Бъкингамския дворец, очаква кралицата"}
{"url": "https://www.24chasa.bg/novini/article/7974886", "text": "Силна буря остави 170 000 домакинства във Франция без електричество, съобщи електрическата компания „Enedis”. Бурята e връхлетяла Франция в четвъртък вечерта и се очаква сложната метеорологична обстановка да се задържи до края на петъчния ден, предаде  В разгара на стихията през нощта без ток са останали 400 000 потребители на компания Enedis. Мобилизирани са били аварийните служби, които са помогнали на специалистите да възстановят електричеството на 220 000 домакинства. Към момента 170 000 семейства са все още без ток. Френската метеорологична служба Meteo France е въвела „оранжев” код за опасност в 12 департамента на страната. За осем от тях той е въведен заради силните ветрове, които на места достигнаха 143 км/ч.", "date": "2019.12.13", "title": "170 000 домакинства във Франция останаха без ток"}
{"url": "https://www.24chasa.bg/novini/article/7971891", "text": "Да се купи нов самолет, който да замени сегашния 19-годишен “Фалкон”, с който се возят първите в държавата. Това решение взе правителството в сряда и натовари шефа на правителствения Авиоотряд 28 да търси машина. “24 часа” се допита до експерти, които имат задълбочен поглед върху самолети за премиери и президенти, каква машина е най-подходяща да бъде купена. По неофициална информация от министерството на транспорта се знае, че ще се търси 12-местен самолет, който да може да извършва и презокеански полети. Експертите обаче казват, че е по-добре за да може да лети малка делегация, а не само първите хора в държавата с екипа си. И посочиха като варианти бизнес джетовете на “Боинг” или А319 на “Еърбъс”, какъвто ползва германският канцлер Ангела Меркел. Ако се избере сегашният клас, то в авиацията се коментират като възможен избор “Чалънджър 650” - 12-местен самолет, дължината на полета му е 7408 км, или пък “Гълфстрийм” и “Лиърджет”. У нас има два “Гълфстрийм” и един “Чалънджър” на канадската “Бомбардие”. Това са добри машини, но са за по-къси разстояния. И при самолетите е като при колите, има луксозни марки и по-скромни модели, коментират експертите. Една от машините от висок клас е фалкон, модел Dassault Falcon 7X. Той е с голяма кабина, обхватът му на летене е 11 920 км, в експлоатация е от юни 2007 г. Може да прелети до САЩ, Канада и до други далечни дестинации, без да каца. Подобни са параметрите и на “Гълфстрийм 550” и по-висок клас модели. Каква сума трябва да се задели за нов самолет, експертите не се наемат да коментират, защото ще има, дали в него ще може да се ползва интернет, кухня, какви ще са седалките. За презокеански полети се изисквали системи, както и сертифициране и обучение на екипажите. Тепърва предстои проучване на доставчици, икономическа обосновка, техническо задание, одобрение от министъра на транспорта и след това от Министерския съвет. Чак тогава ще се обяви процедура за обществена поръчка. Други експерти казват, че ползваният в момента фалкон може да служи още на властта. 19 години не били голяма възраст за самолет, а българският се поддържал в Швейцария. Трябвал му обаче хангар, тъй като не било добре да стои на открито. Той е за полети на средни разстояния. Обхватът му на летене е 5797 км. Има девет места, защото в задната му част е инсталирана апаратура, която е за облитанията на навигационните средства за нуждите на държавното предприятие “Ръководство въздушно движение”. Някогашната цена на фалкона беше 42 млн. долара. И въпреки деветте инцидента през годините А и такъв модел самолет е сред фаворитите на половината европейски лидери. Ползват го премиерите на Испания, Франция, Унгария, Хърватия, Словения и други държави.", "date": "2019.12.13", "title": "Експерти: Новият самолет на властта с 12 до 20 места и да лети на дълги разстояния"}
{"url": "https://www.24chasa.bg/novini/article/7974873", "text": "Адвокат на една от жените, завели дело за сексуални посегателства срещу продуцента Харви Уайнстийн, каза,   е несправедливо за повечето от жертвите и целта му е да им бъде оказан натиск да го приемат, съобщи Ройтерс, цитирана от БТА. Актрисата Александра Каноса не приема определената й сума от 500 000 долара и възнамерява да продължи с индивидуалното си съдебно дело срещу продуцента. Тя твърди, че Харви Уайнстийн не само я е притеснявал и тормозел, но я е изнасилил. От обвинилите Харви Уайнстийн жени, 28 са приели споразумението. Харви Уайнстийн не признава вина и твърди, че всичко, което е правил, е по взаимно съгласие.", "date": "2019.12.13", "title": "Актриса, обвинила Харви Уайнстийн, не приема обезщетението от половин милион"}
{"url": "https://www.24chasa.bg/novini/article/7974111", "text": "В сряда Китайската корпорация за космически науки и технологии (CASC) представи своите големи инженерни проекти за периода 2030 г. – 2045 г., сред които е и мисия за откриването на обитаеми планети в близост до Слънчевата система. Това предаде  Пускайки космически кораби, мисията първо ще използва директни изображения за идентифицирането и изследването на обитаемите планети извън Слънчевата система, а след това ще проведе спектрално изследване, за да разбере как е разпределена водата там. Изпълнителният директор и президент на CASC Юан Дзие каза, че плановете им са да пуснат първата сонда на Марс през 2020 г. и да извършат меко кацане на планетата през 2021 г. Сред другите важни мисии на корпорацията през следващата година са стартът на изграждането на дългосрочна космическа станция близо до Земята, реализирането на третата фаза от програмата на Китай за изследване на Луната и завършването на сателитното съзвездие от 30 спътника към навигационната система Бейдоу.", "date": "2019.12.13", "title": "Китай ще търси обитаеми планети в близост до Слънчевата система"}
{"url": "https://www.24chasa.bg/novini/article/7974871", "text": "Непознат мъж хакна камера за видео наблюдение в детската стая на осемгодишно момиче, за да говори с нея. Стаята, която се превърна в терен на страховита хакерска атака, се намира в град Мемфис, щата Тенеси, САЩ, коментира германското издание Bild. „Аз съм най-добрият ти приятел, Дядо Коледа съм. Не искаш ли да си играеш с най-добрия си приятел?\" - тези думи чула от камерата 8-годишната Алиса. Тя останала шокирана от изреченото. Четири дни, след като камерата е била инсталирана в стаята на момичетата й, майка им - Ашли Лемай, твърди, че някой е хакнал устройството за видео наблюдение и е започнал да говори с 8-годишната й дъщеря. Камерата е била монтирана, за да наблюдава двете сестри в стаята им. Ашли Лемай работеше като медицинска сестра през нощта и заради това търсила начин да следи двете си дъщери. Оказва се, че чрез приложение станало възможно проследяването у дома, докато възрастните хора са навън или в движение - също така може да си комуникират помежду си по микрофона. Но също така се оказва, че системата е уязвима. Семейството от Мемфис забеляза нежелан натрапник, когато внезапно и спокойно е започнал разговор в детската стая: „Аз съм най-добрият ти приятел, Дядо Коледа съм. Не искаш ли да си играеш с най-добрия си приятел? Истински шок за малката Алиса. Момиченцето говори пред американския канал WMC5: „В началото мислех, че сестра ми слуша музика, защото звучеше като добре позната наша песен. Но в стаята нямаше никой, затова попитах \"кой е там\".  По-късно тя разказа за страшния момент на майка си, която бързо проверила видеокамерите. Всъщност хакерът пускал музика с текст \"Пръсти през прозореца\" и след това започнал да говори с момичето. Майката на Ашли казва, че била като гръмната. Според доклада в полицията, камерата е била купена на Черен петък четири дни преди случая. „Не знам какво видяха хакерите. Може да са видели момичетата как спят и се движат\", коментира майката. Тя веднага махнала камерата - и иска да я върне в магазина.  Ужасът от детската стая в щата Тенеси не е изолиран случай. Няколко потребители от САЩ описаха подобни преживявания с камерата. В Атланта, Джорджия, хакерът или хакерите се включиха към камерата на жена, която спи в леглото си. И тук мъжки глас проговорил в стаята: „Събуди се! Виждам те в леглото ти, събуди се, по дяволите!”. Приятелка на жената е публикувала видеоклип в туитър (Виж второто видео по-надолу). В Тексас нападател разби в понеделник защитното заключване на камерата, след което каза: „Вашият акаунт е изтрит.“ Тогава той помоли жената да плати откуп от 50 биткойни - в противен случай тя ще бъде „очистена“. В момента производителят на камерата разследва внимателно инцидентите, но не вярва, че има грешка в собствената му система. Говорител на компанията каза пред онлайн списанието The Cut следното: \"Вече можем да кажем, че това няма нищо общо с уязвимостта на сигурността във фирмата.\" „Клиентите често използват едни и същи пароли и потребителски имена за различни акаунти и абонаменти. Това улеснява хакерите да използват повторно данните за други акаунти. Като предпазна мярка съветваме всички потребителите на фирмата ни да използват двуфакторна идентификация и редовно да променят паролата си “, съветва производителят на камери. Пострадалите клиенти не могат обаче да се възползват от подобни съвети.", "date": "2019.12.13", "title": "Хакер в детска стая: \"Аз съм най-добрият ти приятел. Дядо Коледа съм\" (Видео)"}
{"url": "https://www.24chasa.bg/novini/article/7974897", "text": "Бивша футболна половинка и \"Кралица на красотата\" е обвинена във финансиране на терористичната организация \"Ислямска държава\". Амани Нуур е омъжена за ислямски боец в Сирия, а преди няколко месеца излезе информация, че 21-годишното момиче е пращало незаконни дарения в размер на 45 млн. долара, финансирайки ИДИЛ. Тя дори се е подвизавала с фалшиво име, пише The Sun. Нуур отрича обвиненията и заяви, че се е обърнала към исляма, след като се е разделила с бившия футболист на \"Ливърпул\" и настоящ на \"Рейнджърс \" Шей Оджо. Тя твърди, че той често й изневерявал и именно това било причината за раздялата. Самата тя призна, че навръх 20-тия си рожден ден се запознава и омъжва онлайн за ислямски боец. Когато претърсват дома й, полицията открива самолетни билети до Турция. \"Той ми обясни, че не е член на нито една организация, но се бори за исляма и налагане на шариата в Сирия.\" Фондацията, на която Нуур превежда пари, се казва \"Милостиви ръце\". \"Вярвах, че тези пари ще бъдат използвани за закупуването на храна за деца и жени в Сирия\", споделя тя. Нуур беше пусната под гаранция и ще бъде съдена на 20 декември.", "date": "2019.12.13", "title": "Бивша на футболист от \"Ливърпул\" обвинена във финансиране на ИДИЛ (Видео)"}
{"url": "https://www.24chasa.bg/novini/article/7975011", "text": "Министърът на регионалното развитие и благоустройство Петя Аврамова заяви по време на парламентарния контрол, че автомагистрала Русе - Велико Търново ще бъде направена. Нова магистрала Русе - Велико Търново ще има. Процедурите бавят процеса на стартиране на реалното строителство, но както сме стартирали скоростния път Видин - Ботевград и работим по автомагистрала \"Хемус\", ще направим и този път, увери депутати министър Аврамова, цитирана от БТА. Тя съобщи, че се работи за осигуряването на средства за проекта, който е с общата индикативна стойност 1,018 млрд. лева без ДДС. Едната възможност е изграждането на магистралата да стане по ОП \"Транспортна свързаност\" 2021 - 2027, като се търсят и други алтернативни варианти, включително и държавно финансиране. Предвиждаме през 2020 г. да бъдат обявени обществените поръчки за проектиране и строителство и за строителен надзор на обекта, каза министърът и добави, че след сключване на договор с избраните изпълнители ще стартира и реалното строителство на магистралата. Реализацията на проекта е един от приоритетите, свързани с изграждането на модерна инфраструктура в Северна България, подчерта Аврамова и посочи, че подготовката на проекта е в напреднала фаза, въпреки обжалванията. Сега се процедира изработеният по възлагане на АПИ идеен проект, за който е завършена екологичната процедура с влязло в сила решение по ОВОС, считано от 15 юли 2019 г. Проектът е предаден в пътната агенция и предстои да бъде разгледан от експертен технико-икономически съвет в началото на следваща година. За участъците Русе - Бяла и обхода на Бяла на територията на област Русе в АПИ е внесен пилотен екземпляр на подробен устройствен план /ПУП/ - парцеларен план, още през юли 2017 г. Проектът е бил няколко пъти преработен по актуални извадки от кадастрални карти и регистри, действащи за засегнатите от обекта землища, след което е стартирало обявяването на проекта по общините в съответствие с разпоредба на ЗУТ. Предстои съгласуване на проекта със заинтересованите дружества и процедиране по реда на Закона за опазване на земеделските земи и Закона за горите. След приключване на всички процедури, проектът на ПУП - парцеларен план, ще бъде внесен за одобрение от Националния експертен съвет по устройство на територията и регионална политика. Обектът не е национален и затова отчуждителният акт ще бъде постановен от областния управител на Русе и връчен индивидуално на всеки собственик, каза министърът. Тя съобщи, че с Националния археологически институт с музей при БАН е сключен договор за издирване на археологически обекти по трасето на бъдещата магистрала, като теренното проучване е започнало от 11 ноември за 35 календарни дни и до един месец трябва да се предаде доклад на АПИ за свършеното. Подготвя се и процедура за избор на изпълнител за изработване одит по пътна безопасност на фаза идеен проект. \"След одобрение на идейния проект, изработването на ПУП, ще бъде стартирана процедура за доклад за оценка на съответствието\", каза министърът. В момента се подготвя обществена поръчка за възлагане изработването на проект на ПУП и парцеларен план на територията на област Велико Търново с идеен проект за пътен възел при пресичането с магистрала \"Хемус\" .", "date": "2019.12.13", "title": "Аврамова увери: Ще има магистрала Русе - Велико Търново"}
{"url": "https://www.24chasa.bg/novini/article/7975096", "text": "Българският държавен глава и Великият магистър на Суверенния Малтийски орден откриха първия по рода си у нас апарат за рехабилитация на деца във виртуална среда, съобщиха от прессекретариата на президента. Оборудването е осигурено и инсталирано в Специализираната болница за рехабилитация на деца с церебрална парализа „Света София“ от посолството на Суверенния Малтийски орден у нас. Техниката беше открита в рамките на държавното посещение на Великия магистър, който е у нас по покана на президента Румен Радев. Повече от 1000 години Суверенният Малтийски орден се грижи за подпомагане на деца в нужда и това е сърцевината на мисията ни още от основаването му, заяви фра Джакомо Дала Торе дел Темпио ди Сангуинето. Той посочи, че целта на Суверенния Малтийски орден е да „лекува болестта и да облекчава болката на страдащите“ във всички 120 държави, с които Суверенният Малтийски орден поддържа отношения. Надявам се много деца да оздравеят и да се чувстват добре след рехабилитацията с новата апаратура, която даряваме сега, заяви още Великият магистър. Днес имаме възможност да видим част от благородния принос, който Суверенният малтийски орден има с дарителските си инициативи в България, заяви Румен Радев. Държавният глава допълни, че с доставения апарат българските деца ще имат възможност за рехабилитация във виртуална среда с високоефективни методи. Президентът Румен Радев и управителят на болницата „Света София“ доц. Иван Чавдаров изказаха признателност за дарението. С първия за България такъв уред детето може да участва активно в процеса на рехабилитация под формата на игра, която го мотивира да развива двигателните и менталните си способности, обясни доц. Иван Чавдаров. В рамките на визитата на Великия магистър у нас Суверенният Малтийски орден ще дари и ехограф в столична болница за лечение по белодробни болести, както и линейка за болницата в Дупница. Държавното посещение отбелязва 25 години от установяване на дипломатически отношения между България и Суверенния Малтийски орден. Един от най-древните християнски ордени осъществява благотворителна, социална и хуманитарна дейност по цял свят, а у нас е организирал над 350 различни инициативи в над 107 населени места от 2005 година досега.", "date": "2019.12.13", "title": "Уникален за България апарат лекува деца с ДЦП чрез виртуална реалност (Снимки)"}
{"url": "https://www.24chasa.bg/novini/article/7975201", "text": "", "date": "2019.12.13", "title": "Президентството: Не е имало наш служител в колата, блъснала дете в София"}
{"url": "https://www.24chasa.bg/novini/article/7975204", "text": "Германската полиция съобщи, че е намерила газови бутилки и стари боеприпаси в апартамент в жилищния блок град Бланкенбург, където днес стана експлозия, предаде Ройтерс.  , предава БТА. В апартамента живеел под наем 78-годишен мъж, който вероятно е загиналият при експлозията. Според полицията става въпрос за газова експлозия. На място заедно с полицията работи екип от специалисти по взривни устройства. Трагедията станала малко преди 9:00 часа местно време. Обитателите на пететажната сграда с 60 апартамента, както и близо сто деца от намиращата се наблизо детска градина, са евакуирани.", "date": "2019.12.13", "title": "Намериха боеприпаси и газови бутилки във взривилия се апартамент в Германия"}
{"url": "https://www.24chasa.bg/novini/article/7975199", "text": "„Трудностите в строителството на тръбопровода „Балкански поток“, шпионски и хакерски скандали, спорове за съветската история, взаимно изгонване на дипломати, арест на проруски активист. 2019-та година беше трудна в отношенията между Москва и София. Деловите контакти с Русия са изключително изгодни за България, но не намират разбиране в Европейския съюз. На балканската държава й се налага да маневрира. Общественото мнение там е разделено между привържениците на самостоятелната политика и проевропейския курс, съгласуван с Брюксел. Но инициативата принадлежи на тези, които гледат на Русия скептично“, пише ТАСС за българо-руските отношения през 2019 година. Българската бариера Ключовият проект за руските интереси в България е тръбопроводът „Балкански поток“, по който през 2021 година трябва да започнат доставки на газ за Южна Европа. Особеността на магистралата е, че тя ще бъде положена в обход на Украйна, което ще позволи да се избегнат транзитните преговори с Киев. Русия се интересува от бързото завършване на проекта и се оплаква от закъснения: имаше надежда „Потокът“ да започне работа от края на 2019 г., но датите за откриване бяха отложени за края на 2020 г. Полагането на тръбите в България в срок бе възпрепятствано от съдебния спор около италианско-саудитския консорциум Arcad. През април компанията бе обявена за победител в търга за строителството им, но скоро това решение бе отменено по бюрократични причини: Arcad не представи навреме документацията пред местния газотранспортен оператор. Изгодният договор автоматично отиде при конкурентите от фирмата GDEB, което предизвика претенции от страна на Arcad. Спорът бе разрешен едва през септември и правата на първоначалния победител бяха възстановени – но беше загубено време, предава \" \". Забавянето стана повод за студената размяна на мнения между София и Москва, принудена да продължи трудния пазарлък с украинците. „Очевидно под натиск отстрани (в България) работят толкова бавно. Да видим как ще се реализира в бъдеще този проект на българска територия. Ако българите не искат... е, не българите, а българското ръководство – ще намерим други пътища за реализация на нашите възможности в Европа“, заяви през декември Владимир Путин. От България отговориха студено: „Всеки има право да търси алтернативни маршрути – ние търсим алтернативна диверсификация“, отбеляза премиерът Бойко Борисов, като се позова на трудностите, свързани с необходимостта да се спазват „процедурите на Европейския съюз“. „Чисто политически на Русия не й харесва, че България е толкова лоялен и силен член на НАТО и ЕС“, смята Борисов, който реши да пренесе разговора на съвсем друго ниво. София обаче не иска да се скара окончателно с Москва. Владимир Путин получи покана от Борисов да инспектира работата лично и уверения, че тя вече е набрала скорост. От гледна точка на Русия, забавянията изглеждат подозрителни, но не е задължително да става въпрос за недружелюбното отношение на българите, смята Екатерина Шумицкая, изследовател в отдела за европейски политически изследвания на ИМЕМО РАН, а по-скоро за тяхната политическа слабост. В много отношения България е заложник на обстоятелствата. „Москва трябва да вземе предвид сложните отношения на България с ЕС и НАТО. София не винаги има пълнотата на политическите възможности. България се опитва да развие своите интереси в рамките на Европейския съюз. Но това е трудно. Най-типичният пример е сривът на плановете за строителство на газопровода „Южен поток“. „България не успя да го отстои, а Германия, напротив, успешно осъществява своя„ Северен поток 2“ през всички необходими инстанции, тъй като политическата тежест на Берлин е несравнимо по-голяма“, отбелязва експертът. За България това означава: тя е готова да бъде приятел с Русия, но само ако не е нужно да жертва нещо за това. През пролетта на 2018 година изглеждаше, че София е готова да гради отношения с Москва и на други принципи. „Когато правителството на Бойко Борисов се отказваше от „Южен поток“ то разчиташе на отстъпки от страна на Брюксел, на някаква значителна компенсация, но получи много малко. Допълнително изиграха своята роля проруските настроения в България. Силно недружелюбната позиция към Русия започна да се отразява на Борисов и партията му – ГЕРБ. На президентските избори нейният представител претърпя поражение. Премиерът Борисов, който така или иначе има повече пълномощия от държавния глава, не можеше да не отчете промените и беше принуден да направи отстъпки“, заяви пред ТАСС завеждащият сектора по етнополитически и междудържавни конфликти към Европейския институт на РАН Павел Кандел. Последваха молби от България да се преиграе всичко: да се прокара през територията й нов газопровод вместо нереализирания „Южен поток“. Москва отговори със съгласие и за да скрепи сближаването, България предприе най-приятелския от много години ход: отказа да изгони руски дипломати заради „случая Скрипал“. В името на отношенията с Москва София жертва трансатлантическа солидарност. Официалното помирение се състоя в Москва, където премиерът Борисов се извини за провала на „Южен поток“, който струва на Газпром 800 милиона долара през 2014 г. „Аз нося вина за създаването на известно напрежение. Благодаря в, че не ни се сърдите. Големият брат, винаги е голям и винаги прощават“, каза тогава Борисов. На разговорите в Кремъл те се върнаха към друг изоставен в средата на десетилетието проект: изграждането на атомна електроцентрала в Белене, от който София се отказа, въпреки че атомните блокове за нея вече бяха произведени и доставени на получателя. Но ситуацията отново се влоши „Но ситуацията отново се влоши. Към днешна дата перспективите за строителството на АЕЦ са много далечни. ЕС е против атомната енергетика; нужни са връзки, за да се отстояват интересите в Брюксел, а София няма такива“, коментира пред ТАСС Шумицкая, споменавайки европейските фондове, които България черпи средно по 2% от своя БВП. В тази ситуация кавгите с Европейската комисия не са в интерес на премиера Борисов и неговия екип. Освен това остава задната мисъл: загубите, които възникват при скъсване на връзките с Русия, с късмет, могат да бъдат компенсирани от Брюксел. През 2019 г. България се върна към политическа линия, която може само да предизвика раздразнение в Москва. От края на лятото неприятните инциденти следват един след друг с главозамайваща честота. През септември София докосна чувствителна струна: тя призова руското посолство да не провежда изложба, посветена на освобождението на България през Втората световна война, поставяйки под съмнение причината за провеждането й. „Съветската армия донесе на народите от Централна и Източна Европа половин век репресии, задушаване на гражданското съзнание, деформира икономическото развитие и ги изолацира от динамиката и процесите на развитите в европейски страни“, се казва в съобщението на българското външно министерство. Само няколко дни по-късно последва арестът на обществения деятел Николай Малинов, който ръководи движението „Русофили“ - той беше обвинен в шпионаж, след това пуснат под гаранция, но с ограничение на правата: процесът все още продължава. През октомври София обяви залавянето на друг руски шпионин: той беше служител на дипломатическата мисия, за когото се твърди, че се опитва да получава държавни тайни. Дипломатът беше изгонен от страната. Откриха и „руски хакер“: оказа се, че е 20-годишен местен жител Кристиян Бойков. Властите установиха, че той е използвал електронна поща, регистрирана на руски ресурс, и е извършил кибератака в навечерието на закупуването от София на партида военна техника от американска компания. „Политическите мотиви в този случай са напълно възможни. Така че можете да се досетите“, коментира случая на Бойков българският вътрешен министър Младен Маринов. „Повечето българи обичат Русия“ Но настоящите разногласия все още не са най-ниската точка в руско-българските отношения. „Преговорите за съвместни проекти в енергийния сектор между Москва и София са скърцащи, но фактът, че те продължават, е положителен сигнал“, заяви пред ТАСС Юрий Квашнин, завеждащ сектора за изследвания на ЕС към ИМЕМО РАН. „Преди няколко години липсваше и това. Българската страна все пак демонстрира интерес, обективно за нея е изгодно да получава ресурси по удобна схема в обход на Украйна“. Квашнин счита, че трудностите, които възникват между Русия и България са проявление на по-обща тенденция. „Европейската комисия оказва натиск върху България, както и върху други страни. И това се касае не само за отношенията с Русия, но и с Китай. Това е въпрос на разпределяне на пълномощията. Брюксел настоява, че взаимодействието с големи трети страни трябва да се координира на общоевропейско ниво. Някои страни се опитват да заобиколят това изискване и се договарят отделно, но това не се получава при всички“. Всички събеседници на ТАСС са съгласни, че България има запас от доброжелателно отношение към Русия, дори и това да не намира отражение в настоящата политика. „Що се отнася до Русия, общественото мнение се разделя на около 50 до 50“, казва Шумицкая. „Въпреки това разликите в поколенията също са очевидни: страната ни е много по-симпатична на възрастните хора, а мислите на младите хора са насочени към Европа“. От Българската социалистическа партия (БСП) предложиха на ТАСС да не поставя знак за равенство между курса на властите и общественото мнение, за което казват, че е „позитивно“ спрямо Русия. „Повечето граждани на България смятат Русия за приятелска страна, свързана с нас не само исторически, културно и икономически, но и политически. Ние не сме променяли своето отношение: гледаме на вас, като на надежден партньор, а не враг или опонент и се обявяваме против изкривяването на миналото“, заяви пред руската агенция евродепутатът от БСП Петър Витанов. Въпреки позицията на действащите власти, българските социалисти продължават да отбелязват деня на освобождението на България от съветските власти на 9 септември 1944 година.", "date": "2019.12.13", "title": "„Големият брат винаги прощава“: Защо Русия и България се карат"}
{"url": "https://www.24chasa.bg/novini/article/7975420", "text": "Желю Желев е кръстникът на СДС, измислил това име, защото лесно се скандирало и щяло да увлече хората на митингите. Още на една от първите официални срещи като ръководство поискали сграда и Андрей Луканов им предоставил тази на \"Раковски\" 134. Към онзи момент в нея се помещавала Българската индустриална стопанска асоциация, оглавявана от конкурента му Огнян Дойнов. Използвал, че той тогава е посланик в Норвегия. Как после сините разбират, че в сградата има бръмбари, както и интересни истории от първите дни на СДС, четете в хартиеното издание на \"168 часа\".                                                                                                                                                                                                                                                                                                             ", "date": "2019.12.13", "title": "“168 часа”: Как Желю Желев измисли СДС, а Андрей Луканов им даде сграда с бръмбари (Видео)"}
{"url": "https://www.24chasa.bg/novini/article/7975657", "text": "Бившият лидер на Австрийската партия на свободата и бивш вицеканцлер на Австрия Хайнц-Кристиан Щрахе е изключен от партията. Регионалната организация на Виена е взела това решение днес, съобщиха на пресконференция след приключване на заседанието Доминик Неп, ръководител на Виенската организация и Норберт Хофер, лидер на партията, цитирани от БТА. Срещу бившия лидер са отправени обвинения за злоупотреба с партийни пари, за отчитане на лични разходи за сметка на партийната каса. За тези простъпки Норберт Хофер замрази членството на своя бивш партиен лидер, а днес Щрахе беше изключен от редиците на партията.", "date": "2019.12.13", "title": "Изключиха от Австрийската партия на свободата бившия й лидер Щрахе"}
{"url": "https://www.24chasa.bg/novini/article/7975661", "text": "", "date": "2019.12.13", "title": "Двегодишно падна в яма с вода в Петрич, оцеля"}
{"url": "https://www.24chasa.bg/novini/article/7975697", "text": "Турският министър на отбраната Хулуси Акар заяви днес, че споразумението с Либия за разграничаване на морските пространства е в съответствие с международното право, предаде ДПА, цитирана от БТА. Споразумението с Либия не нарушава правата на трети страни. Ние единствено защитаваме правата ни съгласно международното право, посочи Акар, цитиран от Анадолската агенция. Лидерите на ЕС осъдиха днес меморандума между Турция и Либия за разграничаване на морските зони в Източното Средиземноморие, като посочиха, че то \"нарушава суверенните права на трети държави и не е в съответствие с международното морско право\".", "date": "2019.12.13", "title": "Турция: Спогодбата с Либия за морските зони е в съответствие с международното право"}
{"url": "https://www.24chasa.bg/novini/article/7975686", "text": "в четвъртък вечерта е пресичало на червен светофар. Това са заявили свидетели на инцидента, научи \"24 часа\". То е било с негов приятел, който е останал на мястото си. В момента на удара колата БМВ се е движила с около 40 км/ч на зелен сигнал на кръстовището до столичния КАТ. Ръмяло е дъжд, а мястото е слабо осветено. Младши сержантът, който е шофирал, е пътувал към службата, за да остави колата в гаража. Мъжът е в шок от случилото се. Състоянието на детето остава тежко, но няма опасност за живота му. По-рано през деня се появиха информации, че пострадалите деца са 2. От МВР съобщиха, че става дума за два различни инцидента. Единият с момиче около 15 ч в четвъртък, а колата на НСО удря 14-годишния ученик от 119 СОУ малко преди 20 ч.", "date": "2019.12.13", "title": "Блъснатото от кола на НСО момче пресичало на червено"}
{"url": "https://www.24chasa.bg/novini/article/7974127", "text": "На приключилото на 12 декември работно заседание за икономиката на ЦК на ККП бе направен анализ на икономическата ситуация и планирано икономическото развитие през 2020 г., предаде  . Участниците в него стигнаха до извода, че китайската икономика като цяло е стабилна и тенденцията за подобряването ѝ в дългосрочен план няма да се промени, което засили увереността на китайския народ за преодоляването на трудностите и изясни посоката за икономическото развитие през идната година, се казва в днешния коментар на Радио Китай за чужбина. Годишното заседание по икономическите въпроси се възприема като платформа за макроикономическата политика на Китай през следващата година. Настъпващата 2020 г. ще е изключително важна за страната, тъй като тя е последната от стратегията за изграждане на общество със средно ниво на благосъстояние и на тринадесетия петгодишен план за социално-икономическото развитие. Затова настоящият икономически форум на ЦК на ККП е в центъра на вниманието на обществото. През изминалите 70 години китайската икономика расте, преодолявайки рисковете. В бъдеще страната ще използва предимствата си по отношение на икономическата система, пазара и специалистите, ще поддържа стратегическата стабилност и ще отстоява политиката за стабилен растеж, ще реализира качествения икономически растеж и ще допринесе за просперитета на целия свят, коментира още Радио Китай за чужбина.", "date": "2019.12.13", "title": "Китай ще се справи с икономическите рискове"}
{"url": "https://www.24chasa.bg/novini/article/7975751", "text": "Британският министър-председател Борис Джонсън се върна в премиерската резиденция на \"Даунинг стрийт\" 10 след като се срещна с кралица Елизабет Втора в Бъкингамския дворец, предаде Асошиейтед прес, цитирана от БТА.  Срещата с кралицата е част от конституционен ритуал, чрез който монархът възлага на победителя в парламентарни избори да състави правителство. Консервативната партия на Джонсън спечели убедително вчерашните избори и си осигури най-голямото мнозинство в Камарата на общините след третата поредна победа на Маргарет Тачър през 1987 г. При преброени бюлетини от всички избирателни райони освен един, торите на Джонсън печелят 364 от 650-те места в камарата, отбелязва АП. Избирателната активност е била 67,23 процента, а общият брой на гласувалите е 31 897 000 души, според в. \"Дейли телеграф\", цитиран от ТАСС. В избирателния район Източен Дънбартъншър, където лидерката на либералдемократите Джо Суинсън загуби срещу кандидатката на Шотландската национална партия Ейми Калахан, избирателната активност е била 80,38 процента. Единственият избирателен район, от който още няма резултати, е Сейнт Айвс. Причината е, че заради морска буря в района на островите Сили не е могъл да отплава катерът, който трябва да събере бюлетините от всички населени места на архипелага, където живеят общо 2000 души. Архипелагът обхваща 145 малки островчета, само на пет от които са населени, отбелязва ТАСС.", "date": "2019.12.13", "title": "Борис Джонсън се върна на \"Даунинг стрийт\" 10 след срещата с кралицата (Снимки)"}
{"url": "https://www.24chasa.bg/novini/article/7975836", "text": "Министрите на външните работи на Русия и Турция Сергей Лавров и Мевлют Чавушоглу разговаряха днес по телефона, съобщи ТАСС, като се позовава на информация на руското министерство на външните работи. Лавров и Чавушоглу са обсъдили главно ситуацията в Сирия. След  министрите на външните работи на двете страни обсъдиха процеса за мирно разрешаване на кризата в Сирия и общата ситуация в близкоизточния регион и в Северна Африка, се казва в изявлението на руското външно министерство. Путин и Ердоган в сряда изтъкнаха необходимостта от активизиране на координираните усилия за борба срещу тероризма в Сирия, както и ситуацията в Либия.", "date": "2019.12.13", "title": "Лавров и Чавушоглу обсъждат ситуацията в Сирия по телефона"}
{"url": "https://www.24chasa.bg/novini/article/7975833", "text": "Министърът на културата Боил Банов и европейският комисар по иновации, научни изследвания, култура, образование и младеж Мария Габриел обсъдиха приоритетите в най-обширния ресор на Европейската комисия за следващия петгодишен период. Срещата между двамата се състоя в Министерството на културата днес, съобщиха от ведомството. Сред темите на разговора между министъра на културата и българския представител в Европейската комисия бяха възможностите на страната ни да участва в проектите и инициативите на Комисията, свързани с културата, както и по какъв начин страната ни и богатото й наследство да бъдат представени не само в седалището на европейските институции - Брюксел, но и в другите европейски градове. Обсъдени бяха възможностите, които дава най-голямата предлагана досега програма за научни изследвания и иновации на ЕС „Хоризонт Европа“ (2021 – 2027 г.) и връзката й с националните или регионални програми, както и рамковата програма „Творческа Европа“ за подкрепа на проекти в културния и аудио-визуалния сектор в областите: кино, телевизия, музика, литература, изпълнителски изкуства и традиции. Министър Банов и еврокомисар Габриел обсъдиха и конкретни стъпки по отношение на засилването на сътрудничеството с най-голямото обществено движение за опазване на Европейското културно и природно наследство в ЕС - „Европа ностра“, в която членуват близо 250 организации, институции и индивидуални участници, както и продължаването на успешното партньорство с Центъра за изящни изкуства „Бозар“ в Брюксел. Министър Боил Банов подчерта, че зад голямото признание за страната ни стои и голямото предизвикателство да бъдат обединени културата и образованието с иновациите и научните изследвания и те да заработят като общ екип с общи цели. За страната ни една от най-важните задачи е дигитализацията на културното наследство и на фондовете на културните институти, която би спомогнала за опазването му и за борбата с трафика в европейски мащаб, подчерта министър Боил Банов. Комисар Мария Габриел от своя страна отбеляза, че нейната цел като ръководител на ресора ще бъде именно работа в посока на влизането на културата в университетите, в креативната индустрия и иновациите, като популяризирането и социализирането на културното наследство е един от водещите приоритети. Проект, по който Европейската комисия и българското Министерство на културата ще работят заедно, е „Творците срещат училищата“. Идеята на инициативата е световноизвестни имена в областта на изкуствата и културата да влязат в класните стаи на европейските училища и те да се превърнат в творческа учебна среда. Целта е реалното преминаване от STEM към STEAM в сферата на образованието и затова е важна добавката „А“, (за Arts-изкуства), подчерта еврокомисар Габриел. Министърът на културата увери българския еврокомисар, че в лицето на институцията има партньор в реализирането на всички проекти, свързани с творческите индустрии - важни източници на трудова заетост и икономически растеж.", "date": "2019.12.13", "title": "Боил Банов пред Мария Габриел: Да обединим култура и образование с иновации"}
{"url": "https://www.24chasa.bg/novini/article/7975862", "text": "Районна прокуратура - Перник е сключила споразумение с гражданите на Швеция - М.А. и А.А., обвинени за извършено от тях престъпление, съобщиха от Държавното обвинение, предаде БТА.  Двамата са се признали за виновни затова, че около 14:30 ч. на 31 октомври тази година, на Митнически пункт Стрезимировци, при влизане от Сърбия в България, не изпълнили задължението за деклариране на парични средства, пренасяни през границата на страната. Стойността на предмета на престъплението е в особено големи размери - 630 000 шведски крони, 10 000 евро, 1300 щатски долара. Общата сума в левова равностойност възлиза на 136 460,65 лева. Районният съд в Трън е одобрил постигнатото между страните споразумение, с което на чуждите граждани са наложени наказания \"глоба\" в размер на по 27 292,12 лева за всеки. Сумата представлява една пета от стойността на предмета на престъплението. Определението на съда има последиците на влязла в сила присъда.", "date": "2019.12.13", "title": "Глобяват чужденци за недеклариране на пари на сръбско-българската граница"}
{"url": "https://www.24chasa.bg/novini/article/7975882", "text": "Засилени са проверките във вечерните часове за недопускане на управление на МПС след употреба на алкохол или наркотични вещества. Това съобщиха от пресцентъра на МВР. Според наблюденията една от водещите причини за тежки пътнотранспортни произшествия в Европа е именно управлението след употреба на алкохол или наркотични вещества, или техни аналози. По данни на отдел „Пътна полиция“, ГД \"Национална полиция\" от началото на годината до 11 декември, у нас за установени 11 044 водачи, извършили такова нарушение. От анализа за травматизма да първото десетмесечие, за периода от 01.01.2019 г. до 31.10.2019 г., на територията на страната са настъпили 5607 тежки пътнотранспортни произшествия, при които са загинали 517 и са ранени 7103 участници в движението по пътищата. Поради управление на МПС след употреба на алкохол и/или наркотични вещества или техни аналози са 66 от произшествията, при които са загинали 7 и са ранени 93 участници в движението по пътищата.", "date": "2019.12.13", "title": "Засилиха вечерните проверки за шофиране след употреба на алкохол и дрога"}
{"url": "https://www.24chasa.bg/novini/article/7975870", "text": "Почетната императрица на Япония Мичико повръща кръв и губи тегло от септември, когато беше оперирана от рак на гърдата в начален стадий, предаде Ройтерс, позовавайки се на дворцов служител. Това е най-подробната актуализация за здравословното състояние на 85-годишната бивша императрица след операцията й. След интервенцията Мичико се подлага на хормонално лечение за рака на гърдата, чийто страничен ефект често е гадене. Това обаче изглежда не е причината за повръщането с примеси на кръв, отбелязва служителят, информира БТА. Източникът на кръвта също не изглежда да е стомахът. Лекарите продължават да наблюдават ситуацията.", "date": "2019.12.13", "title": "Бившата японска императрица Мичико повръща кръв и губи тегло след операцията"}
{"url": "https://www.24chasa.bg/novini/article/7975874", "text": "Докато Специализираната прокуратура реши кой е виновен и кой невинен за водния режим в Перник, има опасност този проблем да се разпространи със същата острота и в други градове. Тазгодишното засушаване просто изкара наяве много дълго крити слабости на водния сектор. Първо, обърнете внимание под какво странно подчинение работят ВиК дружествата. Те самите оперират активи за милиони под формата на тръби, станции и водомери и техен принципал, като изключим “Софийска вода”, е регионалното министерство. В същото време обаче основният ресурс тези дружества - водата, се купува и плаща на ведомство, чийто принципал е екоминистерството. На всичкото отгоре питейните язовири отскоро се управляват от новосъздадено ведомство, за което отговаря икономическото министерство. Когато трябва да вземат решение, ВиК дружествата трябва да ги съгласуват с местната власт. При тази странна и сложна субординация ще е цяло чудо ако накрая съдебната власт успее да накаже виновник за хуманитарната криза в Перник. Трескавото търсене откъде да се намери допълнително вода за язовир “Студена” от друга страна, демонстрира чудеса от неразбиране. Да се копаят нови сондажи, да се пренасочват едва ли не реки отдругаде, да се разкриват стари водоизточници, които не работят от десетилетия... И на малките деца би трябвало да е ясно, че не може току така да се бъркаш на природата и да променяш природни ресурси, още повече пък толкова припряно. Истинската причина е, че у нас нов язовир за питейни нужди не е правен от десетилетия, а градските водопроводи се докараха до положение да причиняват загуби на вода до 82%. Затова Перник ще е само началото. ВИЖ ВИДЕОЗАВЕЩАНИЕТО НА СЕДМИЦАТА:", "date": "2019.12.13", "title": "Видеозавещание на седмицата: Дали Перник не е само началото (Видео)"}
{"url": "https://www.24chasa.bg/novini/article/7975994", "text": "Американският посланик в Анкара Дейвид Сатърфилд днес бе повикан в турското външно министерство заради резолюцията на Сената на САЩ за арменския геноцид, съобщи турската телевизия СиЕнЕн-Тюрк, цитирана от БТА. \"В нашето министерство беше повикан посланикът на САЩ Дейвид Сатърфилд заради резолюцията за събитията от 1915 г. Заместник-министърът на външните работи Седат Йонал му предаде нашата реакция на това решение\", заяви за ТАСС източник от турското външно министерство. Американският Сенат вчера единодушно прие резолюция, признаваща избиването на арменци в Османската империя през 1915 г. за геноцид. В края на октомври подобна резолюция бе приета и от Камарата на представителите. Резолюциите, които се приемат поотделно от двете камари на американския Конгрес, нямат юридическа сила и имат препоръчителен характер, отбелязва агенцията. Министърът на външните работи на Турция Мевлют Чавушоглу днес осъди решението, като заяви, че това е политическо шоу. Турското външно министерство също излезе с декларация, осъждаща стъпката на САЩ, посочвайки, че резолюцията е един от \"срамните примери за това как историята може да се политизира\". Министерството заяви, че решението е \"деструктивен опит, насочен към увреждане на усилията за развитие на отношенията между Анкара и Вашингтон\". Арменският геноцид е признат от около 30 страни по света и от общността на учените по история. Предполага се, че между 1,2 и 1,5 милиона арменци са били убити по времето на Първата световна война от войските на Османската империя, която тогава е съюзник на Германия и Австро-Унгария, отбелязва Франс прес. Турция твърди, че става дума за гражданска война, в която са загинали между 300 000 и 500 000 арменци и още толкова турци, и категорично отхвърля тезата за геноцид.", "date": "2019.12.13", "title": "Хокат посланика на САЩ в Турция заради резолюцията за арменския геноцид"}
{"url": "https://www.24chasa.bg/novini/article/7976008", "text": "Руското външно министерство призова днес за диалог между двата враждуващи лагера в Либия, предаде Ройтерс, като се позова на РИА Новости. Силите на маршал Халифа Хафтар обявиха, че започват ново настъпление срещу либийската столица Триполи. Хафтар разполага с подкрепата на Египет, Обединените арабски емирства и руски наемници, твърдят дипломати и служители на международно признатото правителство на Либия в Триполи, предава БТА. Германският канцлер Ангела Меркел обсъди ситуацията в Либия с френския президент Еманюел Макрон и италианския премиер Джузепе Конте. Тримата лидери са в Брюксел на заседание на държавните и правителствените ръководители на държавите членки на Европейския съюз. \"Споделихме мненията си един с друг и се обединихме около идеята, че гласът на Европа трябва да бъде чут. Постигнахме съгласие, че конфликтът трябва незабавно да бъде насочен към политическо решение\", заяви Джузепе Конте.", "date": "2019.12.13", "title": "Европейски лидери обсъдиха либийския\nконфликт, Русия призова за диалог"}
{"url": "https://www.24chasa.bg/novini/article/7975964", "text": "Лошо време, придружено от поройни дъждове, силни пориви на вятъра и необичайни за тези места застудявания сполетяха много райони в Италия. По решение на службата за гражданска отбрана е въведен „жълт код” за опасно време в областите Кампания, Тоскана и Сардиния, съобщава БГНЕС. В Рим и Неапол днес са затворени училищата и детските градини, обществените паркове и гробищата. Кметът на столицата Вирджиния Раджи направи обръщение чрез социалните мрежи към съгражданите си с молба да ограничат максимално придвижването из града и по възможност да използват обществения транспорт. „Сигурността на нашите деца и на всички граждани е приоритетен за нас” подчерта тя. Подобен призив отправи и кметът на Неапол. От четвъртък в Рим и Милано действат градски оперативни центрове, чиито експерти следят за развитието на обстановката и предприемат спешни мерки по предотвратяване на негативните последствия от лошото време. Опасенията са, че пороите могат да доведат до повишаване нивото на подпочвените води и да предизвикат хидрогеоложки проблеми в редица райони. Най-голямо безпокойство у градските власти предизвиква опасността от падане на дървета, което в миналото е водело неведнъж до загуби на човешки живот и до сериозни проблеми в движението по пътищата. Допълнителни затруднения създава снеговалежът, към който са привикнали жителите на северните и планинските райони на Италия, но в централната и южната част на страната се възприемат като аномалия. Сняг заваля в петък в Милано и Торино. Прогнози за сняг има и във Флоренция. Синоптиците предупреждават за опасност от силен снеговалеж, придружен от ветрове в Алпите и близките до планината райони на Италия. Прогнозите са, че скоростта на вятъра може да надвиши 100 км/ч. Въведени са ограничения на движението по част от пътищата заради опасност от лавини.", "date": "2019.12.13", "title": "Жълт код е обявен в Италия (Видео)"}
{"url": "https://www.24chasa.bg/novini/article/7976013", "text": "Британските консерватори печелят абсолютно мнозинство с 365 от общо 650 места в Камарата на общините, показват окончателните резултати от вчерашните предсрочни парламентарни избори, съобщиха осведомителните агенции. След преброяването на всички гласове опозиционната Лейбъристка партия печели 203 места, Шотландската национална партия - 48, а партията \"Либерални демократи\" - 11 места.", "date": "2019.12.13", "title": "Окончателно: Торите с абсолютно мнозинство с 365 от 650 места в парламента"}
{"url": "https://www.24chasa.bg/novini/article/7976071", "text": "Министърът на околната среда и водите Нено Димов подписа договор за опазването на три вида прилепи в Кърджали. На подписването присъстваха кметът на общината Хасан Азис и Латиф Расим – председател на управителния съвет на местна инициативна група (МИГ) „Стамболово–Кърджали 54“, съобщиха от екоминистерството. Проектът е насочен към изследване и подобряване на състоянието на Подковонос на Мехели (Rhinolophusmehelyi), Широкоух прилеп (Barbastellabarbastellus) и Дългоух нощник (Myotisbechsteinii). Предвижда се провеждане на проучвания за разпространението и числеността на видовете в размножителните колонии и местата за зимуване, картиране на находищата и провеждането на природозащитни дейности – поставяне на къщички, маркиране и съхраняване на биотопни дървета, предоставящи убежища на прилепите. В проекта ще се организират информационни срещи и образователна кампания сред учениците за привличане на доброволци за участие в проучванията. В резултат от изпълнението на проекта ще бъде събрана и анализирана актуална информация за състоянието на трите вида прилепи и ще бъдат създадени условия за тяхното опазване. Целта е да се повиши информираността и мотивацията на общността по отношение на съхранението на прилепите като важна част биологичното разнообразие. Проектът е на стойност 187 хил. лв. и е финансиран изцяло по Оперативна програма „Околна среда 2014-2020 г.“. Срокът за изпълнение на дейностите е 36 месеца.", "date": "2019.12.13", "title": "3 вида прилепи в Кърджали ще бъдат опазвани със средства по ОП „Околна среда“"}
{"url": "https://www.24chasa.bg/novini/article/7976449", "text": "Бившият крал на Белгия Албер Втори изгуби обжалване срещу използването на негова ДНК за разрешаване на отдавнашния спор за бащинство с художничката Делфин Боел, предаде ДПА, позовавайки се на агенция Белга. 51-годишната Боел води битка да бъде призната за дъщеря на Албер Втори от 2013 г. Тя твърди, че преди десетилетия майка й, баронеса Сибил дьо Селис Лоншан, е имала продължителна любовна връзка с бившия крал. През май Албер Втори се подложи на тест за бащинство, но резултатите останаха поверителни, докато съдът не се произнесе по обжалването, което днес беше отхвърлено. Това означава, че Делфин Боел може да подаде иск за оспорване на бащинство на базата на проба от негова ДНК. ДНК тест през 2013 г. установи, че Жак Боел - бившият съпруг на майка й, не е биологичен баща на Делфин. 85-годишният Албер Втори, който абдикира през 2013 г., винаги е отричал, че е баща на художничката, но призна, че в брака му с бившата кралица Паола е имало трудни периоди.", "date": "2019.12.13", "title": "Бившият крал на Белгия Албер Втори претърпя неуспех в спора\nза бащинство"}
{"url": "https://www.24chasa.bg/novini/article/7976505", "text": "Мъжът, въоръжен с нож, който по-рано днес нападна полицаи в квартал Дефанс на френската столица Париж, е бил психически болен, избягал от клиника, съобщи вестник \"Паризиен\", цитиран от ТАСС. Според вестника нападателят по произход е мароканец на 42 г. Той е избягал от болницата още през юни и е пребивавал нелегално на френска територия. Няма данни, които да сочат, че появата му с 25-сантиметров нож в бизнес квартала Дефанс е била терористичен акт, информира БТА. Мъжът е бил забелязан на пешеходен надлез, съединяващ различните зони на големия и модерен квартал. В ръката му имало нож. Свидетели твърдят, че след това той се приближил към един от небостъргачите и започнал да си удря главата в стъклото на прозореца на първия етаж. Човек от охраната първи го забелязал и повикал полицейски патрул. На искането на полицаите да остави ножа на земята човекът не реагирал. Той тръгнал срещу полицаите, крещейки: \"Ще ви убия всички!\". Най-близкият до него полицай дал пет изстрела, а двама от неговите колеги - още по един. Нападателят бил тежко ранен в гърдите и в крака. Един час по-късно той починал.", "date": "2019.12.13", "title": "Нападналият с нож полицаи в Париж бил психически болен, избягал от клиника"}
