{"url": "https://www.24chasa.bg/novini/article/6396062", "text": "Продължава борбата с огнената стихия край хърватския град Шибеник, съобщи Танюг, цитира БТА. На терена са 83 пожарникари. Ситуацията се влоши, тъй като огънят тръгна в две посоки, заяви снощи пред агенция Хина шефът на противопожарната служба в Шибеник Волимир Милошевич. Сега имаме два огнени фронта, единият върви към Раслина, а другият към Затон и защитаваме и двете селища, заяви Милошевич. Противопожарни части на хърватските ВВС от Задар бяха изпратени вчера към новото огнено огнище в Затон близо до Шибеник, където в гасенето участват три самолета и три хеликоптера, съобщи министерството на отбраната на Хърватия.", "date": "2017.08.17", "title": "Голям пожар бушува край хърватския град\nШибеник"}
{"url": "https://www.24chasa.bg/novini/article/6396032", "text": "Американският президент Доналд Тръмп отрече днес да е поставял морално равенство между неонацистите и хората, протестирали срещу тях в щата Вирджиния през уикенда, предадоха ДПА и Асошиейтед прес. Републиканският сенатор Линдзи Греъм укори вчера Тръмп за това, че е \"намекнал, че има морално равенство\" между привържениците на идеята за превъзходството на бялата раса, участвали в шествие в град Шарлотсвил, и хора като Хедър Хейър, която загина, след като кола умишлено се вряза в тълпа контрадемонстранти, цитира БТА. Президентът разкритикува своя съпартиец за изказването му. \"Търсещият публичност Линдзи Греъм невярно заяви, че съм казал, че има морално равенство между Ку Клукс Клан, неонацистите и привържениците на идеята за превъзходството на бялата раса (от една страна) и хора като г-жа Хейър (от друга). Такава отвратителна лъжа\", написа Тръмп в Туитър. Президентът също така обвини \"фалшивите новини\", че изопачават \"това, което казва за омразата, фанатизма и т.н. Срамота!\" Демократи и републиканци упрекват Тръмп за реакцията му след насилието в Шарлотсвил, за което той обвини \"и двете страни\". Президентският стратег Стивън Банън нарече \"клоуни\" белите националисти, участвали в шествието в Шарлотсвил.", "date": "2017.08.17", "title": "Тръмп: Не съм приравнявал неонацистите с протестиращите срещу тях"}
{"url": "https://www.24chasa.bg/novini/article/6395929", "text": "България ще използва в бъдеще армията при охраната на границата си с Турция, обяви вицепремиерът и министър на отбраната Красимир Каракачанов в интервю за влиятелния германски ежедневник \"Ди Велт\", цитирана от  Границата между двете държави ще бъде разделена на пет зони, като всяка от тях ще се охранява от въоръжени военнослужещи. Сред тях ще има и специални части, заявява Каракачанов. По думите му, общият брой на военните по границата с Турция ще наброява около 600 души. Българският вицепремиер критикува в интервюто неспособността на ЕС да затвори пътя на мигрантите през Средиземно море. Според Каракачанов по-голямата част от хората, които достигат бреговете на Европа през Средиземно море, са икономически мигранти.", "date": "2017.08.17", "title": "Каракачанов: България ще използва армията при охраната на границата с Турция"}
{"url": "https://www.24chasa.bg/novini/article/6395955", "text": "200 тв и радио канала излъчва на ден телепортът \"Плана\", която е собственост на “Виваком”, съобщиха от телекома. Програмите са за Европа, Африка, Близкия изток и Азия. Телепортът разполага с 50 антени, а използваното оборудване е доставено от лидерите в съответната област. За последните 7 г. “Виваком” е инвестирал 10 млн. лв. в модерницазията на станцията. От 2014 г. телепорт “Плана” е член на Word Teleport Association, а през 2015 г. става екслузивен партньор на най-големия европейски сателитен оператор Eutelsa. Днес се навършват 40 г. от първия сателитен сигнал в България, който е бил пуснат заради откриването на Универсиадата през 1977 г. на 17 август. Церемонията се предава пряко към космоса от новопостроена на 30 км от София станция, наричана тогава Земна станция за космически връзки \"Шипка\", сега с името \"Плана\". Събитието отбелязва началото на сателитните комуникации и сателитната телевизия в страната. Прякото предаване от Националния стадион \"Васил Левски\" е започнало в 17,33 часа. Сигналът е излъчен до телевизионната кула в София, а оттам по аналогова радиорелейна линия е стигнал до станцията в Плана, откъдето към космоса е бил излъчван чрез 60-тонна сателитна антена с диаметър 12 метра. През тогавашния космически спътник \"Мълния\", за първи път картина от България достига до зрителите на осем държави, по това време членки на международната организация за спътникови връзки \"Интерспутник\". Станцията в Плана е построена в периода 1973 - 1976 г. в специално подбрана местност с голям брой слънчеви дни през годината и защитеност от радио смущения. Целият капацитет на съоръжението по това време е бил един телевизионен канал и няколко международни телефонни канала. Персоналът е бил 37 човека. В продължение на над 20 години през \"Плана\" минава международният видеообмен на Българска национална телевизия и голяма част от международния телефонен трафик на България.", "date": "2017.08.17", "title": "200 тв и радио канала излъчва на ден телепортът \"Плана\""}
{"url": "https://www.24chasa.bg/novini/article/6395959", "text": "\"Толкова дясно управление не е провеждано от 20 и няколко години насам\", каза транспортният министър Ивайло Московски на извънреден брифинг на ПП ГЕРБ.                                                                                                                                                                                                                                                                                                                       ", "date": "2017.08.17", "title": "Московски: Толкова дясно управление не е провеждано от 20 и няколко години насам (Видео)"}
{"url": "https://www.24chasa.bg/novini/article/6395970", "text": "Работник от бригада, която санира блок в бургаския к-с \"Славейков\", е паднал от скеле и загинал на място. Фаталният инцидент е станал в бл.38, загиналият е младо момче, казаха осведомени. По първоначални данни работникът се е подхлъзнал и е полетял надолу от 5-я етаж. Тялото му е паднало върху козирката над входната врата на блока. В момента районът е отцепен, на място има полиция, както и представители на Инспекцията по труда. Според неофициална информация загиналият е Мустафа Акиф на 28 г., част от варненска бригада, работила на обекта в Бургас. Той останал да завърши фасадата на блока по време на обедната почивка, разказаха негови колеги. Младият мъж пристигнал преди месец в бригадата и бил много работлив. Инцидентът станал по обедната почивка. Докато колегите му обядвали Акиф останал на скелето да си довърши работата. По непотвърдени данни бил без обезопасителен колан, но още няма официално становище от шефа на Инспекцията по труда Павлин Васков, който пристигна на мястото на инцидента. Там бе и приятелката на работника, която дошла заедно с него в Бургас и работела в съседно квартално заведение. . Тогава стана ясно, че причина за смъртта е токов удар заради необезопасен климатик.                                                                                                                                                                                                                                                                        ", "date": "2017.08.17", "title": "Работник падна от скеле в Бургас, загина на място (Обновена)"}
{"url": "https://www.24chasa.bg/novini/article/6395980", "text": "Съпругата на френския президент Еманюел Макрон - Брижит - заяви, че е готова да се заеме с обществената си роля, която ще се определя от харта за прозрачност, осигуряваща отчетност на мисиите и средствата й като първа дама. Това заяви самата тя в интервю за утрешния брой на френското сп. \"Ел\", съобщи Франс прес, цитирана от БТА. \"Като всичките си предшественички, ще поема публичната си роля, но французите вече ще знаят какви средства са предоставени на мое разположение\", заяви Брижит Макрон в първите откъси от интервюто, публикувани днес на сайта на седмичника. \"На електронния сайт на Елисейския дворец ще бъде публикувана информация за срещите и ангажиментите ми, така че французите да знаят точно какво правя. Много важно е да има пълна яснота\", подчертава тя. В момента няма законов текст, който да задава рамките на дейността на френската президентска съпруга, нито на средствата, които й се предоставят, припомня АФП. Президентът Макрон предвиждаше да се създаде официален статут \"Първа дама\" преди враждебна на идеята петиция да събере над 300 000 подписа за три седмици. Интервюто за \"Ел\" е първото, дадено от Брижит Макрон след избирането на съпруга й на 7 май. Първата дама запази мълчание пред медиите, като се изключат няколко фоторепортажа в популярни списания или видеоклипове от Елисейския дворец, разпространени в социалните мрежи. Брижит Макрон ще се появи на корицата в утрешния брой на \"Ел\" както във Франция, така и в някои чуждестранни издания на списанието. Хартата за прозрачност, която се очаква да бъде огласена в следващите дни, ще потвърди настоящото положение: Брижит Макрон ще разполага с трима сътрудници - двама президентски съветници и една секретарка, каза вчера източник от обкръжението на първата дама.", "date": "2017.08.17", "title": "Бриджит Макрон: Готова съм да се заема с обществената си роля"}
{"url": "https://www.24chasa.bg/novini/article/6395983", "text": "Президентът Румен Радев ще участва в отбелязването на 114 години от Илинденско-Преображенското въстание, съобщиха от прессекретариата на държавния глава. На 19 август Радев ще участва в тържественото отбелязване на 114-годишнината от Илинденско-Преображенското въстание в историческата местност Петрова нива, което се провежда под негов патронаж. В 20:00 часа в храм-костница „Света Петка“ ще бъде отслужена заупокойна молитва в памет на загиналите въстаници. В 20.30 часа президентът и върховен главнокомандващ Въоръжените сили Румен Радев ще приеме почетния строй на представителните части на Българската армия, след което ще произнесе слово. В 21.00 часа ще започне празничен концерт с изпълнението на народни песни от Странджански регион.", "date": "2017.08.17", "title": "Президентът Радев ще участва в тържествата на Петрова нива в събота"}
{"url": "https://www.24chasa.bg/novini/article/6395993", "text": "Цветан Петров беше задържан заради това, че ограбвал възрастни жени в София. Магистратите ще решат дали да го оставят в ареста. Петров бе задържан на 15 август.  Пред журналисти той запази мълчание.                                                                                                                                                                                                                                                                                                                       ", "date": "2017.08.17", "title": "Вижте мъжа, който ограбва жени в София (Снимка, видео)"}
{"url": "https://www.24chasa.bg/novini/article/6395998", "text": "1822 незаконно пребиваващи чужденци са установени у нас за периода 01 януари – 31 юли 2017 г. Това сочи статистиката на МВР, предаде репортер на  . За същия период на 2016 г. броят на регистрираните мигранти е 9441 души или 80,7% повече. Най-много мигранти са заловени във вътрешността на страната – 1088 лица, при опит да влязат на територията на страната 504 и 230 лица при опит да я напуснат. Почти половината от миграционния натиск към България идва от Афганистан. Броят на мигрантите от Сирия и Ирак е значително по-малък. Българо-сръбската граница продължава да е най-натоварена. Именно там е най-голямото количество задържани мигранти. Спрямо 2016 г. спадът на опитващите да влязат от България в Сърбия е намалял с 64%. Продължава тенденцията и към постепенно изпразване на бежанските лагери. При капацитет от 5190 места за настаняване, в центровете на Държавна агенция за бежанците в момента се намират 1558 лица, което прави 30% заетост. Подобна е ситуацията и в центровете на Дирекция “Миграция” където се намират 499 лица при капацитет от 940 лица. Общо 1364 незаконно пребиваващи чужденци са изведени от България в периода януари-юли месец 2017 г. 42% от тях са граждани на Афганистан.", "date": "2017.08.17", "title": "Мигрантите в първите 7 месеца на 2017 г. са 80% по-малко от миналата година"}
{"url": "https://www.24chasa.bg/novini/article/6396048", "text": "ООН се надява на „сериозни преговори“ между сирийското правителство и една обединена опозиция през октомври или ноември, заяви специалният пратеник Стефан де Мистура, цитиран от Ройтерс. „Относно правителството, разчитаме много на Русия и Иран, както и на всеки, който има голямо влияние. Разчитаме сирийското правителство да бъде готово, да започне истински, директни преговори с каквато опозиционна платформа излезе, когато бъдат поканени“, заяви де Мистура. Той добави, че благодарение на писмо от руския министър на отбраната Сергей Шойгу, конвоят на ООН и Червен Кръст, който стигна до Източна Гута през Дамаск в четвъртък, е бил охраняван от руска военна полиция.", "date": "2017.08.17", "title": "ООН се надява на мирни преговори за Сирия през октомври или ноември"}
{"url": "https://www.24chasa.bg/ojivlenie/article/6394566", "text": "Рибен и миден фест ще се проведе през първите три дни на септември, съобщиха от община Каварна. Всички прояви ще се случват на централния площад \"Защитата на Каварна\". На 1 септември от 16 ч. ще отвори врати детска работилница за творчество с морски материали. Стари каварненски рецепти от миди и риба ще бъдат приготвени от майстори Ц готвачи, под вещото око на шеф Иво Петров. Първият ден от феста ще завърши с концерт на Миро от 21 часа. За 2 септември, също от 21 ч., е предвиден концерт на Стефан Вълдобрев и \"Обичайните заподозрени\", а за 3 септември - на Тони Димитрова.", "date": "2017.08.17", "title": "Миро и Тони Димитрова ще пеят в Каварна"}
{"url": "https://www.24chasa.bg/novini/article/6396407", "text": "Британските алкохолни туристи, които тръгват към България ще се окажат неприятно изненадани, тъй като страната започна „война срещу шума“, пише \"Дейли мейл\". Вицепремиерът Валери Симеонов обеща да премахне пиянството на публични места и силната музика. Той поведе два полицейски „удара“ срещу нощни клубове в популярния сред британците Слънчев бряг. „У нас - беззаконие и вакханалия, терор на тарикатите над нормалните туристи и граждани - ще го променим!“, написа вицепремиерът Симеонов във Фейсбук. Той обеща, че ще привлече по-платежоспособни туристи. Един от музикалните фестивали на Слънчев бряг, бе отменен вече. Организаторите са притеснени, заради мерките на властите срещу силната музика и алкохола. България, която бе посетена от 281 хиляди жители на Обединеното кралство миналата година, не е единствената страна, която е уморена от летуващи британци. През юни на испанския остров Майорка местния общински съвет нареди на яхтените компании да не приемат пияни туристи на борда.", "date": "2017.08.17", "title": "\"Дейли мейл\": България обяви война на британските алкохолни туристи"}
{"url": "https://www.24chasa.bg/novini/article/6396287", "text": " На 16 август е проведена специализирана полицейска операция от служители на Главната дирекция „Национална полиция“. Операцията е реализирана под ръководството и надзора на Районната прокуратура във Враца, съобщиха от МВР Враца. Извършени са действия по разследването – претърсване и изземване на територията на град Мездра. В хода на разследването е установено, че в периода от 21 юли до 15 август, срещу обещана сума пари, М. А. (на 29 г.) е склонявал 27-годишен криминално проявен мъж от Враца да извърши убийство на друг негов съгражданин. След 24-часовото задържане на М.А., с постановление на прокуратурата, мярката му за задържане е удължена за срок до 72 часа, а с определение на Районния съд от днес мярката за неотклонение е изменена в „домашен арест“. Работата по случая продължава.", "date": "2017.08.17", "title": "Полицията във Враца е предотвратила поръчково убийство"}
{"url": "https://www.24chasa.bg/novini/article/6396279", "text": "ВМРО ще се противопостави на всякакви опити за изграждане на нова джамия в центъра на София. Това се заявява в декларация на ВМРО, предоставена на БТА. Те искат проверки и категорично се противопоставят на идеята. Уважаваме всяка религия, но смятаме, че идеята за нова джамия в центъра на София е неуважение дори пред самите мюсюлмани, пише в декларацията. От ВМРО са категорични, че няма да допуснат някой да променя облика на София \"като демократична, свободна, европейска столица, която държи на своята християнска история и ценности\".", "date": "2017.08.17", "title": "ВМРО са против изграждане на нова джамия в центъра на София"}
{"url": "https://www.24chasa.bg/novini/article/6396306", "text": "„Сега съжалявам, дето съм го вързала, ама тогава го виках да дойде при мен, пък той искаше да излезе при децата да играе, а нямаше никой”, коментира бабата Иванка Донева. Той искал да излиза сам на улицата, разказа пред Би Ти Ви  Докато беряла сливи, възрастната жена прибягнала до тази мярка, защото по думите й - внучето не слушало. След подаден от съседи сигнал на мястото идват екипи на полицията и социалните, детето е освободено. То не е пострадало и няма наранявания. От днес вече е с майка си, която живее във Варна. Майката Цветомира уточни, че детето не е било удряно. „Говорих с него - каза, че нито го е удряла, нито го е била, стоял си е спокоен, не е плачел, това е било в рамките на десетина минути”, каза тя.", "date": "2017.08.17", "title": "Бабата, завързала внука си: Съжалявам, че го направих, не исках да излиза сам"}
{"url": "https://www.24chasa.bg/novini/article/6396338", "text": "Документален филм за ремонта на затворите чрез Норвежкия финансов механизъм ще бъде излъчен на семинар на Министерството на правосъдието в Стара Загора в петък. Филмът е заснет от \"Пронюз България\", издател на вестниците \"24 часа\", \"168 часа\", \"България днес\". На семинара в Стара Загора на журналистите ще бъде предоставена подробна информация за разпределението на средствата за ремонтите в част от българските затвори със средства от Норвегия.", "date": "2017.08.17", "title": "Виж как ремонтираха затворите със средства от Норвегия"}
{"url": "https://www.24chasa.bg/novini/article/6396352", "text": "Испанската полиция съобщи днес, че е разбила незаконна мрежа за прекарване на мигранти от Мароко с джетки през Гибралтарския проток срещу 5000 евро на човек, предаде БТА. Каналджиите прекарвали почти ежедневно по двама мигранти с джетове, като искали по 5000 евро за прекосяването на широкия 18 км проток - нещо, което отнемало десетина минути, се казва в комюникето. След като стигали до някой плаж в Кадис или Малага, най-южните провинции в област Андалусия, мигрантите били отвеждани в Алхесирас, където оставали затворени с часове, докато близките им в Сеута, испански анклав в Мароко, платят дълга им. Арестувани са трима трафиканти - един в Алхесирас и двама в Сеута, но полицията не уточнява кога е станало това. Още двама членове на мрежата успели да избягат в момента на арестуването си и са обект на международна заповед за задържане. От няколко седмици Испания регистрира значително увеличаване на миграционния поток и според Международната организация по миграцията е възможно тя да се нареди след Италия, изпреварвайки Гърция, по броя на пристигналите мигранти. Само през последното денонощие испанските морски служби са спасили близо 600 мигранти, опитали се да прекосят Средиземно море, тръгвайки от Мароко, отбелязва Асошиейтед прес.", "date": "2017.08.17", "title": "В Испания разбиха незаконна мрежа, прекарвала мигранти с джетове"}
{"url": "https://www.24chasa.bg/novini/article/6396374", "text": "Русия вижда възможност за подобряване на двустранните руско-американски отношения и призовава Вашингтон към това, предава ТАСС, цитирана от Фокус. „Ние не просто виждаме възможност за подобряване на отношенията, ние активно говорим за това, призоваваме и предлагаме“, каза говорителят на руското външно министерство Мария Захарова. „Не затваряме портите пред САЩ, дори и с оглед на действията на предишната администрация. Дори в най-крайните и странни моменти, винаги говорим, че сътрудничеството, взаимодействието и кооперацията са първостепенни, когато са взаимноизгодни и полезни“, заяви руският дипломат.", "date": "2017.08.17", "title": "Русия: Виждаме възможност за подобряване на отношенията със САЩ"}
{"url": "https://www.24chasa.bg/novini/article/6396259", "text": "От 25 август започва разпространението на одобрените за ползване учебници и учебни комплекти за II и VI клас в училищата в страната. Това съобщиха от пресцентъра на министерството на образованието и науката, цитирани от БТА. Очаква се в първия учебен ден всички ученици да имат необходимите пособия за учене. При забавяне на доставката, то няма да е значително и учебниците ще бъдат осигурени преди децата да са преговорили материала от миналата година. Днес вносителите на проекти на учебници и учебни комплекти получиха заповедите на министъра на образованието и науката за одобрение или отказ от одобрение. Общо подписаните заповеди са 260, от които 256 са на одобрени учебници и учебни комплекти. От двата етапа на оценяване стана ясно, че те отговарят на държавния образователен стандарт за познавателните книжки, учебниците и учебните помагала и са получили над 50% положителни оценки от учителите по съответните учебни предмети в страната. Списък на утвърдените учебници ще бъде публикуван утре на сайта на Министерството на образованието и науката (МОН). До 21 август 2017 г. (понеделник) учителите трябва да изберат по кои от тях ще преподават в клас и да подадат заявка до директорите. До 24 август 2017 г. (четвъртък) трябва да бъдат сключени договорите с издателствата за закупуване и доставка. Учебниците и учебните комплекти за учениците от I до IV клас и учебниците за учениците от V до VII клас са безплатни и се предоставят безвъзмездно от МОН. На децата в I клас се дават нови учебни комплекти всяка учебна година. Останалите пособия могат да се използват до 3 г., след което се подменят.", "date": "2017.08.17", "title": "От 25 август започва доставката на учебници в училищата"}
{"url": "https://www.24chasa.bg/novini/article/6396261", "text": "Девет турски журналисти бяха оставени в ареста по обвинения във връзки с Фетхуллахистката терористична организация (ФЕТО), която според турските власти стои зад опита за преврат през юли м. г., съобщиха турските медии, цитирани от БТА. Журналистите, сред които е един от редакторите на в. \"Биргюн\" Бурак Екиджи, са обвинени, че са използвали мобилното приложение Байлок (ByLock). Според властите апликацията е ползвана за комуникация между членовете на ФЕТО за подготовката и реализирането на пуча (на 15 юли м.г.). На 10 август бяха задържани общо 11 журналисти, заподозрени в използване на Байлок. Властите бяха издали заповед за арест на 35 служители в медиите. Съд в Истанбул постанови вчера деветима от задържаните, сред които Екиджи, да останат в ареста и нареди да бъдат освободени журналистите Юсуф Дуран и Ахмет Сагърлъ, информира Анадолската агенция.", "date": "2017.08.17", "title": "Оставиха в ареста 9 турски журналисти за връзки с ФЕТО"}
{"url": "https://www.24chasa.bg/novini/article/6396270", "text": "Британското правителство е „убедено“, че преговорите с ЕС ще преминат към обсъждане на бъдещите отношения през октомври, предава Ройтерс, цитирана от Фокус. Правителството на Тереза Мей иска дискусията да продължи третирайки не само въпросите около излизането на Британия от ЕС, но и бъдещите отношения с Брюксел. Великобритания иска да даде гаранции на британските и европейски компании относно това, което могат да очакват след излизането от ЕС през март 2019-та година. От ЕС заявиха, че докато няма „достатъчен напредък“ в първата фаза на преговорите, касаещи правата на европейските и британските граждани от двете страни на Ла Манш, границата с Ирландия, както и финансовото уреждане на Брекзит. Говорител на Европейската комисия заяви, че следващият кръг от преговорите ще бъде на 28 август.", "date": "2017.08.17", "title": "Британското правителство: Преговорите за Брекзит ще минат в нова фаза през октомври"}
{"url": "https://www.24chasa.bg/novini/article/6396265", "text": "Загиналият в Бургас работник по санирането Мустафа Акиф е паднал от необезопасено скеле, сочат първите данни от проверката на Инспекцията по труда. Според нейния шеф Павлин Васков 28-годишният мъж е загинал заради нечия немарливост. Акиф не е бил с каска по време на фаталния полет от 5-я етаж, не е имал и обезопасителни въжета, стана ясно още от огледа. Започва проверка на строителната фирма, пратила работници на обекта. ", "date": "2017.08.17", "title": "Загиналият работник в Бургас паднал от необезопасено скеле?"}
{"url": "https://www.24chasa.bg/ojivlenie/article/6395235", "text": "Списание \"Форбс\" обяви носителката на \"Оскар\" Ема Стоун за най-високоплатената актриса в света, предаде БТА. Според рейтинга за 2017 г., публикуван днес на сайта на изданието, звездата от филма \"La La Land\" е заработила през последната година 26 милиона долара, предадоха ТАСС и Ройтерс. Двайсет и осем годишната Стоун, която спечели награда \"Оскар\" за най-добра актриса за ролята си в мюзикъла, е изкарала тази сума в периода от юни 2016 г. до юни 2017 година. В нея не са взети предвид данъците върху доходите, които актрисата е платила или трябва да плати. Стоун изпреварва Дженифър Анинстън, която се нарежда на второ място с доходи в размер на 25,5 милиона долара. Сериалът \"Приятели\" продължава да носи доходи на 48-годишната актриса, която също така е рекламно лице на бутилираната вода \"СмартУотър\" и на авиокомпания \"Емирейтс\". Трета се нарежда Дженифър Лорънс с 24 милиона долара, която бележи значителен спад в сравнение с миналогодишните доходи от 46 милиона. Актрисата, която се бори за равно заплащане на мъжете и жените в Холивуд, изпреварва в класацията Чарлийз Терон, Ема Уотсън и Мелиса Маккарти. Десетте най-високоплатени актриси в света са изкарали общо 172,5 милиона долара, което е с 16 процента по-малко от предходната година.", "date": "2017.08.17", "title": "Ема Стоун е най-високоплатената актриса в света"}
{"url": "https://www.24chasa.bg/ojivlenie/article/6395280", "text": "Звездите от \"Невероятният Спайдърмен\" Ема Стоун и Андрю Гарфийлд явно са възобновили романтичните си взаимоотношения две години след раздялата си, предаде  . \"Чувствата на Андрю към Ема така и не утихнаха и двамата отново се сближават. Тя гледа няколко пъти шоуто (британската продукция \"Ангели в Америка\", в която Гарфийлд участва - бел. авт) и винаги след това отиваше при него зад кулисите. Те дори се измъкнаха неведнъж през задната врата, държейки се за ръце\", издава близък до двойката пред в. \"Сън\". Той обаче подчертава, че не е сигурно все още как ще се развие връзката им предвид тежките работни графици и на двамата.", "date": "2017.08.17", "title": "Eма Стоун и Андрю Гарфийлд отново заедно"}
{"url": "https://www.24chasa.bg/ojivlenie/article/6395298", "text": "Струва си човек да прави комплименти в заведенията за бързо хранене, твърдят австрийски икономисти, анализирали големината на 100 порции сладолед и на 800 дюнера, съобщи ДПА, цитирано от БТА. Учените от университета на Инсбрук изпратиха доброволци да купуват сладолед от машина в заведения за бързо хранене няколко дена. За да бъде преценен ефектът на похвалите и признанието в общуването с потребителите, те е трябвало да казват: \"Вашият сладолед е най-добрият в града\". След като си тръгвали с фунийката сладолед, я измервали на малък кантар. Резултатите показват, че благодарение на похвалата доброволците са получавали средно 10 процента повече сладолед. Учените са експериментирали и какъв е ефектът на бакшиша. С него клиентът получава средно 17 процента повече, но като се приспадне допълнителната сума, количеството e само 7 процента повече. През следващите дни порциите на любезните клиенти нараствали все повече. \"Има тенденция нематериалните стимули, като признание и похвала, да се подценяват и да се надценяват паричните стимули\" - каза ръководителят на изследването Михаел Кирхлер.", "date": "2017.08.17", "title": "По-голям сладолед, ако сме по-любезни"}
{"url": "https://www.24chasa.bg/ojivlenie/article/6395361", "text": "Песен без звук се подреди в класацията Топ 50 на iTunes наред с хитовете на Ед Шийран и Кийт Ърбан, предаде БТА. \"A a a a a Very Good Song\" струва 99 цента и предлага 10 минути пълна тишина. Въпреки че музикалната стойност на произведението е спорна, популярността му се дължи на прост факт - когато хората свържат смартфона си в колата, обикновено първата песен по азбучен ред тръгва по подразбиране. Необичайното парче предлага на слушателите няколко минути отдих. Идеята за \"песента\" е на Самир Мезрахи, който я пусна миналата седмица.", "date": "2017.08.17", "title": "Песен без звук върви към върха в класацията на iTunes"}
{"url": "https://www.24chasa.bg/novini/article/6396727", "text": "Българският консул в Испания Борислав Евлогиев съобщи  , че с консулството на България се е свързал български гражданин, който се опитва да намери сестра си. Консулът заяви, че българските служби са подали сигнал към испанските власти и ще съдействат да намерят българката. Друга наша сънародничка също е подала сигнал, че издирва близък човек.                                                                                                                                                                                                                                                                                                                       ", "date": "2017.08.17", "title": "Българин издирва сестра си след терористичната атака в Барселона"}
{"url": "https://www.24chasa.bg/novini/article/6396607", "text": "Оферта за работа получи червеният депутат Георги Свиленски от транспортния министър Ивайло Московски. Това стана при поредната порция обвинения и нападки, които си размениха БСП и ГЕРБ в разгара на лятото. Поводът този път - решението на МС от сряда за даване на концесия на интермодалния терминал в Пловдив. “Това е поредният грабеж на българското общество - дават се под наем 71 декара с изградената инфраструктура за 5000 лв. на месец за 27 г. Съоръжението е построено за 12 млн. евро, а го даваме под наем за цената на будка в центъра на София”, обяви Георги Свиленски, който е зам.-шеф на парламентарната транспортна комисия. Той напомни, че още преди 6 месеца БСП е поискала тази процедура да бъде спряна. Тогава предрекла коя ще е фирмата, която ще вземе концесията - “пловдивска с 4 букви”. Фирма ПИМК ще стане монополист и ще контролира отношенията на всички транспортни фирми с този терминал, обясни Свиленски. Да видим дали те няма да са концесионер и на летище Пловдив, каза той. Концесията на интермодалния терминал “Пловдив” е абсолютно открита, честна и прозрачна, минала е през одобрение от Еврокомисията, заяви министър Московски. Той изтъкна, че част от 14-те концесии за транспортна инфраструктура при управлението на БСП са били също с по един кандидат. И напомни 3-те приватизации на най-големите транспортни компании в държавата - “Български речен флот”, “Български морски флот” и “България ер”. “В най-смелите си мечти не съм предполагал, че БСП ще реализират толкова радикална дясна политика. Чудно ми е как не са успели да заблудят и десните избиратели да ги подкрепят”, допълни той. “Готов съм договорената концесия да не се случи. Ще поискам одобрение от ЕК за създаване на държавно дружество и ще поканя Свиленски да му стане изпълнителен директор”, оферира Московски. Явно нервите на БСП не издържат вече и от тяхна страна излизат поредните манипулативни и лъжливи послания във време, в което въпреки летния сезон правителството продължава да работи активно по големите инфраструктурни проекти на страната. Това заяви шефът на ГЕРБ в София Цветомир Паунов на спешно свикан брифинг. И продължи: “Всички сме свидетели на това какво правителството на Бойко Борисов прави всекидневно и с какви темпове работи. Г-жа Нинова постоянно заявява, че БСП ще бъде конструктивна опозиция, а в същото време ежедневно трябва да отговаряме на поднасяне на лъжлива информация.” Най-скъпите проекти на ГЕРБ са неефективни, даде повод по-рано вчера Георги Свиленски. Два примера посочи депутатът от БСП - със завода за боклук в София, който не можел да достигне заложените проценти за обработване за депо, както и ремонта на “Орлов мост” от 2007 г., “който издържа само 11 дни”. В отговор шефът на стопанската комисия в СОС Николай Стойнев напомни, че за този ремонт Борисов, тогава кмет, глобил с 300 000 лв. неустойка фирмата. Фабриката за фалшиви новини работи на пълни обороти, обобщи Стойнев. От ГЕРБ напомниха, че преди Борисов София не е имала и завод за отпадъци, а само макове.", "date": "2017.08.17", "title": "Московски покани соцдепутат за директор на важен терминал"}
{"url": "https://www.24chasa.bg/novini/article/6396705", "text": "Министър-председателят Бойко Борисов посети тази вечер района на Хасково и се запозна на място с обстановката и с дейностите за справяне с пожара там. Ситуацията към момента му беше докладвана от директора на Регионалната дирекция „Пожарна безопасност и защита на населението“ Николай Вълчев, съобщиха от правителствената информационна служба. Уточнени бяха действията, които ще бъдат предприети тази нощ във връзка с гасенето. Утре сутринта ще продължат да оказват подкрепа военнослужещите от Сухопътните войски, както ще се включи и тежка инженерна техника от Агенция „Пътна инфраструктура“. Активизирани са и работят всички поделения на МВР, местните власти, служителите на държавното горско предприятие, помощ оказват и доброволци. Премиерът Борисов поздрави екипите за добрата координация.", "date": "2017.08.17", "title": "Борисов се запозна на място с дейностите за справяне с пожара в Хасковска област (Снимки)"}
{"url": "https://www.24chasa.bg/novini/article/6396706", "text": "Към 21.30 ч българско време няма постъпила информация за пострадали български граждани при извършения терористичен акт в Барселона. Това съобщиха от пресцентъра на Министерство на външните работи. Българското посолство в Мадрид е в постоянен контакт с местните власти и следи ситуацията. Министерството на външните работи препоръчва настоятелно на всички български граждани, които се намират в града, да избягват района на пл.“Каталуня“ и бул. „Лас Рамблас“. Препоръчваме на българските граждани да следят местните медии за актуална информация по случая, да следват стриктно инструкциите на органите на реда, да избягват места с големи струпвания на хора, както и да избягват пътуване с градския транспорт и метрото в града до изясняване и успокояване на ситуацията. Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Испания: 0034 913 455 761; 0034 913 456 651 или на дежурния телефон на Министерстовото на външните работи: +359 2 948 24 04. Телефон на местните власти за актуална информация: +34932142124 МВнР призовава българските граждани, които се намират в Барселона да се свържат с близките си или да се отбележат в социалните медии, че са на безопасно място, защото мрежите на мобилните оператори са претоварени. © 2017 Всички права запазени. Позоваването на Информационна агенция \"Фок", "date": "2017.08.17", "title": "Външно: Няма данни за пострадали българи при атентата в Барселона"}
{"url": "https://www.24chasa.bg/novini/article/6396550", "text": "“Аз влязох само, за да открадна радиото” - оправдава се автокрадецът Емил Велинов-Емо Гея, секунди след като в горещия следобед на 7 юни е хванат да влиза в чужд бус, за да го задигне. 45-годишният мъж се надява да се измъкне, но в бързината не е погледнал, че бусът “Ивеко Дейли 308”, който е набелязал да открадне, всъщност няма радио. Полицаите решават да го арестуват. Велинов обаче оказва яростна съпротива. Опитва се да се измъкне от служителите на секторите “Престъпления, свързани с МВР” в СДВР и Главна дирекция “Национална полиция”. Бедите му обаче тепърва започват. Велинов е регистриран за изнасилване, но не е осъждан за това. В онзи ден заради опита за кражба той е отведен за разпити в СДВР. Въпроси му задават едни от най-опитните криминалисти, които разследват автокражби. Благодарение на безпогрешните им усет и умения неусетно Велинов Той обяснява цялата схема и защо е влязъл в бизнеса със задигане на бусове. Намирал купувачи, преди да открадне кола и я избирал според нуждите на клиента. Винаги ползвал ръкавици. Крадял сам, без съучастник, който да е отцепка и да следи, ако някой се появи. Действал предимно вечер, след като вече е набелязал плячката.  Подкара ли буса, отива право към дома си в Нови Искър. Там изчиства рамата на колата, по която може да се познае, че е крадена. След това сменя регистрационните номера и изважда “чисти” документи за автомобила. Тарифата за доставка на бус е 1500 лв. Случва се автомобилът да бъде пребоядисан, преди да бъде продаден. Основните клиенти на Емо Гея били майстори, които ползвали бусовете за превоз на инструментите си. Имало обаче и каналджии. Те първоначално искали да вземат бусовете под наем, но Емо гея ги убеждавал да купят возилата, за да няма проблеми, ако ги заловят. Ивекото, в което го хванали, също трябвало да отиде за каналджия. При разпитите Велинов дори казал имената на каналджиите купувачи. Делата срещу тях са отделени и там Велинов ще е основен свидетел. Той се съгласил да пропее заради скорошна условна присъда, понеже шофирал пиян. Търговията с крадени бусове на каналджии не е първият сблъсък на Велинов с мигранти. В районния съд в Царево срещу него има висящо дело за превозване на бежанци. На 27 септември 2015 г. Велинов е хванат в местността Тепавишки дол край бургаското село Кости да шофира бус “Мерцедес Спринтер” с 21 мигранти. Делото още не е приключило. Велинов е хванат с помагач - Павлин Пелагиев. Той ескортирал буса, в който Емо с мигрантите. След ареста обаче Велинов е пуснат на свобода заради чистото си съдебно минало. В досието му от МВР обаче е вписано изнасилване, станало преди повече от 10 г. Тогава Велинов упорито ухажвал момиче, което не отвърнало на чувствата му. Пиян, Велинов го изнасилил. Задържали го, но момичето впоследствие неочаквано оттеглило жалбата. Прякорът си Велинов дължи на страстта си към мъжкия пол. Полицаи разказват, че поне веднъж месечно той ходел на места, където се събират хомосексуалисти. Плащал по 50 лв., за да играе ролята на пасивния партньор. Пред Софийския районен съд Велинов заяви, че дълбоко съжалява за кражбата на бусове. Обясни, че имал бизнес и искал да продължи да работи. На името му е регистриран автосервиз. Седалището му е в Нови Искър. Там Гея е изчиствал рамите на крадените бусове. Надзиратели казват, че не общувал с никого. Нямал претенции към условията в килията, нито към храната, която му сервирали. От прокуратурата вече са почти готови с обвинителния акт срещу него. Ако бъде признат за виновен, Велинов може да получи до 8 г. затвор. Към тях ще се добавят и 3-те години от условната присъда за шофиране след употреба на алкохол. С 31,27% са намалели кражбите на коли в страната от началото на годината до 5 август спрямо същия период на 2016 г., сочат данните на вътрешното министерство. За първите 7 месеца у нас са откраднати 1387 автомобила. За сравнение през 2016 г. с колите си са се простили 2018 души. Най-много са откраднатите превозни средства в София - над 70%. Заради арестите на ключови автокрадци като Иван Янински-Шумахера обаче, посегателствата са намалели значително, обясниха полицаи. Разкриваемостта пък се вдигнала двойно - задържани са крадците на 130 коли. През 2016 г. хванатите автоапаши са 117, но тогава и посегателствата са много повече. Най-често се крадат автомобили среден клас на възраст от 5 до 10 години. Апашите ги продават на части в автоморгите, като сами пренабиват номерата на рамите. Луксозни автомобили задигат много малко апаши. Най-известният сред тях е Светослав Петков-Лъвицата. Той е майстор на джиповете рейндж роувър и инфинити. Срещу него в момент аима дело за кражба на джип. Тогава полицай от сектора “Престъпления срещу МПС” в СДВР го видял в задигнат джип и го познал. Лъвицата натиснал газта и след 20 минутно преследване успял да избяга. За Петков работи и Георги Воденичаров-Кико. През февруари той опита да сгази двама полицаи в столичния кв. “Лозенец”, докато бягаше с краден джип рейндж роувър. Предполага се, че от една такава кола апашите изкарват към 20 000 лв.", "date": "2017.08.17", "title": "Емо Гея краде бусове, продава ги на каналджии"}
{"url": "https://www.24chasa.bg/novini/article/6396717", "text": "Дълбоко потресен съм от нападенията в центъра на Барселона, при които загинаха и бяха ранени много граждани. Това се посочва в позиция на държавния глава Румен Радев по повод терористичната атака в Барселона.   \"Това е поредна терористична атака срещу европейска държава, която изисква да бъдем единни в борбата с тази обща за всички наши общества заплаха. В този труден момент България стои редом с приятелския испански народ. Съпричастни сме с болката на семействата, загубили своите близки, и се надяваме извършителите на тези престъпления да получат бързо и справедливо наказание. Солидарността и волята в борбата с терора ще надделеят над мракобесието\", гласи цялата позиция на президента. ", "date": "2017.08.17", "title": "Румен Радев: Дълбоко потресен съм от нападенията в центъра на Барселона"}
{"url": "https://www.24chasa.bg/novini/article/6396722", "text": "Германската канцлерка Ангела Меркел бе посрещната днес с викове \"предателка\" от крайнодесни протестиращи на предизборен митинг в Източна Германия, където защити решението си да допусне стотици хиляди бежанци в страната, предаде Ройтерс, цитира БТА. Около пет седмици преди парламентарните избори, на които се очаква да спечели четвърти мандат, Меркел се отклони от подготвената си реч и призна, че е имало \"трудни моменти\" през 2015 г., когато в Германия влязоха огромен брой бежанци, главно от Близкия изток. Това бе първата предизборна проява на канцлерката в Източна Германия, в части от която преобладават антиимигрантски настроения. \"Много хора се тревожеха. Казваха си: \"Ами ние? Все още ли сме важни или бежанците са важни?\", каза Меркел пред няколко хиляди души на площад в глад Анаберг Бухолц в провинция Саксония близо до чешката граница. Провинция Саксония бе център на антиислямските протести, които избухнаха по време на бежанската криза в Германия. Антиимигрантската партия \"Алтернатива за Германия\" (АГ) е със силни позиции в тази провинция и десетки нейни привърженици присъстваха на митинга на Меркел. Те скандираха \"предателка\" и \"махай се оттук\" докато Меркел излизаше на сцената, и държаха табели с надписи като \"Смяна на режима в Германия!\" и \"ХДС - ние унищожаваме Германия\", имайки предвид Християндемократическия съюз на канцлерката. Мнозина от привържениците на АзГ надуваха остри свирки, затруднявайки поддръжниците на Меркел да я чуват и принуждавайки канцлерката да им обърне внимание. \"Някои искат да слушат, но други могат само да викат. Това е, което ни разделя. Някои искат да вършат работа, а други само крещят\", каза Меркел, която е израснала в Източна Германия. През 2015 г. в Германия влязоха близо 900 000 бежанци, а през 2016 г. - около 300 000. Броят им обаче продължава да спада и бежанският проблем, който застрашаваше позициите на Меркел преди година - година и половина, засега не играе важна роля в предизборната кампания, отбелязва Ройтерс. Това се дължи отчасти на силната германската икономика, а и защото много от другите партии в страната, включително социалдемократите и Зелените, подкрепят политиката на отворени врати на канцлерката.", "date": "2017.08.17", "title": "Меркел бе посрещната с викове \"предателка\" на предизборен митинг"}
{"url": "https://www.24chasa.bg/novini/article/6396666", "text": "Над 45 000 кутии с близо 700 кг пиротехнически материали бяха конфискувани от български гражданин, който възнамерявал да ги продаде в Румъния, предаде агенция Аджерпрес, като се позова на днешно съобщение на Генералния инспекторат на румънската гранична полиция. Българският гражданин Б.А. на 46 г. се явил на граничен пункт Русе-Гюргево с микробус, в който румънските полицаи открили 76 бокса с 45 600 кутии пиротехнически материали с общо тегло 684 кг. Българинът не разполагал с разрешителни за превоз и търговия с пиротехнически материали и не знаел, че те са задължителни по закон, предава БТА. Пиротехническите средства са на стойност 4 000 румънски леи (1706 лв.) и са конфискувани от румънската полиция. Българинът е обвинен по член от закон за режима за взривни материали.", "date": "2017.08.17", "title": "Над 45 000 кутии пиротехнически материали\nбяха конфискувани от българин на ГКПП Русе-Гюргево"}
{"url": "https://www.24chasa.bg/novini/article/6396611", "text": "Шефове на водещи корпорации напуснаха важни консултативни бизнессъвети към Белия дом заради скандалните изказвания на Тръмп след расистките изстъпления във Вирджиния. След оставките президентът на САЩ обяви, че разпуска Американския съвет по предприемачество и Форума за стратегия и политика. Медии тълкуват разпускането на съветите като признак за все по-голямата изолация на президента дори в екипа му. Шефът на “Епъл” Тим Кук също разкритикува Доналд Тръмп за реакцията му, съобщи Би Би Си. Кук изрази несъгласие с факта, че има “морална еквивалентност” между привържениците на върховенството на бялата раса и тези, които им се противопоставят. Привържениците на теорията за превъзходството на бялата раса обаче са във възторг, че Тръмп е на тяхна страна. Радостта им беше провокирана от острата забележка на президента, че антирасистки радикали споделят част от отговорността за събитията в Шарлотсвил, пише в. “Дейли телеграф”. Тръмп запали остри критики в Америка и по света, след като заяви, че и “двете страни” носят вина за случилото се в събота във Вирджиния, където неонацист уби млада жена. Тя протестираше с антирасисти, когато в тълпата се вряза кола. В четвъртък Тръмп нарече “отвратителена лъжа” съобщенията, че е приравнил двете групи. “Този човек прави всичко, което е във властта му, за да ни подкрепя, а ние имаме нужда от тази подкрепа”, обяви представител на крайната десница. Бившите президенти Джордж Буш-младши и Буш-старши заклеймиха “слепия расов фанатизъм, антисемитизма и омразата във всичките ѝ форми”, без обаче да споменават Тръмп. Германският външен министър Зигмар Габриел определи като голяма грешка поставянето на знак за равенство между двете страни, вместо ясно да се дистанцира от нацисткия потенциал. Премиерката на Шотландия Никола Стърджън пък посочи, че визитата на американския президент в страната е немислима след събитията в Шарлотсвил. ", "date": "2017.08.17", "title": "Бизнесшефове напускат екипа на Тръмп заради расисткия скандал (Обзор)"}
{"url": "https://www.24chasa.bg/novini/article/6396693", "text": "В телеграма до испанския си колега Мариано Рахой премиерът Бойко Борисов изрази искрените съболезнования на българското правителство за жертвите при днешния терористичен акт в Барселона, съобщиха от правителствената информационна служба. \"Дълбоко сме потресени от тази проява на жестокост и насилие над мирни граждани и изразяваме солидарност и безрезервна подкрепа към испанския народ. За подобни действия няма и не може да има оправдание\", посочва премиерът. Той заявява и решимостта на българското правителство да продължи активно да участва в борбата на международната общност срещу тероризма.", "date": "2017.08.17", "title": "Бойко Борисов изрази съболезнования за жертвите в Барселона"}
{"url": "https://www.24chasa.bg/novini/article/6396691", "text": "Великобритания застава „заедно с Испания срещу терора“, заяви британският премиер Тереза Мей, цитирана от Франс прес, цитирана от Фокус. „Мислите ми са с жертвите на днешната ужасна атака в Барселона и служителите на извънредните служби, които реагираха на инцидента“, заяви Тереза Мей в „Туитър“.", "date": "2017.08.17", "title": "Тереза Мей: Великобритания застава заедно с Испания срещу терора"}
{"url": "https://www.24chasa.bg/novini/article/6396505", "text": "Полицията залови лесбийка, поръчала убийството на мъжа на любовницата си, научи “24 часа”. 29-годишната жена от Мездра е арестувана, докато давала указания за покушението на полицай под прикритие. Циганката се залюбила с женена жена преди месеци. Любовницата обаче отказвала да напусне мъже си, тъй като той я издържал. Затова М. А. решила да го отстрани. Понеже не можела да стреля, се свързала със свой приятел, излязъл наскоро от затвора. 27-годишният мъж обаче отказал поръчката, въпреки че му обещали 5000 лв. за убийството. Полицията разбрала за плановете на М. А. и скоро се появил нов наемник. Жената му предложила 5000 бона, за да убие съперника ѝ. В момента на плащането обаче тя била арестувана от полицай под прикритие. След като белезниците щракнали на ръцете ѝ, жената направила пълни самопризнания. Тя обяснила, че действала от отчаяние и че нейната любовница няма никаква представа за мократа поръчка. Задади чистото ѝ съдебно минало, съдът я е пуснал под домашен арест. Ако бъде призната за виновна, може да получи до 6 г. затвор.", "date": "2017.08.17", "title": "Лесбийка поръчала убийството на мъжа на любовницата си"}
{"url": "https://www.24chasa.bg/novini/article/6396690", "text": "Властите в Каталуния потвърдиха за 13 убити и най-малко 50 ранени при днешната терористична атака в Барселона, столицата на североизточната испанска автономна област, предаде Ройтерс, цитира БТА. Другите световни агенции съобщиха за най-малко 13 загинали и над 50 ранени, цитирайки същия източник, министъра на вътрешните работи в правителството на Каталуния Жоаким Форн. Регионалната полиция потвърди, че е задържала един човек във връзка с тази терористична атака, предаде Франс прес. В същото време тя уточни, че няма заподозрени, които да са се укрили в заведение в Барселона, както съобщиха по-рано редица медии. Вестник \"Вангуардия\" съобщи, че един от предполагаемите организатори на нападението е бил убит в престрелка с полицията, предаде ТАСС. Това е станало в община Сан Жуст Десверн, на около 10 километра от град Барселона. Междувременно в Барселона автомобил блъсна трима полицаи, които опитали да го спрат за проверка на булевард \"Диагонал\", предаде още ТАСС. Не е ясно дали шофьорът е свързан с атаката в града. След като блъснал полицаите, той избягал с колата от местопроизшествието.   ", "date": "2017.08.17", "title": "Официално: 13 убити и над 50 ранени при атентата в Барселона (Снимки)"}
{"url": "https://www.24chasa.bg/novini/article/6396406", "text": "Процесът на разглеждане на офертите за закупуване на активите на ЧЕЗ в България все още продължава. Компанията очаква решението за продажбата да бъде взето до края на годината. Това отговориха от централата на чешката компания след запитване на в. “24 часа” има ли движение по сделката. “Можем да потвърдим, че получихме оферти от няколко кандидати и преговаряме с тях”, уточниха от фирмата. Наскоро пред чешки медии шефът на “ЧЕЗ груп” Даниел Бюрез заяви, че решение дали ще се продава, ще се вземе през септемри. Предстоящите избори в Чехия наесен също могат да окажат влияние върху сделката, тъй като това е държавна компания. Според неофициална информация, потвърдена от няколко източника, пет кандидата са допуснати до финалния кръг на преговорите. Това са “Приста ойл”, собственост на братята Атанас и Пламен Бобокови в консорциум с турската STFA Yatirim, ТЕЦ “Бобов дол”, който се свързва с бизнесмена Христо Ковачки, чешката “Енерго-Про”, българските “Инеркомгруп” и “Фючър енерджи”. “Интерком груп” се държи от бизесмена Павлин Николов, а основен бизнес на компанията са металите и строителството. “Фючър енерджи” се занимава с търговия с ток и е на предприемача Валентин Христов. Доставя електроенергия в България, Македония, Сърбия и Албания.", "date": "2017.08.17", "title": "ЧЕЗ разглежда офертите на кандидат-купувачите, по Коледа може да има решение"}
{"url": "https://www.24chasa.bg/novini/article/6396700", "text": "Американският президент Доналд Тръмп заяви на Испания, че ще „направи каквото е нужно“, за да помогне след терористичното нападение в Барселона, предава The Telegraph, цитиран от Фокус. „Бъдете твърди и силни, обичаме ви“, написа президентът в „Туитър“. Първата дама на САЩ Мелания Тръмп също изказа съболезнованията си и заяви, че „мислите и молитвите“ й са с Барселона.", "date": "2017.08.17", "title": "Тръмп към Испания: Ще направя каквото е нужно, за да помогна"}
{"url": "https://www.24chasa.bg/novini/article/6396599", "text": "Каталунската полиция заяви, че е открила паспорт в микробуса, с който бе извършено нападение в Барселона, предава телевизионният канал France 24 . Паспортът, който е открит, е на испански гражданин с арабско фамилно име. Шофьорът е бил 1,70 м висок , носил е бяла тениска на синьо райе, пише \"Билд\". Според вестник \"Interviu\" шофьорът на буса е мюсюлманин", "date": "2017.08.17", "title": "Намериха паспорт в микробуса в Барселона - испанец с арабска фамилия"}
{"url": "https://www.24chasa.bg/novini/article/6396432", "text": "През юли България наред с Финландия отчита най-ниската инфлация от 0,6%, сочат данни на Евростат. За целия ЕС инфлацията остава без промяна от началото на годината - 1,3%. На годишна база обаче има значително увеличение, тъй като през юли 2016 г. тя е била 0,2 на сто. Две страни отчитат дефлация - Ирландия (-0,2%) и Кипър (-0,1%). Най-силно увеличение на потребителските цени е регистрирано в Литва (4,1%), Естония (3,9%), Латвия и Обединеното кралство (2,6%). Спрямо юни 2017 г. годишната инфлация се е забавила в 4 страни членки, останала е без промяна в 8 и се е ускорила в 16. Най-голямо влияние върху инфлацията в ЕС е имало поскъпването на услугите за настаняване, на пакетните почивки и въздушния транспорт. Най-голям спад на цените е имало при телекомуникациите, зеленчуците и плодовете.", "date": "2017.08.17", "title": "България с най-ниска инфлация в ЕС"}
{"url": "https://www.24chasa.bg/novini/article/6396523", "text": "Пожарникари гасят избухнал пожар в хотел \"Глория\" в северния сръбски град Суботица, съобщи държавната телевизия РТС, цитирана от БТА. Съобщава се, че огънят е обхванал горния етаж на сградата и покрива. Информация за пострадали няма. На мястото на произшествието работят пет пожарни коли. Достъпът на пожарникарската техника до хотела е затруднена заради бетонните кашпи с цветя, поставени в централната част на града, предаде ТАСС.", "date": "2017.08.17", "title": "В Суботица гори хотел, няма информация за пострадали"}
{"url": "https://www.24chasa.bg/novini/article/6396544", "text": "\"Стотици хора се втурнаха към магазините, всеки бягаше панически и търсеше къде да се скрие. Беше страшно.  Всеки искаше да влезе някъде, стига да не е навън. Хората падаха по улиците, чуваха се писъци\". Това разказа пред \"24 часа\" българката Мина Такова, която е очевидец на атентата в Барселона, случил се преди час. Мина е била на 200 метра от мястото и разказа, че преди да отиде на централната улица е решила да се отбие в близка книжарница и така е избегнала атентата. \"Говорих по телефона в 17,24 местно време. Тогава видях как се разбяга цялата тълпа. След точно 3 минути улиците бяха блокирани от полиция и линейки. В момента хеликоптер обикаля над централната част на града, знае се, че има заложници в ресторант. ", "date": "2017.08.17", "title": "Българка очевидка на ужаса в Барселона пред \"24 часа\": Тълпи бягаха панически по улиците (Видео)"}
{"url": "https://www.24chasa.bg/novini/article/6396559", "text": "13 души са загинали при терористичната атака в Барселона, съобщават испанските власти, цитирани от световните медии. Вестник \"Периодико\" съобщи за между 20 и 25 ранени при врязването на микробуса сред пешеходци. Полицията смята случая за терористичен атентат, предава БТА.  Според \"Периодико\" шофьорът на микробуса се е укрил в турски ресторант и е възможно да е взел заложници. Ройтерс съобщава, че в ресторанта са се барикадирали двама въоръжени мъже, но засега не е ясно дали те са били в микробуса. Според \"Периодико\" от заведението са се чули изстрели.  Хората са призовани да стоят настрана от района, за да не пречат на спасителните служби. Хеликоптер прелита над квартала.  \"Паниката е огромна, хората са много уплашени\", заяви българинът Алекси Канарев пред БНТ, който работи наблизо. Той разказа, че полизията обикаля всички заведения в арйона и моли хората да напуснат, но много от тях отказвали.  Полицията издирва и втори микробус, който може да е участвал в инцидента на улица Рамбла. Според източници на Скай нюз шофьорът на блъсналия се в тълпата бус е избягал и се е качил на втория бус.    Преди два месеца ЦРУ предупредило, че се готви атентат в Барселона, съобщи Ройтерс.", "date": "2017.08.17", "title": "Местни медии: 13 загинали и над 20 ранени при атентата в Барселона (Видео)"}
{"url": "https://www.24chasa.bg/novini/article/6396570", "text": "Руските космонавти Фьодор Юрчихин и Сергей Рязански пуснаха ръчно в орбита пет наноспътника, сред които и първият в света, направен с 3D принтер, предадоха ТАСС и Асошиейтед прес. Изследователите искат да видят как частите, изработени с 3D принтер понасят космическата среда, пише БТА. Всеки от наноспътниците тежи 4,5-11 килограма и е с дължина 30-60 сантиметра. Те ще обикалят в открития космос шест месеца. Фьодор Юрчихин и Сергей Рязански са в открит космос за извънбордови работи на руския сегмент на Международната космическа станция (МКС).", "date": "2017.08.17", "title": "Руските космонавти пуснаха ръчно в космоса 5 наноспътника"}
{"url": "https://www.24chasa.bg/novini/article/6396344", "text": "Девет български и девет чужди фирми - унгарска, полска, испанска и италианска и пет словашки, искат да строят толсистемата в България. Всички те, освен българската “Сиела норма”, са в обединения или са избрали подизпълнители за търга. Година и четири месеца след като бе обявена поръчката за толсистема, кандидатите да я изградят станаха ясни. В сряда в пътната агенция за почти четири часа бяха отворени шестте оферти. Въпреки че последното обявление на търга бе на 18 май, а срокът за кандидатстване изтичаше 24 часа по-късно, кандидатите са успели за по-малко от половин час да подадат офертите си. В 16,15 часа на 19 май постъпват документите на обединение “БГ Път”, в което участват “Контракс” и унгарската “Ай сел глобъл солюшънс”. Пет минути по-късно пристигат тези на австрийската “Капш трафик солюшънс”. В нея влизат няколко дъщерни фирми - “Капш телематик технолоджис България”, “Капш телематик сървисиз Полша”, “Капш трафикком Италия”, “Капш трафик транспортейшън Испания”. Един от редовните жалбоподатели срещу търга за толсистемата - чешката “Толлнет”, подава документи в 16,20 ч. Нейни подизпълнители са словашките “Бетамонт”, “Кедрус”, “Пей уел”, “Словашка продукционна” и “Мовис”. При отварянето на офертите най-малък бе пликът с документи на българската “Сиела норма”. Очакваше се тя да си партнира с унгарската “Ерба 98”, също позната с няколкото си жалби срещу поръчката. В 16,32 ч в надпреварата се включва и обединение “Телетол”, в което участват БТК, “Нованор” и “Иком”. Консорциум “Тол България”, в който са “Телелинк”, “Сиенсис” и “Сирма солюшънс”, подава документите си в последните 15 минути. Преди отварянето на офертите Симеон Бончев - външен експерт и юрист обяви, че процедурите ще бъдат изпълнени по старите разпоредби на Закона за обществените поръчки. Причината е, че новите текстове влязоха в сила десет дни след обявяването на поръчката на 5 април 2016 г. Предстои комисия (в която влизат представители от АПИ, МВР, финансовото и регионалното министерство, ДАНС, агенцията по електронно управление и шестима външни експерти), да разгледа и оцени дадените предложения, както и да избере изпълнител. Тя има 30 дни от старта на работата си (16 август), за да обяви кой от кандидатите ще е избран за изпълнител на толсистемата.", "date": "2017.08.17", "title": "9 български и 9 чужди фирми искат да строят толсистемата"}
{"url": "https://www.24chasa.bg/novini/article/6396624", "text": "Броят на работниците от България и Румъния във Великобритания се е увеличил рязко с над 1/4 до 337 000 през последната година, съобщи в. “Файненшъл таймс”. На това отчасти се дължи и рекордният брой граждани на ЕС, работещи в Обединеното кралство. Според официалните данни 2,37 млн. европейци са работили на Острова между април и юни т. г., което е увеличение със 126 000, в сравнение със същия период на 2016 г. Това е най-големият брой, регистриран, откакто се води статистика. Наблюдава се обаче намаляване на броя на работещите в Англия от 8 източноевропейски страни, сред които Полша, Литва и Латвия. В четвъртък стана ясно, че гражданите на ЕС ще могат свободно да посещават Великобритания след излизането ѝ от общността, без да са им необходими визи, съобщи в. “Гардиън”, като се позова на правителствени източници. Правителството иска да продължи да позволява на компаниите да наемат квалифицирани работници от ЕС. Според източниците обаче това няма да означава, че гражданите на ЕС автоматично ще имат право да остават във Великобритания за неопределен срок. ", "date": "2017.08.17", "title": "Българи и румънци отново били залели пазара на труда в Англия"}
{"url": "https://www.24chasa.bg/novini/article/6396625", "text": "Каталунската полиция потвърди на официална пресконференция смъртта на един човек. Тя съобщи и за 32 пострадали, 10 от които със сериозни наранявания, предава БТА. Полицията обяви, че разглежда случая като терористична атака. По-рано местните медии и световните агенции съобщиха непотвърдената от органите на реда информация за 13 жертви. Един заподозрян за нападението се е укрил в бар, съобщи полицейски източник, цитиран от Франс прес. Издирват се най-малко двама души. Открит е втори микробус, който вероятно принадлежи на извършителите на терористичния акт, предаде ТАСС, като се позова на телевизия \"24 орас\". Френски турист, по думите му, оцелял по чудо, разказа в ефира на телевизия Бе Еф Ем - Те Ве, че микробусът убиец се е движил с висока скорост на зигзаг по туристическата улица \"Рамбла\", за да смачка колкото се може повече хора. След атаката в района настана паника. През туристическия сезон по улица \"Рамбла\" всеки ден минават не по-малко от 100 000 човека. Полицията е отцепила улица \"Рамбла\" и е наредила магазините и близките станции на метрото и влака да бъдат затворени, предаде Асошиейтед прес. Хората са призовани да стоят настрана от района, за да не пречат на спасителните служби. Хеликоптер прелита над мястото на атаката.", "date": "2017.08.17", "title": "Полицията на Барселона: 1 убит, 32 ранени, от тях 10 - сериозно (Снимки, видео)"}
{"url": "https://www.24chasa.bg/novini/article/6396593", "text": "10 млн. лв., без да обяви обществена поръчка, планира да даде шефът на НДК Ангел Митев. Парите ще бъдат платени по договор за изграждане на системата за сигурност на сградата по време на българското председателство на ЕС. Вместо да обяви обществена поръчка, Митев е решил да изпрати писмо до компанията “Галчев инженеринг”, с което да я покани на преговори, става ясно от обявление на интернет страницата на двореца на културата. До следващата сряда фирмата трябва да върне оферта на НДК. Поканата за оферти не е изпращана до други компании. Фирмата е избрана, защото тя осъществява и основния ремонт на НДК за председателството, става ясно от решението на Митев за стартиране на процедурата. Причината е, че поръчката трябва да бъде изпълнена спешно, за да може системата за сигурност да бъде изградена, преди България да застъпи на 1 януари 2018 г. Освен това работите по основния ремонт, осъществяван от “Галчев инженеринг”, и по системата за сигурност били взаимносвързани, се посочва в мотивите на новия директор на НДК. 10-те милиона лева за този договор са част от отпуснатите преди месец 28 млн. лв. увеличение на капитала на двореца, за да бъде довършен ремонтът му. Веднага след увеличението на капитала избухна скандалът около НДК. Първо министърката по председателството Лиляна Павлова уволни директора Мирослав Боршош, след ден той бе върнат на поста от премиера Бойко Борисов, а НДК бе прехвърлено от Павлова към министъра на културата Боил Банов. Боршош се оттегли заради проверките срещу него. Заяви, че бил притискан да подписва договори еднолично, без поръчка. “24 часа” потърси Ангел Митев за коментар чрез неговата секретарка, но до редакционното приключване на броя такъв не бе получен. От Министерството на културата също не коментираха.", "date": "2017.08.17", "title": "Без обществена поръчка НДК дава 10 млн. лева за сигурността\nна председателството"}
{"url": "https://www.24chasa.bg/novini/article/6396654", "text": "Предполагаемият наемател на микробуса, използван при атаката в Барселона, е бил задържан, предаде ТАСС, като се позова на испанския вестник \"Публико\". Това е мъж на име Дрис Укабир. Той е с постоянен адрес в Санта Перпетуа де Могода, северно предградие на столицата на Каталуния, съобщи друг испански вестник, \"Паис\", предава БТА. Заедно с Укабир е бил задържан още един човек, свързан с днешната атака, допълни \"Публико\". Един от предполагаемите нападатели, свързани с нападението в Барселона е бил убит при престрелка с полицията в покрайнините на града, предаде Ройтерс, цитирана от Фокус. По данни на \"Паис\" микробусът е преминал над 530 метра по туристическата улица \"Рамбла\" в центъра на Барселона, помитайки хората по пътя си. Според вестник \"Периодико\" шофьорът се е укрил в близък турски ресторант. По данни на \"Паис\" двама въоръжени мъже са се барикадирали в заведението. Не е ясно дали именно Укабир и негов съучастник са били в ресторанта. Полицията потвърди за жертви. Данните обаче остават неясни. Най-малко 13 човека са били убити при врязването на микробус в множеството в центъра на Барселона днес, предаде Ройтерс, като се позова на радио Кадена Сер. В Туитър каталунската полиция потвърди смъртта на един човек. Тя съобщи и за 32 пострадали, 10 от които със сериозни наранявания. Полицията обяви, че разглежда случая като терористична атака. Вестник \"Паис\" съобщи, цитиран от ТАСС, за един убит и 64 ранени. Открит е втори микробус, който вероятно принадлежи на извършителите на терористичния акт, предаде ТАСС, като се позова на телевизия \"24 орас\". Впоследствие местните власти съобщиха, цитирани от Ройтерс, че този автомобил е бил намерен в малкия каталунски град Вик. Според испански медии вторият микробус е бил използван от нападателите, за да избягат.", "date": "2017.08.17", "title": "Заподозрян за атентата в Барселона е Дрис Укабир, задържан е (Снимки, видео)"}
{"url": "https://www.24chasa.bg/novini/article/6396256", "text": "През юли България наред с Финландия отчита най-ниската инфлация от 0,6%, сочат данни на Евростат. За целия ЕС инфлацията остава без промяна от началото на годината 1,3%. На годишна база обаче има значително увеличение, тъй като през юли 2016 г. тя е била 0,2 на сто. Две страни и отчитат дефлация - Ирландия (-0,2%) и Кипър (-0,1%). Най-силно увеличение на потребителските цени е регистрирано в Литва (4,1%), Естония (3,9%), Латвия и Обединеното кралство (2,6%). Спрямо юни 2017 г. годишната инфлация се е забавила в 4 страни членки, останала е без промяна в 8 и се е ускорила в 16. Най-голямо влияние върху инфлацията в ЕС е имало поскъпването на услугите за настаняване, на пакетните почивки и въздушният транспорт. Най-голям спад на цените е имало при телекомуникациите, зеленчуците и плодовете.", "date": "2017.08.17", "title": "България с най-ниска инфлация в ЕС"}
{"url": "https://www.24chasa.bg/novini/article/6396670", "text": "САЩ предложиха подкрепата си на Испания след смъртоносното нападение в Барселона, пише Франс прес, цитирана от Фокус. Държавният секретар Рекс Тилърсън заяви, че консулското представителство на САЩ в Барселона, предоставя помощ на американците в града. „Терористите по цял свят трябва да знаят, че заедно с нашите съюзници сме решени да ви намерим и изправим пред правосъдието“, заяви Рекс Тилърсън на пресконференция с министъра на отбраната Джеймс Матис и японските им колеги.", "date": "2017.08.17", "title": "Тилърсън към терористите: Ще ви намерим и ще ви изправим пред правосъдието"}
{"url": "https://www.24chasa.bg/novini/article/6396447", "text": "Движението по северното платно на бул.\"Цариградско шосе\" при Орлов мост (от страната на сграда \"Царевецъ\"), което в момента се ремонтира, ще бъде пуснато на 20 август, неделя, съобщиха от Столичната община. Движението ще се извършва двупосочно по две ленти в участъка. С това са се ангажирали от фирмата изпълнител на обекта при проверка на място днес от кмета на София Йорданка Фандъкова и заместник-кмета Евгени Крусев. Към момента е приключило полагането на основния пласт асфалтова настилка в северния участък.                                                                                                                                                                          ", "date": "2017.08.17", "title": "Вижте как върви ремонтът на Орлов мост (Снимки)"}
{"url": "https://www.24chasa.bg/novini/article/6396464", "text": "Президентът на САЩ Доналд Тръмп заяви, че културата и историята на страната \"биват разкъсвани\" от свалянето на паметници на личности от защитавалата робството южняшка Конфедерация, предаде Франс прес, цитирана от БТА. \"Тъжно е да се види как историята и културата на великата ни страна биват разкъсвани от свалянето на красивите ни паметници и монументи\", написа Тръмп в Туитър, заемайки позиция по деликатния спор, който отново е на дневен ред след насилието в Шарлотсвил, където привърженици на превъзходството на бялата раса протестираха срещу свалянето на паметник на главнокомандващия южняшката армия в Гражданската война генерал Робърт Лий. \"Робърт Лий, Стоунуол Джаксън, кой е следващият - Вашингтон, Джеферсън? Красотата, която се отнема от градовете ни и парковете ни, ужасно ще ни липсва и никога няма да може да бъде заменена\", добави Тръмп, без да споменава южняшката Конфедерация. Мнозинството американци приемат тези паметници на Конфедерацията като възхвала на расисткото минало на САЩ. Други пък защитават правото на Юга да пази историята си и смятат, че премахването им заличава част от историята на страната. Историци обаче подчертават, че много от тези паметници са били издигнати по време на расовата сегрегация или в реакция на движението за граждански права през 60-те години на миналия век, отбелязва АФП. Губернаторът на североизточния американски щат Мейн Пол Лъпейдж заяви междувременно днес, че премахването на паметник на историческа фигура от Конфедерацията е \"точно като\" свалянето на монумент на жертвите на атентатите в САЩ от 11 септември 2001 г., предаде Асошиейтед прес. Белите националисти и крайнолевите контрадемонстранти в Шарлотсвил през уикенда бяха \"еднакво лоши\" и \"отвратителни\", каза републиканецът Лъпейдж, чиято позиция подражава тази на Тръмп. Губернаторът на Мейн нарече протестиращите \"невежи\", които искат да \"заличат историята\", и ги сравни с афганистанските талибани в желанието им да премахват паметници. \"Как ще могат бъдещите поколения да учат, ако заличим историята\", попита риторично той. След сблъсъците в Шарлотсвил, при които бе убита една жена, местни и щатски власти възобновиха усилията за премахване на символи на Конфедерацията от общественото пространство, отбелязва Асошиейтед прес. Балтимор и други градове вече са свалили или покрили паметници на личности от Конфедерацията. По данни на Южния център за юридическа помощ на бедните, който е специализиран в радикалните движения и гражданските права, в публичното пространство в САЩ все още има над 1500 символа на Конфедерацията, повечето от тях в южни щати - монументи, паметници и над сто обществени училища.", "date": "2017.08.17", "title": "Тръмп: Културата и историята на САЩ се разкъсват заради махането на паметници"}
{"url": "https://www.24chasa.bg/novini/article/6396483", "text": "Полицията в Барселона съобщи, че днес в североизточния испански град е извършена терористична атака, предаде Франс прес, цитирана от БТА.  Бял микробус се вряза сред пешеходци в историческия квартал Ла Рамбла. Има няколко ранени, съобщи малко по-рано полицията. \"\"Шофьорът е избягал пеша, съобщиха испански медии. Районът е отцепен. На място са пристигнали пет линейки. ТАСС съобщи за стрелба на близкия площад \"Бокерия\".  До момента няма няма данни за пострадали българи, съобщава Би Ти Ви. Каталунският премиер Карлес Пучдемон е прекъснал ваканцията си и се връща в Барселона.     ", "date": "2017.08.17", "title": "Официално: Ужасът в Барселона е атентат (Снимки, видео)"}
{"url": "https://www.24chasa.bg/novini/article/6396493", "text": "Почитателите на уискито често добавят няколко капки вода в чашата си, убедени, че така подобряват вкуса му. Шведски учени установиха, че това наистина е така, защото разреждането засилва вкуса на опушено, съобщиха АФП и в. \"Дейли мейл\", пише БТА. Водата извежда на повърхността фенола гуаякол, който освобождава аромата на пушено. Някои френски вина също съдържат гуаякол. Откритието на учените от университета \"Линей\" в Калмар може да означава, че вкусът на бордото също би се подобрил, ако в чашата бъде добавена малко вода. Учените направиха откритието с компютърни симулации на смесването на водата и етанола при наличие на гуаякол за период от 50 наносекунди. Те установиха, че при концентрат до 45 процента фенолът е по-вероятно да изплува на повърхността на чашата, вместо да остане в течността. Когато концентрацията е над 59 процента, етанолът взаимодейства по-силно с гуаякола, молекулата пада надолу в разтвора и опушеният вкус се губи. При концентрация от 27 процента на повърхността има още повече гуаякол. Преди да бъде бутилирано, уискито се разрежда до около 40 процента, което значително променя вкуса. Някои малцови уискита са с по-голяма концентрация на алкохол.", "date": "2017.08.17", "title": "Установиха защо уискито има по-добър вкус, разредено с малко вода"}
{"url": "https://www.24chasa.bg/novini/article/6396099", "text": "Трамвай №5 е бил задържан за 15 минути при пл. „Македония“ заради свада между ватманката и пътничка, съобщиха от Центъра за градска мобилност (ЦГМ). Свадата между двете жени не е прераснала в бой, но на място е пристигнала полиция. Служителите на МВР са направили проба за алкохол на водача на трамвая. Пробата е била отрицателна, след което трамваят е пуснат да продължи по направление. Не е ясна причината за възникналия между двете жени спор.", "date": "2017.08.17", "title": "Задържаха трамвай в София заради свада между ватманката и пътничка"}
{"url": "https://www.24chasa.bg/novini/article/6396126", "text": "В класацията за икономическа полезност на туризма, България се нарежда на 73-то място в света, като перспективата е силно негативна - по прогноза, към 2027 ще бъдем на 94-то място, далеч зад африкански и азиатски държави. Това написа вицепремиерът Валери Симеонов във фейсбук. \"Очевидно, моделът ни не е конкурентен и трябва да бъде коригиран. Първата стъпка е законът да важи за всички\", коментира Симеонов и приложи следната таблица:", "date": "2017.08.17", "title": "Симеонов: България е на 73-то място по икономическа полезност на туризма"}
{"url": "https://www.24chasa.bg/novini/article/6396177", "text": "Телефонни измамници се опитват да атакуват жители на Велики Преслав. За по-малко от половин час в дежурната част на полицейското управление в града са получени няколко сигнала от граждани, че на стационарните им телефони звънят непознати мъже и се представят за полицаи. Това съобщиха от пресцентъра на ОД на МВР в Шумен. От полицията сигнализират, че мнимите полицаи питали хората дали имат пари в дома си и каква е сумата с която разполагат. Обяснявали им, че в града се провежда акция за залавяне на измамници. За целта хората трябвало да оставят пари пред домовете си, а \"полицаи\" щели да минат и да ги опишат. След това те щели да заловят измамниците, след като се обадят отново и отидат на съответния адрес. От полицията отправят призив към гражданите да не предоставят лични данни на непознати, да не съобщават с какви парични суми разполагат и по никакъв повод да не оставят пари пред домовете си или да ги хвърлят през терасите си. От ОД на МВР в Шумен за пореден път информират, че няма практика полицейски служител да искат съдействие от гражданин по подобен начин; полицаите имат обозначителни знаци - карти или значки, и винаги се представят с тях. Ако получите обаждане от непознат, който се представя за полицай и търси съдействие за залавяне на измамници, искайки по телефона парична сума, бъдете сигурни, че става въпрос за измама, допълват от ОД на МВР.", "date": "2017.08.17", "title": "Ало измамници тормозят жители на Велики Преслав"}
{"url": "https://www.24chasa.bg/novini/article/6396191", "text": "Софийският районен съд остави в ареста Цветан Петров, обвинен, че е нападал жени в София. Пред магистратите 40-годишният циганин обясни, че съжалява и бил готов да възстанови щетите. Искал да го пуснат на свобода, за да си гледал детето. Срещу него има две други висящи дела. По едното е бил осъден, но прокуратурата е протестирала за по-високо наказание. Той има и над 10 предишни присъди, лежал е в затвора неколкократно. От 3 месеца пък не живеел на адреса, посочен в личната му карта. Заради това съдът го остави в ареста. Решението не е окончателно", "date": "2017.08.17", "title": "Оставиха в ареста циганина, нападал жени в София"}
{"url": "https://www.24chasa.bg/ojivlenie/article/6396354", "text": "Фолкпевецът Константин отскоро се радва на нов автомобил - “Мерцедес Макларън”. Придобивката му е единствената по рода си в България, а цената ѝ надхвърля половин милион лева.                                                                                                                                                                                                                                                                                                                       ", "date": "2017.08.17", "title": "Константин си купи кола за половин милион лева"}
{"url": "https://www.24chasa.bg/ojivlenie/article/6396349", "text": "Самотен женски черен лебед си намери партньор след като служители на парка, където живее, публикуваха обява, съобщи ДПА, цитирана от БТА. Лебедът от двореца Розенау в гр. Кобург останал самотен, след като лисица нападнала другаря му миналата година. Загрижена за съдбата му, управата на двореца публикувала обява в рубрика за запознанства. На нея откликнал собственик на развъдник от Инголщат. Както често се случва, пред любовта има изпитания. Новодошлият лебед е само на една година и полът му още не е известен. Самотната женска обаче не се интересува от това. Първите дни от съвместния живот на двете птици са хармонични и те \"щастливо плуват по езерото\".", "date": "2017.08.17", "title": "Самотен черен лебед си намери половинка чрез обява"}
{"url": "https://www.24chasa.bg/ojivlenie/article/6396434", "text": "Испански учени откриха, че жените намират повече приятели, когато споделят впечатленията си от телевизионни предавания в интернет форуми, съобщи в. \"Дейли мейл\", цитиран от БТА. Това помага на дамите да изразят себе си и да се почувстват част от общност. Гледането на телевизионни сериали и включването в тематични онлайн форуми дава възможност на жените да се идентифицират с група, докато се самоанализират и обсъждат с другите за сюжета на предаванията. Експертите анализираха над 7 800 коментара на повече от 2 500 фенки и стигнаха до извода, че 44,6 % от тях издават чувство на принадлежност. Специалистите откроиха част от коментарите като нагледен пример: \"Сега, когато сериалът свърши, ще ми липсва този форум\"; \"Срещнах толкова мили хора, с които, епизод след епизод, изградихме вечно приятелство\". \"Предходните изследвания бяха строго фокусирани върху по-традиционните общности от фенове, обикновено възприемани като заклети фенове или познавачи. Ние искахме да разберем мотивите на обикновените фенове и защо те искат да участват в подобни онлайн дискусии\", каза ръководителят на изследването професор Чаро Лакале от Автономния университет в Барселона.", "date": "2017.08.17", "title": "Обсъждането на сериали в интернет кара жените да се сприятеляват"}
{"url": "https://www.24chasa.bg/ojivlenie/article/6396584", "text": "Съпругата на френския президент говори за пръв път за 25-годишната разлика във възрастта им и каза: “Единственият проблем е, че той е по-млад от мен”, съобщи в. “Дейли мейл”. В брутално откровено интервю 64-годишната Брижит Макрон призна, че се сеща всяка сутрин за пропастта в годините им, когато вижда момчешки изглеждащия Еманюел, който е на 39 г. “Разбира се, закусваме - аз с бръчките си, той със свежестта си, но така е”, казва съпругата пред сп. “Ел”. Тя твърди, че не е разстроена от обществения натиск, принудил президентското семейство да се откаже от плановете си да ѝ даде официалната титла “първа дама”. “Не се чувствам като първа дама - казва г-жа Макрон. - Това е превод на един американски израз, който аз въобще не харесвам.” Президентът Еманюел Макрон искаше жена му да получи повече официално признание, докато върши всекидневната си работа. Но над 300 000 души се подписаха под онлайн петиция срещу даване на статут на първа дама на Брижит. Въпреки неприятностите с титлата съпругата казва, че не съжалява за преместването си в Елисейския дворец. Пенсионираната вече учителка среща тийнейджъра Еманюел, когато той влиза в класа ѝ по литература в родния им град Амиен. Залюбват се и по-късно майката на 3 деца се развежда и се омъжва за ученика си. Заради неодобрение на родителите се местят от града. Първата дама казва, че ще описва дейността си онлайн, като ще подчертае благотворителната си работа и други ангажименти, които ще извършва гратис.  “Както всички преди мен ще поема обществената си роля, но френският народ ще знае с какви средства разполагам - казва Брижит Макрон. - Ще описвам всичките си срещи и ангажименти на президентския уебсайт, за да може френският народ да знае точно какво правя. Важното е да е ясно.” Френската президентша е известна със строгия си ежедневен фитнес режим и здравословно хранене, които ѝ помагат да поддържа забележителна младежка фигура. “Когато чета за нас, винаги имам чувството, че чета за някой друг. Нашата история е толкова обикновена. Ако не бях избрала това, щях да пропусна живота си”, казва Брижит Макрон. Семейството, което няма деца заедно, кара ваканция в Марсилия в момента. ", "date": "2017.08.17", "title": "Жената на Еманюел Макрон: Сутрин  виждам бръчките си и колко свеж е той"}
{"url": "https://www.24chasa.bg/ojivlenie/article/6395997", "text": " Световноизвестният археолог, епиграф и университетски преподавател проф.Казимир Попконстантинов бе удостоен на 15 август със званието \"Почетен гражданин\" на Варна. Откривателят на мощите на св. Йоан Кръстител край Созопол е посветил 21 години на проучването на княжеския манастир, посветен на Св.Богородица, в м.\"Караач Теке\" във Варна. \"Общинският съвет гласува единодушно номинацията. Това е признание както за мен и екипа ми - доц.д-р Росина Костова и проф. д-р Валентин Плетньов - директор на РИМ Варна, така и за Великотърновския университет. Цар Борисовият манастир бе проучван изключително със студенти 3-ти курс Археология, а от 1996г. учебните практики са субсидирани от ВТУ\", каза пред \"24 часа\" проф. Попконстантинов. Според него това е най-големият български манастир от IX-X в. по цялото Западно Черноморско крайбрежие от Дунав до Костантинопол. Комплексът е уникален по своята планова схема и размери, без паралел нито в българската, нито във византийската строителна традиция. Предполага се, че е изграден от св. цар Борис Покръстител. Посветен е бил на Пресвета Богородица. В него е имало следи от живот до ХVIII век. В манастирския комплекс археолозите са открили голяма манастирска черква и огромна кула, с параклис, огромен скрипториум на площ от 400 кв.метра, библиотека, училище, монашески общежития, както и олтарна маса, ковашка работилница, български, сръбски, византийски, турски и венециански монети, древно аязмо. Проф. Попконстантинов пътува за Созопол, където ще продължи работата му на остров св.Иван. Този археологически сезон той е проучвал ранно византийската крепост Палматис край с.Оногур и ранно византийски град в Габрово. През есента предстоят разкопки и на хълма Момина крепост край Велико Търново по идея на кмета Даниел Панов, разкри изследователят.", "date": "2017.08.17", "title": "Проф.Казимир Попконстантинов стана\nпочетен гражданин на Варна"}
{"url": "https://www.24chasa.bg/ojivlenie/article/6396221", "text": "Соул иконата Арета Франклин планира да се върне да живее в родния си град Детройт, където ще отвори нощен бар и понякога ще пее в него, съобщи Контактмюзик, цитиран от БТА. Певицата, която е на 75 години, наскоро обяви, че ще се оттегли от сцената тази година. \"В плановете ми за прекратяване на кариерата влиза това да отворя малък клуб в Детройт\", каза изпълнителката на хита \"Respect\". Името на заведението ще бъде \"При Арета\". \"От време на време ще пея и, разбира се, ще каня специални музиканти, които хората харесват, да пеят в града\", добави тя. Арета Франклин ще се оттегли от сцената през септември, когато ще излезе новият й албум със Стиви Уондър.", "date": "2017.08.17", "title": "Арета Франклин отваря бар в родния си град Детройт"}
{"url": "https://www.24chasa.bg/ojivlenie/article/6396266", "text": "Американската риалити звезда Ким Кардашиян потвърди, че с нейния съпруг Кание Уест правят опити за трето дете, предаде  . В интервю за „Hollywood Reporter”, тя бе попитана дали има планове за увеличаване състава на семейството си. „Надявам се”, отговори Ким. „Определено опитваме”, допълни 36-годишната брюнетка. Двамата вече са родители на две деца – Сейнт и Норт. Наскоро Ким сподели, че приоритетите й коренно са се променили след раждането.", "date": "2017.08.17", "title": "Ким Кардашиян и Кание Уест правят опити за трето бебе"}
{"url": "https://www.24chasa.bg/ojivlenie/article/6395696", "text": "Хубавата учителка Силвия Зубева и  съпругът й волейболният национал Тодор Скримов, явно са се сдобили с гласовито бебе. То се роди на 1 август и бе кръстено Ася. Снощи Силвия се е пошегувала във фейсбук, пускайки следния виц: - Здрасти, съседе. Как е бебето? - Бебето е добре, ама ние се смачкахме от недоспиване. Ужасно се чувствам. - Мими как е? - Аз съм Мими! Гошо изглежда още по-зле :-) Към шегата Силвия е добавила на английски: Based on true story, т.е. въз основа на истинска история.", "date": "2017.08.17", "title": "Хубавата учителка Силвия Зубева се хвали с гласовито бебе"}
{"url": "https://www.24chasa.bg/ojivlenie/article/6395725", "text": "Канадска жена, която изгубила годежния си пръстен преди 13 години, отново го носи, след като снаха й го откри впримчен около \"талията\" на морков, който откъснала от семейната градина, пише Асошиейтед прес. Осемдесет и четири годишната Мери Грамс от град Армина още не може да си обясни как морковът е могъл да поникне в халката на диамантения пръстен. Тя си мислела, че ценното за нея бижу е безвъзвратно изгубено. Мери никога не признала на съпруга си Норман за затритото бижу. Той си отишъл от този свят преди пет години, без да подозира за загубата. Но госпожата споделила тайната със сина си. Сега тя изпитва огромно облекчение, предава БТА. Снахата на г-жа Грамс Колийн Дейли открила щастливия морков в градината, след като решила да набере зеленчуци за супата.", "date": "2017.08.17", "title": "Откриха годежен пръстен в морков след 13 години (Видео)"}
{"url": "https://www.24chasa.bg/ojivlenie/article/6395728", "text": "Бар \"Каябуки\" в град Уцуномия привлича клиенти, които са обслужвани от маймуни, изпълняващи функциите на келнери, пише агенция ЮПИ, цитирана от БТА. Във видеоклип, пуснат в мрежата, се вижда как 17-годишният макак Фуку-чан слага салфетки на масите и сервира бира на посетителите. Собственикът на заведението Каору Оцука сподели, че първата му домашна маймуна, Акчан, идвала на работа с него. Приматът започнал да имитира действията на стопанина си и се научил да връчва салфетки на посетителите. Не след дълго и другата маймуна на собственика, Фуку-чан, започнала да подражава в сервитьорската професия. В бара щъкат и още няколко маймунчета, но те все още не са вещи в келнерския занаят, а само позират за снимки с клиентите. Оцука доверява, че чувства животинките си като част от семейството. Той ги гушка при всяка възможност и нощем всички спят в кревата му.", "date": "2017.08.17", "title": "Маймуни са сервитьори в японски бар (Видео)"}
{"url": "https://www.24chasa.bg/ojivlenie/article/6395896", "text": "Две години след като напусна хитовия сериал \"Анатомията на Грей\", актьорът Патрик Демпси е на път да се завърне към телевизията, съобщи Контактмюзик, цитиран от БТА.  Почитателите на 51-годишния Демпси ще го видят отново на малкия екран в главната роля в минисериал, адаптиран по бестселъра \"Истината за случая \"Хари Куебърт\" от швейцарския писател Жоел Дикер. Минисериалът от 10 епизода вече се снима във Форествил, Квебек. В поредицата освен Патрик Демпси ще участват Бен Шнецър, Деймън Уейънс младши, Мат Фрюър, Уейн Найт, Вирджиния Медсън. Режисьор на минисериала, който ще бъде излъчен по телевизия Епикс по-късно през годината, е Жан-Жак Ано. Сценарият е поверен на Лини Грийн и Ричард Ливайн.", "date": "2017.08.17", "title": "Звездата от \"Анатомията на Грей\" Патрик Демпси се завръща към телевизията"}
{"url": "https://www.24chasa.bg/ojivlenie/article/6395382", "text": "Сюзън Сарандън не се притеснява дали политически й възгледи биха й коствали работата, съобщи Pagesix.com. Ще бъда жена много по-дълго, отколкото ще бъда актриса. Ще бъда майка много по-дълго, отколкото ще бъда актриса\", каза тя в интервю за шоуто на Джими Фелън във вторник вечерта. Носителката на \"Оскар\" дори се пошегува, че се е чувствала \"истинска късметлийка\", когато в миналото си е била арестувана за участието си в протестни шествия и демонстрации.", "date": "2017.08.17", "title": "Сюзън Сарандън не се притеснява дали политически й възгледи ще й костват работата (Видео)"}
{"url": "https://www.24chasa.bg/ojivlenie/article/6395428", "text": "Поп легендата Мадона отпразнува подобаващо своя 59-ти рожден ден.  На купона са се вихрили доста бурни танци, което стана ясно от публикации в социалните мрежи. Певицата дори се качи на кон на 59 г.  Мадона е родена в Бей Сити, Мичиган на 16 август 1958 година. Тя е третото поред дете от общо осем, като израства в католическо семейство.", "date": "2017.08.17", "title": "Мадона се качи на кон на 59-ия си рожден ден (Снимки)"}
{"url": "https://www.24chasa.bg/ojivlenie/article/6395518", "text": "За британците е типично да разпускат и да общуват след работа на \"по бира\" с колегите в кръчмата. Пивото може и да има своето предназначение в социалния живот, но е известно, че има свойството да се \"лепи\" на нежелани места. Терминът бирено шкембенце съществува неслучайно. И така, възможно ли е да пием бира, без да дебелеем? Отговорът на британски експерти е \"Да\", но при условие, че спазваме няколко препоръки, пише в. \"Дейли стар\", цитирано от \"Фокус\". Специалистите напомнят, че само една халба бира е достатъчна, за да ни се \"лепнат\" около 200 калории. Ако една дама, решила да изпие \"по едно\" с дружките си утрои количеството, това ще означава, че е набавила само от бира около една трета от препоръчителния си дневен прием на калории. От друга страната са джентълмените, близо една четвърт от които не крият, че поне пет пъти месечно прекаляват с пивото, като вместо \"по бира\" обръщат по осем. Подобен бирен гуляй се равнява на 1600 калории, имайки предвид, че на мъжете са им необходими около 2200 калории дневно. Как да избегнем калориите, които се спотайват в бирата в очакване да се лепнат около талията, без да се лишаваме от удоволствието да я пием? Следвайки няколко прости правила, препоръчани от експертите: За да контролирате \"подмолните\" калории, трябва да разпределите разумно времето за пиене на бира. Така не само ще ограничите количеството на погълнатото пиво, но и ще улесните черния си дроб в справянето с алкохола. От експертна гледна точка е най-добре една бира да се пие един час - времето, необходимо на органа да я преработи. Пиенето на бира за време под един час забавя способността на тялото на изгаря мазнини, в резултат на което те се \"лепят\" на нежелани места. Ако консумирате протеини преди или по време на пиене, ще намалите количеството бира, което ще \"излочите\" на едно сядане. Протеините допринасят за контролиране на нивата на алкохол в кръвта, понижават степента му на абсорбиране и стимулират черния дроб. По този начин попадналият попадналият в кръвообращението алкохол може да бъде снижен до под 40 процента. Съветът на експертите е за всяка халба бира да изпивате по една чаша вода. Така не само ще се предпазите от натрупване на излишни килограми, но и ще останете хидратирани и ще се спасите от махмурлук. Хората, които съвестно съблюдават калорийния прием, трябва да са наясно с типа консумирана бира - дали тя е лека, нискоалкохолна или нисковъглехидратна. Каква е разликата между видовете пиво? Леката бира е с ниско съдържание на алкохол и ниско съдържание на калории - около 110 на питие. От нисковъглехидратната бира обикновено са отстранени въглехидратите, но алкохолното и калорийното съдържание са колкото в обикновена бира. Проучване от 2015 г. установи, че пиенето от чаша с прави стени води до по-ниска консумацията на алкохол, отколкото използването на чаша със заоблени форми.", "date": "2017.08.17", "title": "Експерти съветват как да пием бира, без да дебелеем"}
{"url": "https://www.24chasa.bg/ojivlenie/article/6395612", "text": "Ако поговорката \"Вълкът козината си мени, но нрава - не\" бъде приложена за хората, склонни да изневеряват, тя ще звучи така \"Кръшкачът партньора си мени, но нрава - не\". Вероятно сте чували и израза \"Веднъж кръшкач, винаги кръшкач\". Резултатите от ново проучване го потвърждават, пише в. \"Дейли стар\", цитира БТА. Когато партньорът ни изневери, обикновено сме съкрушени от предаденото доверие и се питаме трябва ли да простим. Съдейки по установеното от изследване, публикувано в сп. \"Архиви на сексуалното поведение\", отговорът е \"Не\". Проучването разкрива, че независимо дали е изневерил на настоящ или предишен партньор, веднъж сложил рога, кръшкачът е склонен към серийни прелюбодеяния. Изследването е обхванало 484 души, които са имали две романтични връзки за период от пет години. Участниците е трябвало да отговарят на въпроси от \"областта\" на изневярата. Авторите на проучването са установили, че индивидите, които са изневерили в предишна връзка, е три пъти по-вероятно да сторят същото и в следващата. Специалистите са открили още, че изследваните лица, чиито партньори са им изневерили в предишна връзка и са знаели за това, е двойно по-вероятно да се сдобият с рога и при следващия романтичен опит. Оказало се също, че подозрителността е трудна за преодоляване. Вероятността участниците, които са подозирали в изневяра предишните си партньори, да заподозрат в кръшкане и настоящите си половинки, е четири пъти по-голяма. Защо е толкова трудно за кръшкачите да се въздържат от серийни изневери? Причината е, че човешкият мозък привиква към лъжите, когато се повтарят често. Органът става нечувствителен към дребните неистини, които свързва с негативни емоции, в резултат на което допуска бъдещи по-големи лъжи. \"При серийните кръшкачи ситуацията вероятно е следната - първоначално те са се чувствали зле, след като са изневерили, но след като са го правили отново и отново, са се приспособили и това, че слагат рога на партньорите си спира да ги притеснява\", казва Нийл Гарет от изследователския екип.", "date": "2017.08.17", "title": "Кръшкачите са склонни към \"серийни изневери\""}
{"url": "https://www.24chasa.bg/ojivlenie/article/6395689", "text": "Певицата Нели Петкова и дългогодишният й приятел избраха име за момченцето си, съобщиха от Sofia Music Enterprises. Родителите кръстиха сина си Даниел. Най-гласовитото бебе в клиниката тежи 3.190 кг. и е високо 50 см. Майката и таткото благодарят за грижите на д-р Личева и на целия екип на МБАЛ „Надежда“, София. , Голяма Богородица. Безгрижно и щастливо детство на Даниел.", "date": "2017.08.17", "title": "Нели Петкова избра име за момченцето си"}
{"url": "https://www.24chasa.bg/ojivlenie/article/6395708", "text": "Проучване на порносайта PornHub установи, че мъжете от възрастовата група на 18-24-годишните по-малко се впечатляват от големите дамски бюстове в сравнение с предишните генерации, пише в. \"Дейли мейл\", цитира БТА. От получените данни, свързани с търсенията на потребителите в сайта, младежите, попадащи в споменатата възрастова група, са с 20 процента по-малка вероятност да издирват в портала съдържание, свързано с големи гърди. А представителите на силния пол в групата на 55-64-годишните се оказали със 17 процента по-голяма вероятност да се интересуват от впечатляващи бюстове. При все това ключови думи, като \"естествени големи гърди\" били все още много популярни в PornHub, като те се класирали на четвърто място сред търсенията. Вестникът изтъква, че през 2015 година британските хирурзи отчитат 20 процентен спад на операциите за уголемяването на гърдите. През същата година американските им колеги регистрирали 38 хиляди случая на премахване на гръдни импланти.", "date": "2017.08.17", "title": "Младите мъже вече не се впечатляват от големи бюстове"}
{"url": "https://www.24chasa.bg/novini/article/6395759", "text": "Броят на гражданите на ЕС, работещи в Обединеното кралство, е достигнал рекордни нива заради голямото увеличение на броя на българите и румънците, намерили работа там, съобщи в. \"Файненшъл таймс\". Според официални данни, оповестени вчера, 2,37 милиона граждани на страни членки на ЕС са работили на острова между април и юни тази година, което е увеличаване със 126 000, в сравнение със същия период на 2016 година. Това е най-големият брой, регистриран, откакто преди две десетилетия започват да се водят статистики по този въпрос. Това показва, че решението на Обединеното кралство да напусне ЕС още няма значителен ефект върху броя на работещите в него европейци, предава БТА. Нарастването отчасти се дължи на рязкото увеличаване на броя на работниците от България и Румъния с над една четвърт до 337 000 през последните 12 месеца. Гражданите на тези две държави получиха пълен достъп до пазара на труда на острова преди три години и оттогава броят им значително нарасна, отбеляза вестникът. Наблюдава се обаче намаляване на броя на работещите във Великобритания от осем източноевропейски страни, включително Полша, Литва и Латвия. Те са намалели от малко над 1 милион през второто тримесечие на 2016 г. до 997 000 през същия период на тази година.", "date": "2017.08.17", "title": "\"Файненшъл таймс\": Българи и румънци докараха пазара на труда във Великобритания до рекордни нива"}
{"url": "https://www.24chasa.bg/novini/article/6395761", "text": "Премиерът Бойко Борисов проверява изграждането на транзитен газопровод за Турция в участъка „Лозенец - Недялско”. Това е написал самият той в профила си във фейсбук, където предава на живо проверката. Изграждането на лупинга е част от проекта за рехабилитация, модернизация и разширение на съществуващата газопреносна инфраструктура на територията на България. С изпълнението на проекта ще се повиши сигурността на преносната система на „Булгартрансгаз“ ЕАД.                                                                                                                                                                                                                                                                                                                       ", "date": "2017.08.17", "title": "Борисов проверява транзитен газопровод за Турция (Видео)"}
{"url": "https://www.24chasa.bg/novini/article/6395771", "text": "Починало е  Това съобщи говорителят на Университетската болница „Св. Георги“ за \"Фокус\". Младежът е бил откаран в лечебното заведение в мозъчна смърт и е бил настанен в Клиниката по анестезиология и интензивно лечение. Момчето е починало около 11.00 часа, заради множеството травми по главата и тялото, които са били несъвместими с живота. На 16 август лек автомобил, управляван от 21-годишен, се обърна по таван в крайпътна канавка на пътя Асеновград - Леново. Водачът беше прегледан в болница и освободен за домашно лечение. Друго 23-годишно момче, пътувало в колата, също беше освободено за домашно лечение.", "date": "2017.08.17", "title": "Почина момчето, пострадало при катастрофа на пътя Асеновград - Леново"}
{"url": "https://www.24chasa.bg/novini/article/6395861", "text": "Девет търговски банки са заявили интерес да финансират проекти по новата програма на Българска банка за развитие (ББР) по плана \"Юнкер\", съобщиха от ББР. Всяка банка може да получи до 50 млн. евро за финансиране по индивидуалните си вътрешните правила за кредитиране, а Българска банка за развитие е в готовност да поеме и до 100 процента от риска по заемите към българските фирми. Засега програмата се радва на повишен интерес от страна на финансовите институции, напълно отговарящ на предвидения за нея бюджет от 300 млн. евро, допълват от банката. Ресурсът се осигурява съвместно от ББР и Европейската инвестиционна банка в рамките на Инвестиционния план за Европа. На база на получените заявки за участие, ББР ще извърши подбор на кредитните институции и ще оповести окончателно одобрените банки-партньори по програмата.", "date": "2017.08.17", "title": "9 банки с интерес да финансират проекти по новата програма на ББР по плана \"Юнкер\""}
{"url": "https://www.24chasa.bg/novini/article/6395860", "text": "Светият синод на православната църква на Румъния се събира, за да обсъди какво да предприеме срещу свещеник, който се вижда на видео запис да участва в сексуален актове със студент, предаде агенция Асошиейтед прес. Свещеникът твърди, че видеото е фалшифицирано, предава БТА. Срещата на Светия синод ще продължи два дни и е първата в 92-годишната история на Синода, когато той заседава във връзка със сексуален скандал.", "date": "2017.08.17", "title": "Светият синод на православната църква на Румъния се събира по повод сексуален скандал"}
{"url": "https://www.24chasa.bg/novini/article/6395874", "text": "Гори горска територия между тополовградските села Срем и Княжево. Това съобщи за Агенция „Фокус“ областният управител на Хасково Станислав Дечев.  Той допълни, че все още няма точна яснота колко е периметърът и обхватът на пожара. На място са екипи на Пожарната и горски служители. Дечев поясни, че в гасенето са се сключили и коли на ПБЗН от други области.", "date": "2017.08.17", "title": "Гори горска територия между тополовградските села Срем и Княжево"}
{"url": "https://www.24chasa.bg/novini/article/6395864", "text": "Главният съветник по политическите въпроси на президента на САЩ Стив Бенън заяви, че Съединените щати водят икономическа война с Китай, в свое пространно интервю за американското издание American Prospect, цитира БТА. „Намираме се в състояние на икономическа война с Китай. Те не се притесняват да говорят за това какво правят. Едната от двете държави ще стане хегемон в близките 25-30 години. И ако ние се загубим по пътя, то това ще бъдат те“, заяви той. „Ако продължаваме да губим войната, то след пет или десет години ще достигнем до точката, когато вече не можем да се възстановим“, отбеляза Бенън. Освен това, той коментира, че е възможно Китай да достигне до договрка със Северна Корея за спирането на ядрената ѝ програма, в замяна на изтеглянето на американските войски от Корейския полуостров, но според него, това е възможно само в далечна перспектива.", "date": "2017.08.17", "title": "Съветник на Тръмп: Водим икономическа война с Китай"}
{"url": "https://www.24chasa.bg/novini/article/6395883", "text": "Движението по северното платно на бул.\"Цариградско шосе\" при Орлов мост (от страната на сграда \"Царевецъ\"), което в момента се ремонтира, ще бъде пуснато на 20 август, неделя, съобщиха от Столичната община. Движението ще се извършва двупосочно по две ленти в участъка. С това са се ангажирали от фирмата изпълнител на обекта при проверка на място днес от кмета на София Йорданка Фандъкова и заместник-кмета Евгени Крусев. Към момента е приключило полагането на основния пласт асфалтова настилка в северния участък. Той е изпълнен след цялостното фрезоване и поставяне на стоманена мрежа, с цел допълнително заздравяване на основното асфалтово покритие. Днес започва полагане на последния износващ пласт асфалт на бул.\"Цариградско шосе\" по централното пътно платно за директно движение в северната част на булеварда. Утре ще се полага последния пласт асфалт по допълнителната лента за десен завой на булеварда към бул. \"Евлоги и Христо Георгиеви\". Технологията на работа изисква горещото асфалтово покритие да изстине 48 часа, за да се стегне и заздрави. След което ще бъде възстановено движението. Ремонтните работи ще продължат в южното пътно платно на бул.\"Цариградско шосе\" /от страната на езерото Ариана/, което ще се затвори за движение. Едновременно с ремонта на южното пътно платно на бул. \"Цариградско шосе\" ще се извърши и текущ ремонт на участък от бул.\"Евлоги и Христо Георгиеви\" между Орлов мост и бул. \"Гурко\". При благоприятни метеорологични условия работата по двата булеварда се очаква да приключи за седем дни и да бъде възстановено движението.", "date": "2017.08.17", "title": "В неделя пускат движението по северното платно на \"Цариградско шосе\" при Орлов мост"}
{"url": "https://www.24chasa.bg/novini/article/6395900", "text": "Исперихският районен съд остави в ареста с мярка за неотклонение \"задържане под стража\" трима роми. Срещу тях са повдигнати обвинения за закана с убийство на горски стражари и полицейски служители, и за престъпление против реда на управлението, съобщиха от Апелативната прокуратура във Варна. На 13 август на спешния телефон 112 е получен сигнал за незаконна сеч на дървесина в землището на Исперих от група роми. Горски стражар и помощникът му от ДГС \"Сеслав\" поискали съдействие от екип на полицията. На мястото на незаконната сеч служителите на реда установили три конски каруци, натоварени с дърва. При вида на служителите едната каруца била изоставена от ромите. Малко по-късно проверяващите били обградени от 30 - 40 роми, които искали да приберат каруцата с незаконните дърва за огрев. С подкрепа на жандармерията тримата извършители са задържани. Напрежението ескалирало, след като единият от обвиняемите започнал да насърчава ромите да вземат каруците, натоварени с дърва, и да се заканва с убийство на полицейските служители и горския стражар. Тримата са осъждани многократно за умишлени престъпления, изтърпявали са ефективни присъди, допълват от Апелативната прокуратура.", "date": "2017.08.17", "title": "Оставиха в ареста в Исперих трима роми, заканили се да убият горски стражари и полицаи"}
{"url": "https://www.24chasa.bg/novini/article/6395912", "text": "Към 13.30 часа трафикът на граничните пунктове на страната е интензивен. Това съобщиха от пресцентъра на ГД \"Гранична полиция\". На българо-сръбската граница на ГКПП \"Калотина\" трафикът е интензивен на изход за товарни автомобили. На българо-македонската граница на ГКПП \"Станке Лесичково\" трафикът е интензивен на вход. На българо-гръцката граница на ГКПП \"Маказа\" трафикът е интензивен, има образувани по 1 км колони от леки автомобили на вход и изход. На ГКПП \"Капитан Петко войвода\" трафикът е интензивен на вход. На българо-румънската граница на ГКПП \"Дунав мост-Видин\" на изход трафикът е интензивен. На българо-турската граница трафикът е нормален на всички гранични пунктове. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.17", "title": "Интензивен е трафикът на граничните пунктове на страната"}
{"url": "https://www.24chasa.bg/novini/article/6395917", "text": "Дейностите за изграждане на транзитен газопровод за Турция (лупинг) в участъка Лозенец - Недялско се извършват в срок. Днес министър-председателят Бойко Борисов и министърът на енергетиката Теменужка Петкова инспектираха обекта в района на Ямбол. Това съобщиха от Министерски съвет. Изграждането на двадесеткилометровата газопроводна отсечка от компресорна станция Лозенец до Недялско се реализира с цел повишаване на сигурността и капацитетните възможности на съществуващата транзитна газопреносна мрежа на „Булгартрансгаз” ЕАД. Дейностите са част от проект за рехабилитация, модернизация и разширение на съществуващата газопреносна система, определен за проект от общ интерес от Европейската комисия. Строежът е свързан с разширяване на транзитния газопровод за Турция и е ключов за развитието на съществуващата междусистемна свързаност на България с южната ни съседка. С реализирането му ще повиши сигурността на преносната система на „Булгартрансгаз” ЕАД и ще се осигури възможност за пренос на допълнителни количества газ по транзитния газопровод в участъка между компресорна станция „Лозенец” и българо-турската граница. По думите на премиера Бойко Борисов, с изграждането на реверсивни газови връзки европейският газоразпределителен център Балкан ще се захранва от различни източници на природен газ. Спазваме европейското законодателството и изискванията на Третия либерализационен пакет при реализация на проектите, всеки може да заплаща транзитни такси и да тразнитира през България, каза още Борисов. Ние работим с реални действия и изпълняваме един от основните си приоритети в областта на енергетиката, а именно - диверсификация на източниците и маршрутите за доставка на природен газ, подчерта Петкова. Въвеждането на обекта в експлоатация се очаква през 2018 г. С изграждането на лупинга ще се увеличи възможността за транзитиране на природен газ от България към Турция от 14 млрд. куб. м. до 15.7 млрд. куб. м. годишно. Наред с това ще може да се транзитира природен газ и в реверсивна посока - от Турция към България.", "date": "2017.08.17", "title": "Борисов: Догодина по това време ще имаме газов хъб в двете посоки (Обновена, видео)"}
{"url": "https://www.24chasa.bg/novini/article/6395464", "text": "Служители на Агенция \"Митници\" са иззели 67 литра безакцизен алкохол от бургаска винарна, съобщиха от пресцентъра на ОДМВР в морския град. Служители на Пето районно управление са проверили винарната, стопанисвана от 41-годишен мъж. Открили са незаконния алкохол да се съхранява в пластмасови бутилки с различна вместимост. На място са извикани митнически служители, които са иззели бутилките. Работата по случая продължават служителите от Пето районно управление в Бургас.", "date": "2017.08.17", "title": "Митничари иззеха 67 литра безакцизен алкохол от винарна в Бургас"}
{"url": "https://www.24chasa.bg/novini/article/6395485", "text": "Великобритания е уверена, че до октомври ще постигне \"достатъчен напредък\" в преговорите си за излизане от ЕС, което ще й позволи да премине към следващата фаза, съобщи министерството за Брекзита, цитирано от Ройтерс. Неидентифицирани източници, цитирани вчера от телевизия \"Скай нюз\" казаха, че двете страни ще трябва да отложат преговорите за отношенията след \"развода\" до декември, защото няма да постигнат напредъка, който според Евросъюза е необходим за първия етап, цитира БТА. \"Правителствените служители работят в добро темпо и ние сме уверени, че ще имаме достатъчно напредък до октомври, за да преминем към следващата фаза\", каза говорителка на министерството за излизането от ЕС, опровергавайки твърдението на \"Скай нюз\".", "date": "2017.08.17", "title": "Лондон: Уверени сме, че през октомври ще преминем към втората фаза на преговорите с ЕС"}
{"url": "https://www.24chasa.bg/novini/article/6395511", "text": "Полицията е задържала младеж, подал фалшив сигнал за бомба в училище в Исперих, съобщават от Областната дирекция на МВР в Разград. Вчера в 20.53 часа на тел. 112, в Районното управление в Исперих е получено анонимно телефонно обаждане от мъжки глас, който съобщава, че в ОУ \"Христо Ботев\" в града има поставена бомба. След проведените бързи издирвателни действия е установено, че лицето, което е подало фалшивия сигнал, е 22-годишен младеж от Исперих. Той е задържан за срок до 24 часа. По случая е образувано бързо производство.", "date": "2017.08.17", "title": "Задържаха младеж, подал фалшив сигнал за бомба в училище в Исперих"}
{"url": "https://www.24chasa.bg/novini/article/6395505", "text": "Папа Франциск помоли днес за прошка от семействата на децата, станали жертва на сексуални посегателства и самоубили се поради получената травма, предаде ДПА. В изявление, публикувано от германския вестник \"Билд\", Светият отец благодари също така на един от оцелелите за това, че е разказал за преживяното. Той нарече изповедта на Даниел Пите, публикувана под заглавие \"Отче, прощавам ти\", свидетелство за това \"колко дълбоко може да проникне злото в сърцето на един служител на църквата\". Пите като дете е бил подложен на многократни изнасилвания и сексуални посегателства от член на капуцинския монашески орден. Днес самият той е свещеник и води кампания срещу педофилията в Католическата църква, предава БТА. Папата изрази \"любовта и болката си\" за семействата, загубили свои близки заради самоубийства поради преживените издевателства и ги помоли за \"прошка с пълно смирение\". \"Това е абсолютно чудовищно, ужасен грях, противоречащ на всичко, което църквата проповядва\", каза той, цитиран от вестник \"Билд\".", "date": "2017.08.17", "title": "Папата поиска прошка от семействата на деца, самоубили се заради посегателства на свещеници"}
{"url": "https://www.24chasa.bg/novini/article/6393432", "text": "Пристигат още снимки на санирани блокове от цялата страна, във връзка с  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.17", "title": "Виж санирания блок на Виолета Георгиева от Стара Загора, изпрати снимки, спечели 13 000 лв"}
{"url": "https://www.24chasa.bg/novini/article/6394778", "text": "София е 86-а в класацията “Най-добър град за живеене” за 2017 г. на групата за проучвания и анализи “Иконъмист интелиджънс юнит”. Столицата ни се е изкачила с едно място от 2016-а, когато бе 87-а. Най-добрият за живеене град в света за седма поредна година е австралийският Мелбърн с 97,5 от 100 точки, следват Виена (97,4) и канадският Ванкувър (97,3). Авторитетният рейтинг подрежда 140 града по критериите стабилност, здравеопазване, култура и околна среда, образование, инфраструктура. Освен австрийската столица в първата десетка са класирани само още 2 европейски града - Хелзинки и Хамбург. Причината е терористичната заплаха на Стария континент. Другите “отличници\" са отново в Австралия (Аделаида и Пърт) и Канада (Ванкувър, Торонто, Калгари). Там е и Оукланд, Нова Зеландия. Мелбърн, вторият по големина австралийски град и столица на щата Виктория, е с максимален резултат за здравеопазване, образование и инфраструктура. “Това е подвиг, с който всеки жител на Мелбърн трябва да се гордее - каза кметът Робърт Дойл. - Но това не значи, че сме перфектни във всичко”. Най-страшно е да се живее в сирийската столица Дамаск, класирана 140-а. На дъното на листата са също Лагос (Нигерия), Триполи (Либия), Дака (Бангладеш) и Порт Морсби (Папуа- Нова Гвинея). Главна причина са бушуващите там конфликти. В последната десетка е и столицата на Украйна Киев. Букурещ изпреварва София е с три места и е на 83-а позиция. Будапеща е 36-а, Прага - 59-а, Варшава - 65-а, Атина - 69-а, Москва - 80-а, Белград е 96-и. Швейцарските Цюрих и Женева са в първата 20-ица. Рим е 50-и, Лондон е едва 53-и. Според доклада нестабилността в света се е засилила, което е довело до неустойчивост на резултатите на градовете, особено в Европа. ", "date": "2017.08.17", "title": "Мелбърн най-добър за живеене, София дърпа с едно място"}
{"url": "https://www.24chasa.bg/novini/article/6395521", "text": "Турският министър за ЕС заяви, че   между Анкара и ЕС нанася вреда на доверието в евросъюза, съобщава Ройтерс. Коментарът на Меркел, направен вчера, е неуместен, заяви министър Йомер Челик на пресконференция в Анакра. Той добави, че политиката на ЕС не може да се опеределя от една отделна страна, предава БТА. Във всеки случай в момента няма да разширяваме митническия съюз с Турция. Не може и дума да става за разширяване, заяви вчера Меркел.", "date": "2017.08.17", "title": "Анкара критикува изказване на Меркел за митническия съюз между Турция и ЕС"}
{"url": "https://www.24chasa.bg/novini/article/6395543", "text": "На инспекция на строително-монтажните работи по разширяването на републиканския път Пловдив – Асеновград присъства премиерът Бойко Борисов. И министърът на регионалното развитие и благоустройството Николай Нанков проверява строителните дейности републиканския път Пловдив – Асеновград. Стартът на рехабилитацията на финансирания по линия на Оперативна програма „Региони в растеж“ 2014 – 2020 проект бе даден на 10 август. Пловдив се развива много, затова проектираме едновременно локалите плюс възлите. 2 години се е обжалвал проекта, каза Борисов пред журналисти.  Говорих с Валери Симеонов за казуса Слънчев бряг – законът е такъв, че не позволява след 23 часа да има шум, има десетки жалби срещу заведенията. Вицепремиерът действа в рамките на закона. Ако има дебат, той трябва да влезе в парламента и да се реши дали да се промени законът или не. Но при всеки случай трябва всички да спазваме правилата, че не трябва да има шум след 23 ч., така че той си действа според закона, коментира Борисов. \"Чух се с него по телефона, за да му кажа, че нито знам, нито ме интересува такова нещо. Всеки може да говори така и да пише, това е демокрацията. Мисля, че се разбрахме много ведро и с добро\", каза Борисов за                                                                                                                                                                                                                                                                                                                        ", "date": "2017.08.17", "title": "Борисов: Валери Симеонов си действа според закона (Видео)"}
{"url": "https://www.24chasa.bg/novini/article/6395551", "text": "Половината от гърците /50 на сто/ имат доверие на руския президент Владимир Путин, а само 19 на сто от тях \"залагат\" на американския президент Доналд Тръмп. Това показва изследване на института Пю с участието на 37 страни, 22 от които са избрали Москва вместо Вашитгтон, съобщава гръцкото издание \"Прото тема\", предава БТА. Гърците, които се доверяват на Путин, са заложили на руския президент, тъй като смятат, че неговият подход ще е правилен що се отнася до международните отношения. Съществена роля за този избор, при който е констатирана голяма разлика в предпочитанията на анкетираните за двамата президенти, е изиграла и доминиращата политическа идеология. 62 на сто от десните в Гърция са казали, че предпочитат Путин срещу 47 на сто от левите.", "date": "2017.08.17", "title": "Изследване: Гърците вярват на Путин, а не на Тръмп"}
{"url": "https://www.24chasa.bg/novini/article/6395553", "text": "Зелените и опасните отпадъци, както и тези от големи ремонти в бита да не се смесват с битовите отпадъци, когато се изхвърлят в контейнерите за смет, апелира директорът на Столичния инспекторат инж. Веска Георгиева в интервю за БТА. Тя информира, че на територията на Столичната община се събират разделно няколко типа битови отпадъци от домакинствата. Гражданите не трябва да изхвърлят в сивите контейнери хартия, картон, пластмаса, метал и опаковки; едрогабаритни отпадъци; строителни отпадъци от малки и частични ремонти; пепел и сгурия; зелени отпадъци от частни дворове и градини /зелени биоотпадъци/. Тези категории отпадъци не трябва да бъдат изхвърляни в контейнерите за отпадъци, а трябва да бъдат поставяни до съда, подчерта Георгиева. Тя обърна внимание, че разделното събиране, там където се генерират отпадъците - в домовете ни, трябва да бъде извършвано по различен начин, защото крайната точка, до която трябва да достигнат отпадъците не е еднаква. \"Много често съм чела и слушала, че с един и същи камион се събират всички видове отпадъци. Това абсолютно не е вярно\", посочи директорът на инспектората. Едрогабаритните отпадъци, т.е. мебелите /столове, маси, легла, дивани и т.н./ се събират и транспортират по график, различен за 24-те административни райони на София, който е публикуван на интернет-страницата на Столичния инспекторат, както и на районните администрации, информира Георгиева. Информация за графиците може да бъде намерена и на телефонния номер на Оперативния център на Инспектората 02/987 5555. Едрогабаритните отпадъци трябва да бъдат изхвърляни до съдовете за смет, но само на съответните дати, определени за съответния район. Това обаче масово не се спазва от гражданите, коментира Веска Георгиева. Тя уточни, че камионът, който събира едрогабаритните отпадъци е различен от този, който събира отпадъците от кофите. Мястото на едрогабаритните отпадъци не е в Завода за отпадъци, а на лицензираното депо \"Враждебна\", информира Георгиева. Много хора си оставят едрогабаритния отпадък до контейнера и изобщо не се интересуват от графика за извозване, посочи Георгиева. Тя подчерта, че в София има над 21 000 контейнери за отпадъци и не може във всеки един момент да очакваме, че фирмите ще ги извозят в същия ден, когато сме изхвърлили отпадъка. Директорът на Инспектората даде пример със Западна Европа, където гражданите са длъжни сами да закарат едрогабиритните си отпадъци на определени места, които доста често се намират извън града. Подобна организация един ден ще дойде и у нас, коментира Георгиева. Печките и хладилниците не са едрогабаритни отпадъци. Те спадат към категорията \"излязло от употреба електронно и електрическо оборудване\", което не се оставя до контейнерите за смет, подчерта Веска Георгиева. Тя информира, че има създадена организация от специални фирми, които събират от домовете подобно оборудване. Специални фирми събират и автомобилните гуми, които също не трябва да се изхвърлят в общия отпадък. Те се натрупват в дворовете на автомивки, автокъщи, автосервизи. Столичният инспекторат прави периодични проверки заедно с регионалните инспекции по труда и налага глоби. Много често автомобилните гуми се горят през зимата, което замърсява околната среда, посочи Георгиева. Строителните отпадъци законодателно са разделени на две големи групи. Строителни отпадъци от строителство и разрушаване, в които спадат отпадъците от големите строителни и инфраструктурни обекти, от новото строителство, от разрушаването на сгради. Тези строителни отпадъци не са отговорност на кмета на общината. Тяхното управление се регламентира в Наредба на Министерския съвет за управление на строителни отпадъци и земни маси, посочи Георгиева. По думите й отговорност на кмета са строителните отпадъци от малките ремонти в бита, както е записано в Наредбата по чистотата. При по-големи ремонти трябва да се наеме контейнер. Има много фирми, които предлагат такава услуга, Столичната община няма задължение да осигурява събирането и транспортирането на тези отпадъци. Общината има задължението да осигури събирането и транспортирането на отпадъците от малки ремонти от бита, които трябва да бъдат сложени в чували до съдовете за смет. Те обикновено се събират с едрогабаритните отпадъци и се транспортират до депо \"Враждебна\". Тези отпадъци не могат да бъдат събирани със сметосъбиращите камиони, защото ще ги повредят. Когато работниците на фирмата видят, че в контейнера има строителни отпадъци, те оставят съда на място, посочи Георгиева. Зелените или биоразградими отпадъци се делят на две подгрупи - зелени /треви, храсти, клони, шума/ и хранителни. Зелените отпадъци се извозват в инсталацията за компостиране на Хан Богров. Разкрити са 12 специално обособени пункта в крайградските райони на София, в които могат да се изхвърлят зелени отпадъци, припомни Георгиева. Хранителните отпадъци от заведенията за обществено хранене, общинските детски градини, ясли, детски кухни се събират организирано, като обектите са длъжни да изхвърлят отпадъците от храни в кафяви кофи, които са им раздадени от Столичната община. За домакинствата все още няма създадена такава организация, затова и те се изхвърлят в общите съдове. Хранителните отпадъци от заведенията отиват в инсталация за биологично третиране, отбеляза Георгиева. Опасните отпадъци - от опаковки от битова химия, бои, лакове, кофи от латекс, лекарства, по никакъв начин не трябва да попадат в сивите кофи, нито в торбичка до кофите, а трябва да бъдат предадени на специализираната фирма, с която Столичната община има договор и която разполага своя мобилен пункт на различни места в столицата по график. Той може да бъде намерен на интернет страницата на Столичния инспекторат, информира Георгиева. Тя посочи, че все повече граждани предават организирано този тип отпадъци в съответните мобилни пунктове. Екипът, който проследява графиците на сметосъбиращите фирми, следи дали фирмите си изпълняват графиците за сметосъбиране. По електронен път този график е въведен в общинската информационна система за управление на отпадъците. Дали се спазва като време и маршрут - в София това не е толкова лесно, няма отклонения от тези графици, но има предложения за някои времеви графици, отбеляза Георгиева. Директорът на Столичния инспекторат съобщи, че както всяка година, така и тази, кметът на София чрез своя заповед е разпоредила проверка на изпълнението на времевите и маршрутни графици на седемте фирми, ангажирани с извозването на отпадъци в столицата. Настоящата проверка е в ход, тя започна на 17 юли и ще приключи на 18 август, информира Георгиева. Проверяват се всички 24 административни райони на София като до 11 юли е установено, че в районите Витоша, Красно село, Искър, Слатина, Овча купел, Младост и Надежда има смесване на битовия отпадък със строителни материали общо в 11 контейнера за битови отпадъци. Тези контейнери не са извозени. Наложени са санкции на граждани за смесване на битови отпадъци с друг вид отпадъци в районите Нови Искър /четири домакинства по 10 лв. глоба с квитанция - общо 40 лв., Подуяне - 11 домакинства - общо 110 лв., Панчарево - пет домакинства - 50 лв. Общо до 11 юли са наложени санкции за смесване на битовия отпадък с друг вид отпадък в размер на 200 лв. на 20 домакинства, информира Веска Георгиева. Тя каза още, че проверки се правят и на камионите, които извозват отпадъците, за което са ангажирани два стационарни екипа на Столичния инспекторат, които стоят по 12 часа на площадката на Инсталацията за механично и биологично третиране на отпадъци и проверяват на избирателен принцип съдържанието на отпадъците в камиона, който ги извозва, обясни Георгиева. Ако има недопустими по количество и състав отпадъци, например промишлени отпадъци, малък процент зелени отпадъци, строителни отпадъци, инертни материали, то фирмата се санкционира, не се заплаща за извозеното количество отпадък и е задължена за своя сметка да транспортира отпадъка от камиона на някоя от площадките по депониране, разясни директорът на инспектората. Фирмите имат задължение да събират и транспортират отпадъците от контейнерите, но те трябва да създадат такава организация, че когато техните работници установят при вдигането на съда за отпадъци, че съдържа недопустими отпадъци - зелени отпадъци, хартия и картон, пръст, градинска почва, остатъци от кабели, гуми, те трябва да оставят кофата на място и да уведомят Столичния инспекторат за адреса, на който е оставен този контейнер. Те не трябва да вадят отпадъци от контейнера, защото не са сортираща организация, подчерта Георгиева. До 11 юли в четири автомобила от район Нови Искър е установено завишено съдържание на зелени отпадъци - от 32 на сто до 52 на сто. Нарушение има и при един камион от район Кремиковци, в който е установено съдържание на едрогабаритни отпадъци 10 процента и зелени градински отпадъци - 28 процента, каза Георгиева. Проверки на фирмите се извършват и с мобилни екипи, които се движат след сметосъбиращия автомобил на избирателен принцип. Акцентът пада на това да се направи мониторинг на съдържанието на контейнерите за отпадъци и да се обърне внимание на гражданите, че те са длъжни да изхвърлят в кофите битови отпадъци, а към тях не спадат пръст, градинска почва, зелени отпадъци, строителни отпадъци от малки ремонти в бита, хартия, картон, пластмаса, опасни отпадъци, като например, опаковки от бои, лакове и други отпадъци от домашните ремонти, лекарства, опаковки от битова химия, подчерта Георгиева.", "date": "2017.08.17", "title": "Столичният инспекторат: Зелени, строителни и опасни отпадъци да не се смесват с битовите"}
{"url": "https://www.24chasa.bg/novini/article/6395560", "text": "Карах се на полицаите, че понякога се престарават.  Получава се не мечешка услуга, а направо да те е срам. Да карат човека да пише декларации, че няма да ми реже главата. Това заяви Бойко Борисов по повод заплахите към него, отправени от Васил Коцев във фейсбук. \"Обадих му се на човека, говорихме си чистосърдечно. Извиних му се. Смяхме се по телефона\", каза Борисов.  Той допълни, че лесно няма да се даде да му отрежат главата.  \"Казах му, че нито знам, нито ме интересува, нито бих позволил на някой такова нещо. Пък и той се извини, че е писал такива неща. Оказа се, че нито той ме мрази, нито аз него\", допълни Борисов. По думите му разговорът с Коцев бил сърдечен. \"Кофти е, че някой път и деца, и внуци четат и гледат. И за вас майка ви да прочете, че някой иска да ви реже главата, няма да й стане приятно\", допълни премиерът.  Той приемал нормално коментарите за себе си в социалните мрежи. \"Затова сме демокрация. Всеки може да пише и да казва каквото си иска\", каза Борисов.  Борисов пристигна да инспектира разширението на пътя Пловдив-Асеновград. Той даде два месеца срок на строителния министър Николай Нанков и на изпълнителя да преработят проекта и да предвидят локални платна от двете страни на основното трасе. Ще бъдат изградени също така и пет пътни възела в 10-километровата отсечка. Едно от тях ще води към летище \"Пловдив\".  На въпрос на \"24 часа\" това няма ли да оскъпи проекта, Борисов отговори, че това е първото нещо, за което и той се е сетил. \"Непрекъснато се искат пари, а този път от 1986 година е наричан \"Отсечката на смъртта\". Защо тези, които хвърляха милиарди за \"Цанков камък\", не са се сетили за тази важна комуникация\", попита Борисов.  Помолен да коментира ситуацията с протестите около Слънчев бряг, премиерът е категоричен, че законът трябва да се спазва и ако е необходимо, случаят да влезе в Народното събрание, за да се мисли за законово уреждане на конфликта.  \"В парламента е мястото, където могат да се чуят \"за\" и \"против\" трябва ли да се смени законът\", допълни премиерът. Той говорил с Валери Симеонов. За две от заведенията в Слънчев бряг имало около 30 жалби. \"Законът не позволява да се вдига шум след 23 часа. Така, че вицепремиерът си действа в рамките на правомощията\", допълни министър-председателят. Премиерът е категоричен, че е време да се сложи край на \"вечното обжалване\" на важни обществени поръчки. Пътят Пловдив-Асеновград бил атакуван повече от 2 г. \"Досега щеше да е готов. Толкова хора загинаха по това шосе\", каза Борисов. Той е готов да седне с министри и медии на дебат по тази тема и да се прецени трябва ли да има законови промени. \"Заради непрестанни обжалвания не можем да започнем и обходите Поморие-Ахелой. Тол системата я атакуваха 2 г. Сега искаме да купим нови мотриси. Сегашните са по-дърти от мен. Палят се, а возят хора. Но като зная, че пак ще има обжалване\", посочи министър-председателят. Накрая призна, че се е скарал на строителния министър за пропуски в проекта по пътя Пловдив-Асеновград. Неговата първа копка беше направена преди седмица от Николай Нанков. Премиерът не бил поканен, нито пловдивският митрополит Николай. Седмица по-късно Борисов дойде да го инспектира.  \"Така са проектирали, че не са предвидили локални платна. Ще стане като \"Цанков камък\" и после ще ни се смеят\", обясни премиерът. ", "date": "2017.08.17", "title": "Борисов: Карах се на полицаите, престарали са се с Васил Коцев (обновена, снимки)"}
{"url": "https://www.24chasa.bg/novini/article/6395246", "text": "Саудитският крал Салман нареди да бъде отворена границата с Катар, за да могат гражданите на малката заливна монархия да отидат на поклонението в Мека в края на месеца, съобщи Саудитската агенция по печата (СПА), цитирана от Франс прес. Суверенът нареди също така да бъдат изпратени в Доха саудитски самолети, които \"да превозят всички катарски поклонници за негова сметка до град Джеда\", допълни СПА, цитирано от БТА. Това решение, първи признак на смекчаване на дипломатическото напрежение между кралството и емирството, бе оповестено, след като саудитският престолонаследник Мохамед бин Салман се срещна в Джеда с катарския пратеник шейх Абдала бин Али ал Тани. Това е първата среща на такова високо равнище от скъсването на дипломатическите отношения на 5 юни между Саудитска Арабия и Катар и затварянето на границите по въздух, вода и суша. Обединените арабски емирства, Бахрейн и Египет също прекъснаха всякакви връзки с Катар, обвинявайки го в подкрепа за екстремистки групировки и че води политика на сближаване с големия регионален противник на Саудитска Арабия, шиитски Иран. През юли катарските власти обвиниха Рияд, че застрашава поклонението в Мека, като отказва да гарантира сигурността на техните граждани. Саудитските власти тогава казаха, че няма да разрешат катарците да пристигнат с директни полети от Доха на авиокомпания \"Катар еъруейз\", чиито самолети нямат право да летят над саудитското въздушно пространство. На срещата в Джеда Абдала бин Али ал Тани \"подчерта, че отношенията между кралство Саудитска Арабия и Катар са братски\", предаде СПА. Принц Мохамед е говорил в същия дух за \"дълбочината на историческите връзки\" между двата народа и между техните ръководители. По предложение на принц Мохамед, крал Салман се е съгласил да бъде отворен граничният пункт \"Салуа\" за катарски поклонници. Анализатори като Али Шихаби от базираната във Вашингтон \"Арейбия фаундейшън\" предупреждават, че не трябва да има прекомерен оптимизъм след вчерашните новини. Той смята, че това е просто \"жест на добра воля\" от страна на Саудитска Арабия към катарския народ.", "date": "2017.08.17", "title": "Саудитска Арабия отваря границите си с Катар за поклонение в Мека"}
{"url": "https://www.24chasa.bg/novini/article/6395236", "text": "Този призив \"Бойко спри Валери\" крие неразбиране на държавното управление. Ние сме в коалиция и управляваме в името на законноста. Няма как Бойко Борисов да спре Валери. Този коментар направи пред   вицепремиерът Валери Симеонов по повод исканията на протестиращите работещи в дискотеки в курорта Слънчев бряг. Валери Симеонов не дърпа шалтерите, аз бях извън дискотеката, а полицията си свърши работата, коментира още той. Аз не търся да си повишавам адреналина в почивните дни, а защото има тормоз над хората в Слънчев бряг. Институциите досега не могат да наложат крайна мярка и да постигнат ефект, каза още вицепремиерът. Три пъти са прибирани уредбите на бар \"Оксижен\", който е на някой си Божо Кравата от Пазарджик, каза Симеонов. Благодарение на работата на институциите има над 100 млн. лв. приходи. Този сезон няма нито едно масово чревно заболяване по морето, значи работата на агенцията по храните е добра, коментира още той. Борбата с шума обаче е нова, допълни той. В манталитета на българина е да нарушава закона, заяви Симеонов. Зад заведенията в Слънчев бряг стои някаква култова подземна фигура Радо Слънцето. Те се смятат за недосегаеми, защото имат контакти по висшите етажи на властта, допълни още Симеонов. Вицепремиерът отново атакува бургаският съд и председателя му Панайот Генев. Причината е, че бургаският административен съд масово отхвърлял актовете на институциите за затваряне на заведения. Бургаският съд отваря заведенията преди още да е дошъл актът за затваряне, 80 заведения са отворени, само девет остават затворени, посочи вицепремиерът. Симеонов опроверга твърденията, че Слънчев бряг е младежки курорт. 5,6% са младите чужденци в курорта по данни на НСИ, посочи той. Протестите в Слънчев бряг не са срещу Валери Симеонов, а срещу закона. Престъпниците протестират срещу закона, все едно терористите от Ал Кайда да протестират в Брюксел пред Европейския парламент, коментира още вицепремиерът. Държавата се клати от наематели и концесионери на плажове като Маджо, братя Маргини, Радо Слънчето, каза още Симеонов. С тези хора какъв туризъм можем да очакваме, допълни той. \"Със сегашния модел на нискобюджетен, алкохолен туризъм, един чужд турист в България оставя 534 долара. В Румъния - $762, в Португалия - $1238, в Сърбия - $925. България изостава дори от Африка, където средно за континента чужд турист харчи $618. В Зимбабве с диктатура и хиперинфлация - $827, в Замбия - $642, в Ботцвана - $977, в Уганда - $836. Дори Судан след разцепване, революция и геноцида в Дарфур, изкарва повече от чуждестранен турист от България. Това се опитваме да променим и прилагането на закона за всички е първата стъпка.\" Това написа вицепремиерът на личната си страницата във фейсбук. ", "date": "2017.08.17", "title": "Валери Симеонов: Няма как Бойко Борисов да спре Валери"}
{"url": "https://www.24chasa.bg/novini/article/6395256", "text": "Голям пожар се е разразил на остров Кефалония, но благодарение на силното присъствие на огнеборци огънят не е успял да изпепели намиращите се наблизо къщи, предаде БТА. Въпреки това е започнала евакуация на две села, а туристи са били извозени с автобуси, съобщава гръцкото издание \"Прото тема\". Пламъците са унищожили два електрически стълба, поради което са възникнали проблеми в електроснабдяването. Две от огнищата на пожара са изгасени, но други са се преместили към непристипен район и се очаква днес да бъдат потушени с помощта на самолети.", "date": "2017.08.17", "title": "Голям пожар се разрази на остров Кефалония"}
{"url": "https://www.24chasa.bg/novini/article/6395259", "text": "Горските пожари в Португалия са опустошили 141 000 хектара растителност от началото на годината, което е три пъти повече от средното за последното десетилетие, съобщи службата за гражданска защита, цитирана от Франс прес. Тази година Португалия преживява невиждани от 2005 г. горещини и суша, в комбинация с интензивен вятър, посочи службата, като се позовава на данни на Института за опазване на природата и горите и на Института по метеорология, цитирано от БТА. От началото на януари до средата на август пожарникарите са участвали в потушаването на малко над 10 000 пожара или наченки на пожари, като за същия период на миналата година броят им е бил 7500. Съдебна полиция съобщи вчера, че е задържала 61 души, заподозрени в извършване на палежи. През 2003 г. пожари опустошиха рекордна площ от близо 426 000 хектара в Португалия. Но през настоящата година бушува най-смъртоносният пожар в историята на страната, който отне живота на 64 души, а 250 пострадаха в средата на юни край централния град Педрогау Гранд.", "date": "2017.08.17", "title": "Португалия е най-засегнатата от горски пожари страна в Европа"}
{"url": "https://www.24chasa.bg/novini/article/6395260", "text": "Очаква се военните да се включат в помощ на пожарникарите край българо-турската граница. Там вчера се запалиха стотици декари сухи треви и храсти, като борбата с огъня продължи през цялата нощ. Пожарът е далече от населени места и от големи горски масиви. Засега няма опасност и за близките села Присадец и Маточина, предаде  .  За днес опасност от пожари е обявена за 9 области на страната. Експертите препоръчват да бъдем внимателни сред природата, да не палим огън на открито и да не изхвърляме незагасени цигари.", "date": "2017.08.17", "title": "Военни ще се включат в борбата с пожара край българо-турската граница"}
{"url": "https://www.24chasa.bg/novini/article/6395269", "text": "Над милиард ще бъдат приходите за държавата, ако се въведат нови пътни такси. Това каза по   министърът на   по повод изграждането на ТОЛ системата. Между 8 и 10 пъти по-малко плаща един камион, който преминава през България, в сравнение с други страни в Европа. С този аргумент министър Московски защити  спешната нужда от въвеждането на тол система за плащане при камионите над 3,5 тона. Той изтъкна, че над 50% от трафика у нас е транзитен. Един камион прекосява България по най-натоварения трафик с еднодневна винетка за 10 евро, отбеляза Московски. Същият камион в Сърбия плаща 70 евро, в Унгария – 84 евро, в Словакия – 101 евро, в Австрия – 115 евро, а в Германия до Хановер - 95 евро, което е средно между 8 и 10 пъти повече в сравнение с нашата страна, изчисли министърът. По думите му има механизми, които могат частичо да компенсират натовареността към локалния бизнес. „Не би могло да се каже, че за местните фирми тол таксата няма да функционира по този начин, а за чуждите ще функционира, тъй като е дискриминационно условие, но има компенсаторни механизми, които могат частично да облекчат натовареността към местните превозвачи”, смята министърът. До 3,5 тона е разумно да си остане винетна система, защото става дума за личните автомобили на хората, бусовете и пикапите, каза още Московски. Тол системата ще таксува тежкотоварните превозни средства на база изминатите километри. Тогава потребителят ще плаща на база изминато разстояние, а не фиксирана такса за време.", "date": "2017.08.17", "title": "Министър Московски: Над милиард ще са приходите от нови пътни такси"}
{"url": "https://www.24chasa.bg/novini/article/6395270", "text": "Между 8 и 10 пъти по-малко плаща един камион, който преминава през България, в сравнение с други страни в Европа. С този аргумент транспортният министър Ивайло Московски защити пред   спешната нужда от въвеждането на толсистема за плащане при камионите над 3,5 тона. Той изтъкна, че над 50% от трафика у нас е транзитен. Един камион прекосява България по най-натоварения трафик с еднодневна винетка за 10 евро, отбеляза Московски. Същият камион в Сърбия плаща 70 евро, в Унгария – 84 евро, в Словакия – 101 евро, в Австрия – 115 евро, а в Германия до Хановер - 95 евро, което е средно между 8 и 10 пъти повече в сравнение с нашата страна, изчисли министърът. По думите му има механизми, които могат частичо да компенсират натовареността към локалния бизнес. „Не би могло да се каже, че за местните фирми тол таксата няма да функционира по този начин, а за чуждите ще функционира, тъй като е дискриминационно условие, но има компенсаторни механизми, които могат частично да облекчат натовареността към местните превозвачи”, смята министърът.", "date": "2017.08.17", "title": "Московски: Камион прекосява България за 10 евро, другаде плаща 8–10 пъти повече"}
{"url": "https://www.24chasa.bg/novini/article/6395268", "text": "600 мигранти, идващи от Мароко, бяха спасени от властите на испанския бряг само за 24 часа, съобщава  . Сред тях има 35 деца и едно бебе. Хората са се намирали в 15 плавателни съда. Над 9000 мигранти са пристигали в Испания тази година, което е три пъти повече в сравнение със същия период на миналата години. Предполага се, че около 120 са се удавили в опит да достигнат бреговете.", "date": "2017.08.17", "title": "600 мароканци бяха спасени на испанския бряг само за 24 часа"}
{"url": "https://www.24chasa.bg/novini/article/6395279", "text": "28-годишна унгарска туристка се е удавила в морето в Поморие, съобщиха от ОДМВР - Бургас. Около 1.50 часа тази сутрин в Районно управление - Поморие е получено съобщение за давеща се жена в района пред хотел „Гардения Палас” в Поморие. Своевременно към мястото на инцидента се отправили полицейски служители и екип на Районна служба „Пожарна безопасност и защита на населението” - Поморие, които открили тялото на 28-годишна унгарска туристка с инициали Г.Н., отседнала в поморийския хотел „Гардения Палас”. Тялото на Г.Н. е откарано в „Съдебна медицина” при УМБАЛ - Бургас за аутопсия. Работата по случая продължава.", "date": "2017.08.17", "title": "Унгарска туристка се е удавила в морето в Поморие"}
{"url": "https://www.24chasa.bg/novini/article/6395291", "text": "21-годишен мъж е изчезнал в морето в района на Несебър, съобщиха от ОДМВР - Бургас. Вчера, около 18.15 часа, в Районно управление - Несебър е получено съобщение от 66-годишна жена от Ловеч за това, че заедно с 21-годишния си син с инициали С. П. дошли на разходка в Старият Несебър. Момчето поскало да посетят вълнолома, покатерилo се по скалите и скочилo в морето от там. Своевременно на мястото на инцидента пристигнал екип от двама водолази от „Пожарна безопасност и защита на населението”, които не са открили С. П. Работата по случая продължава. Очаквайте подробности.", "date": "2017.08.17", "title": "Младеж е изчезнал в морето край Несебър"}
{"url": "https://www.24chasa.bg/novini/article/6395317", "text": "52-годишен мъж е задържан за шофиране с 3.72 промила алкохол. Това съобщиха от ОДМВР - Видин. На 16 август, около 22.40 часа, в района на бензиностанция Съни ойл служителите на реда спрели за проверка товарен автомобил „Мерцедес” с прикачено ремарке. Водачът е 52-годишен мъж с инициали Р. А. от град Кюстендил бил тестван с дрегер, пробата отчела показание 3.72 промила. По случая е образувано бързо производство.", "date": "2017.08.17", "title": "Задържаха 52-годишен шофьор с 3.72 промила алкохол"}
{"url": "https://www.24chasa.bg/ojivlenie/article/6395938", "text": "Носителката на Нобеловата награда за мир Малала Юсафзаи ще бъде студентка в Оксфордския университета, където ще изучава политология, философия и икономика, предаде БТА. Двайсетгодишната пакистанка съобщи в \"Туитър\", че е въодушевена от възможността да учи в престижния университет въз основа на добрите си резултати от приемните изпити. Юсафзаи придоби световна известност през 2012 г., след като бе простреляна в главата от талибани в Пакистан заради кампанията си за правото на момичетата да получават образование. Тя бе лекувана в болница в Бирмингам, а след възстановяването си продължи да ходи на училище в този английски град. През 2014 г. 17-годишната тогава девойка бе удостоена с Нобелова награда за мир и стана най-младата нобелистка в историята. Сред хората, които са изучавали същите науки в Оксфордския университет, са бившият британски премиер Дейвид Камерън и покойната Беназир Бхуто, премиер на Пакистан.", "date": "2017.08.17", "title": "Най-младата нобелистка Малала Юсафзаи ще учи в Оксфордския университет (Снимки)"}
{"url": "https://www.24chasa.bg/ojivlenie/article/6395982", "text": "Баба на 107 години от Великобритания приписва дълголетието си на всекидневната чаша уиски, пише в. \"Дейли експрес\", цитиран от БТА. Кей Травис започнала да \"обръща по едно\" на 92-годишна възраст. За период от 15 години бабата е изпила близо 5500 питиета. Бодрата дълголетница описва любимото си уиски като \"отличен цяр\". Г-жа Травис все още живее в къщата в Шефилд, в която се е нанесла преди 80 години. Във всекидневието й помагат близките й и гледачи от \"Социални грижи\". Вдовицата страда от артрит, който й пречи сама да си готви. Кей Травис обаче упражнява пълен контрол над процеса и дава указания на помощниците как да приготвят храната й. За разнообразие дълголетната баба периодично си поръчва риба и пържени картофи и пица за вкъщи. Като по-млада Кей Травис е преподавала танци, занимавала се е активно с градинарство и е поддържала мозъка си във форма с игра на бридж. Бабата е отпразнувала 107-ия си рожден ден преди няколко дни с обяд в местна кръчма и чаено парти у дома. И ако Кей Травис приписва дълголетието си на всекидневното уиски, единственият й син, 77-годишният Джон Травис отбелязва, че в родата й по женска линия има няколко дами, доживели до преклонна възраст - майка й и две лели, починали съответно на 92, 87 и 102 години.", "date": "2017.08.17", "title": "107-годишна баба приписва дълголетието си\nна всекидневната чаша уиски"}
