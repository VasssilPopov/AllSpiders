{"url": "https://www.24chasa.bg/novini/article/6295194", "text": "Рисунка, направена от д-р Робърт Маклелънд на главата на Джон Кенеди показва, че една от най-сериозните конспиративни теории в света е вярна. Джон Кенеди е бил убит от двама, а не както всички твърдят само от Ли Харви Осуълд през 1963 г. Хирургът е този, който крепи главата на президента, докато го карат към болницата. На рисунката той описва огромната рана отзад на тила като изходна, а не както се твърдеше, че е входна. Това означава, че някой е стрелят отпред, а Осуалд твърдо е бил зад кортежа на президента. Рисунката е обявена на търг и в момента предизвикна огромен фурор в САЩ. Теорията за втори убиец съществува от самото начало, но до момента не е доказана. Имаше дори изслушвания в конгреса по този въпрос. ", "date": "21.06.2017 22:17", "title": "Рисунка на хирург доказвала, че Джон Кенеди е убит от двама"}
{"url": "https://www.24chasa.bg/novini/article/6294990", "text": "Българският гражданин Евелин Банев Николов, известен като \"Брендо\" или \"Игор\" бе осъден днес окончателно от Апелативния съд в Букурещ на 10 години и шест месеца затвор по обвинение, че е внесъл на територията на Румъния над 51 килограма кокаин, предаде агенция Аджерпрес. Първоначално Евелин Банев получи присъда от 14 години затвор от Букурещкия съд през юни 2016 година, като присъдата сега бе намалена от Апелативния съд в Букурещ на 10 години и шест месеца затвор, а решението е окончателно, предава БТА. Евелин Банев не се намира на румънска територия, а през април 2014 година Букурещкият съд издаде заповед за предварителното му задържане, която до момента не е изпълнена.", "date": "21.06.2017 19:41", "title": "Окончателно: 10 години и 6 месеца затвор за Брендо за внасяне на кокаин в Румъния"}
{"url": "https://www.24chasa.bg/novini/article/6294966", "text": "В Унгария днес започна процесът срещу 10 българи и един афганистанец, обвинени за смъртта на 71 мигранти, задушили се в товарното отделение на хладилен камион през август 2015 г., предаде ДПА. Телата на 59 мъже, осем жени и четири деца - граждани на Сирия, Ирак и Афганистан - бяха открити в камион на магистралата край австрийския град Парндорф. Четирима от мъжете - трима българи, сред които е и шофьорът, и афганистанецът, организатор на трафика, са обвинени в планиране и осъществяване на пътуването. \"Четиримата обвиняеми ясно са съзнавали, че лицата в товарното отделение ще умрат, ако не бъде отворена вратата\", заяви пред съда прокурор Габор Шмит, предава БТА. 26-годишният шофьор бил чул хората отзад да викат и да тропат и се бил обадил на другите, за да ги уведоми. Било му казано от сочения за тартор на групата афганистански гражданин, че при никакви обстоятелства не трябва да спира и да отваря вратата, както и че мъжете в камиона искали да умрат. После му било казано, че телата трябва да бъдат захвърлени някъде в Германия. Затова афганистанският тартор на групата и останалите двама следва да се разглеждат като основни подбудители на престъплението, заяви Шмит. Соченият за главатар на групата, афганистанецът Самсор Л., се усмихваше, докато го въвеждаха в залата, съобщава \"Скай нюз\". Според германски медии, цитирани от телевизията, при засечен разговор по мобилен телефон, шофьорът на камиона казал на Самсор: \"Не спират да викат, не можеш да си представиш какво става тук\". Както се твърди, 30-годишният мъж му наредил да продължи, като добавил: \"Ако умрат, изхвърли ги в някоя гора в Германия\". Процесът ще продължи със заседания утре и в петък. След това ще бъде уточнен по-нататъшният график, посочва австрийската агенция АПА. Присъдата трябва да бъде произнесена до края на годината, но е възможно процесът да се проточи.", "date": "21.06.2017 19:30", "title": "Българските шофьори знаели, че мигрантите в хладилния камион в Австрия ще умрат"}
{"url": "https://www.24chasa.bg/novini/article/6294884", "text": "Депутатът от ГЕРБ Антон Тодоров помогна на жена, която получила пристъп на паника след авария в метрото в сряда сутринта. Движението между станциите “Сердика” и “Васил Левски” спря за около 20 минути заради авария във влак, който е бил на станцията при Софийския университет. Проблемът е бил отстранен в 8,52 ч, съобщиха от Столичната община. “Пътувах с метрото от “Люлин” към парламента. Около 8,35 ч между станциите “Сердика” и “Софийски университет” влакът спря. Минаха няколко минути, преди да се обяви по звуковата уредба какъв е проблемът. До мен имаше две жени. Едната се оказа със сърдечна операция и пътници ѝ направиха място да седне, защото влакът беше пълен. Другата жена беше около 60-годишна и започна да проявява признаци на паникатака. Помолих я да ми подаде ръка. Стиснах я силно, държах ръката ѝ и се опитах да ѝ вдъхна кураж и да я успокоя. Стояхме около 10-15 минути във влака, в някакъв момент той тръгна, но след няколко метра пак спря. Останахме така още 5-6 минути и след това влакът тръгна”, разказа Тодоров. След това жената му благодарила за помощта.", "date": "21.06.2017 20:08", "title": "Депутат спаси жена, получила пристъп след авария в метрото"}
{"url": "https://www.24chasa.bg/novini/article/6294916", "text": "Генералният секретар на Европейската народна партия (ЕНП) Антонио Лопез оцени високо работата на българското правителство и възможността да се постига мнозинство в Народното събрание, за да се провеждат политики. Това стана по време на среща в Брюксел със заместник-председателя на ГЕРБ и председател на ПГ на ГЕРБ Цветан Цветанов. Лопез и Цветанов обсъдиха и посещенията на премиера Бойко Борисов във Франция, Германия и Турция и визитата на македонския премиер Зоран Заев в София. Двамата се обединиха около мнението, че това показва, че България започва да играе все по-сериозна роля в целия регион. Това съобщиха от пресцентъра на ГЕРБ. По рамките на конференцията на високо ниво за справяне с мигрантската криза, в която Цветанов участва, той разговаря и с европейския комисар за миграцията, вътрешните работи и гражданството Димитрис Аврамопулос. Цветан Цветанов благодари на комисаря за предоставената на България възможност за по-дълъг период на усвояване на 160-те милиона евро за охрана на външните граници на България. Аврамопулос е подчертал добрата работа на правителството в София в сферата на опазването на границите и миграцията. Очаква се следващата седмица Аврамопулос да пристигне на посещение в България и да обсъди темата по-подробно с премиера Бойко Борисов и с Цветан Цветанов.", "date": "21.06.2017 19:17", "title": "Антонио Лопез оцени високо работата на българското правителство"}
{"url": "https://www.24chasa.bg/novini/article/6294889", "text": "В делнични и тя, и зелената ще работят от 8,30 до 19,30 ч Синята и зелената зона за платено паркиране в София да работят в делнични дни от 8,30 до 19,30 ч, а не от 8 до 19 ч както досега. В събота пък работното време на синята зона да бъде удължено. Това са част от предложенията за промени в наредбата за организация на движението, които са качени на сайта на СОС и предстои да бъдат разгледани от общинските съветници. Сега в почивния ден паркирането следобед в центъра е без пари. Според предложението вместо до 14 ч синята зона вече ще работи до 18 ч в събота. Изместването с 30 минути по-късно на началния час на работа на зоните ще се даде възможност на родителите, които сутрин за престой, се казва в мотивите. Изместването с 30 мин. на крайния час на работа на синята и зелената зона пък е обосновано с твърдението, че така хората с винетки за паркиране ще могат вечер по-лесно да намират места до дома си. Удължаването с три часа и половина на работното време на синята зона в събота пък “ще подобри условията за паркиране с оглед наличието на значителен трафик след 14 ч”. Освен това бил общоизвестен фактът, че след 14 ч в събота възможностите за паркиране драстично намалявали. Новото работно време на зоните налага и промяна на паяците, които вдигат неправилно паркиралите автомобили в тях. Те влизат в зоните само за случаите на коли, на които е била поставена скоба и до края на работния ден на зоната водачът не е заплатил санкцията. Затова в делнични дни се предвижда паяците да влизат в двете зони само в диапазона от 18,30 до 19,30 ч, а в синята зона в събота - от 17 до 18 ч. “Промените в работното време на зоните са заради сигнали и предложения на граждани, както и от практиката. С изместването на началния час даваме възможност на родителите спокойно да оставят децата си на детска градина или на училище, без да плащат за паркиране. Удължаването на работното време на синята зона в събота се налага заради нуждата от допълнителен механизъм за регулиране на трафика и паркирането в центъра”, обясни общинският съветник от ГЕРБ Зафир Зарков, който е сред вносителите на промените. Очакванията са СОС да ги гласува до края на юли. В промените на наредбата е предвидено и в долната част на кв. “Лозенец” и в улиците около ул. “Иван Асен II” в кв. “Яворов”. То ще струва 2,5 млн. лв., като разходите са за маркиране на местата, знаци, антипаркинг стълбчета, скоби и други. След като СОС реши да разшири зелената зона с улиците в двата квартала, на Центъра за градска мобилност ще му трябват от 3 до 6 месеца за въвеждане на платения режим на паркиране в тях. “ЦГМ ще даде възможност на гражданите, които живеят в двата квартала, да подадат заявления за издаване на винетен стикер по-рано. Планираме да отворим и специален офис в кв. “Лозенец”. Освен това вече даваме консултации на граждани, които идват да питат какви документи са нужни. Според прогнозните данни очакваме заявки за около 3400 винетни стикера”, обясни за “24 часа” директорът на дирекция “Паркиране и мобилност” в ЦГМ Румяна Милова. Тя подчерта, че първо в двата квартала ще бъдат поставени антипаркинг колчета, за да се освободят тротоарите, след това ще се поставят знаци и указателни табели и накрая ще се направи маркировката. Според прогнозите Заради лошото състояние на настилката по малките улички около ул. “Иван Асен II” ЦГМ е готов да ремонтира 4620 кв. м, преди да разчертае места за паркиране по тях, става ясно от проекта на наредбата. Ако СОС приеме промените преди лятната ваканция, разширението на зелената зона може да е факт наесен, а новото работно време на зоните ще влезе в сила веднага.", "date": "21.06.2017 20:05", "title": "Платеното паркиране в синя зона вече и в събота следобед"}
{"url": "https://www.24chasa.bg/novini/article/6295015", "text": "Николай Йонков, който притежаваше хотели и медии в Шумен и Русе, почина във вторник. За приятелите на 58-годишния бизнесмен е истински парадокс, че той си отишъл от рак на стомаха, а нито е пушел, нито пиел, за него са работели отлични готвачи. Митове се носят за възхода му, тъй като Николай е от Лозница и затова го свързваха с члена на Политбюро на БКП Пенчо Кубадински. С Йонков обаче нямат родствени връзки, но той се шегуваше със слуховете за бизнес кариерата му. През 1997 г. създаде “Топ телевизия”, която до 2000 г. бе четвъртата ефирна телевизия в страната. След 10 ноември Йонков приватизира “Балкантурист” в Шумен, в чийто състав е хотел “Шумен”. По-късно започна дълга съдебна битка с общината, която оспори част от собствеността. До последно водеше дела за тази част на хотел “Шумен”. По-късно загуби “Топ телевизия”. През последните години ентусиазирано работеше върху проект за новинарски сайтове. “Имаше големи идеи за реновации в хотелите”, каза приятелят му Венци Венков.  “24 часа” поднася своите съболезнования на близките на Николай Йонков.", "date": "21.06.2017 20:24", "title": "Рак на стомаха уби хотелиера Йонков, който се пробва и с медии"}
{"url": "https://www.24chasa.bg/novini/article/6294963", "text": "    Мъж ще влезе след Вяра Анкова в Българската национална телевизия. Поне десетина известни журналисти пишат концепции и ще се кандидатират за генерален директор на обществената медия. Новият шеф ще бъде обявен на 23 август от Съвета за електронни медии, когато приключва конкурсът за избора му. Точно защото остават два месеца, журналистите и служителите в БНТ вече усилено обсъждат кой ще заеме креслото на 10-ия етаж на “Сан Стефано” 2. Засега се чуват все авторитетни имена. Всички те са журналисти, никой не е просто мениджър, и разчитат на името си и знанията си за БНТ. Иван Гарелов - все още известен като Мистър Панорама, и Валерий Тодоров - бившият шеф на БНР, са почти сигурни кандидати за поста. Те самите не отричат, че са готови да се явят на конкурс и че има какво да дадат на телевизията. Сашо Диков също като тях има и името, и опита да ръководи медия. Дълги години беше шеф на “Канал 3”, а отскоро е програмен директор на BiT. Последният факт обаче може да се окаже камъчето, което ще го спре. Не за друго, а защото се е посветил с много хъс и енергия на новата телевизия, за чиято програма отговаря. “От сутрин до вечер е на работа и не спира да мисли какво ново може да направи”, казва Венета Райкова. Тя самата беше поканена преди месец от него да прави предаване по BiT. Заради това колегите му подозират, че Диков може и да не се кандидатира в последния момент, въпреки че той направи предизвикателно изявление към СЕМ. Едно е ясно, че ако Диков влезе в конкурса, ще има шоу, каквото само той може да сътвори. Почти е сигурно, че документи ще подаде и Константин Каменаров - бивш оперативен директор на БНТ по времето на първия мандат на Вяра Анкова. Журналистът, който е дипломиран лекар и е съпруг на красивата тв водеща Радина Червенова, вече се кандидатира веднъж за шеф на предишния конкурс. Вероятно заради това първо по него започна атака от група сайтове, които припомниха като “голям грях” времето отпреди близо 20 години, в което той бе говорител на правителството на СДС. Изненадата сред кандидатите е Емил Кошлуков, за когото негови близки допускат, че също ще се включи в надпреварата. Изненада, защото досега не се е явявал в подобни конкурси. Въпреки че е по-известен като политик и бивш депутат, всъщност през последните години Кошлуков е много по-популярен като водещ на тв предаването “Факторът Кошлуков”. А и дори за кратко ръководи Тв7 и е фактически основател на легендарното “Ку-ку”. Освен този тв стаж Кошлуков все пак има собствена физиономия и истинско дисидентско минало. За Сашо Йовков от много време негови колеги обсъждат, че иска да се яви на конкурса. Вероятни кандидатки са и тв журналистките Люба Кулезич и Илиана Беновска. Документи е готова да подаде и друга, по-неизвестна жена - Светослава Ковачева. Тя е асистент по методи за изследване на масовите комуникации във Факултета по журналистика към Софийския университет “Св. Климент Охридски”, разказаха нейни колеги. Въпреки че и сега могат да бъдат подавани документи, Тогава се очаква да е готов отчетът на БНТ за изминалия мандат на Вяра Анкова. Той ще бъде качен на сайта на СЕМ и ще е там до 17 юли, когато е крайният срок за подаване на кандидатури. СЕМ поиска отчета от обществената телевизия, за да може участниците да го прочетат и да добият по-пълна представа за сегашното състояние на медията. Така ще могат да го ползват в концепциите си. На 8 август ще бъде първата цедка, когато СЕМ ще обяви кои са допуснати до следващия етап. Пресяването е по документи. За първи път обаче не всички, подали изрядни документи, ще бъдат допуснати до събеседване със Съвета за електронни медии. Миналата година СЕМ промени процедурата и вече ще отсъжда по същество кой ще бъде изслушан. Очаква се това да спре явяването на кандидати с безсмислени концепции, за които членовете на съвета са наясно, че никога няма да бъдат избрани, но са длъжни да ги изслушат. Те обикновено го правеха с дискретни подсмихвания в шепа. Причината за подобна промяна е убеждението на СЕМ, че всеки може да си осигури добра концепция - напълно възможно е и някой да ти я напише. Т.е. според съвета това не е достатъчно условие, за да станеш шеф на БНТ. Затова второто пресяване на кандидатите е на 17 август, когато СЕМ ще обяви кого от тях ще интервюира. Събеседванията са на 21 и 22 август. На 23 август по план БНТ трябва да има нов шеф.", "date": "21.06.2017 20:40", "title": "Мъж влиза в БНТ след Вяра Анкова"}
{"url": "https://www.24chasa.bg/novini/article/6294911", "text": "Терорист взриви бомба на Централната гара в Брюксел във вторник вечерта, съобщи Ройтерс. Мъжът крещял “Аллах е велик”, преди да бъде застрелян от патрулиращи войници. Няма пострадали хора. Веднага след експлозията избухнала паника и пътниците се разбягали, а районът бил отцепен. Гарата и намиращият се в съседство с нея исторически център на града, включително многобройните заведения и красивият стар Те бяха посъветвани да се отправят към съседните станции на метрото. Атентаторът е 36-годишен мароканец на име Осама З., съобщиха властите. Терористът се приближил до 10-ина души и задействал бомба в куфар, която била от пирони и газови флакони. Плановете му за атаката обаче се провалили, след като чантата гръмнала частично, запалила се и след това пак избухнала по-силно. Когато осъзнал, че се е провалил, нападателят се спуснал по платформата към управителя на станцията, но войник го пресрещнал и го застрелял. На снимки се вижда, че под дрехите на мароканеца има пояс, от който стърчат проводници. По-късно бе разкрито, че той не е имал шахидски пояс. По данни на службите терористът е пренасял и възнамерявал да взриви “голяма бомба”, но се е провалил вероятно защото е бил пълен аматьор. Тялото на екстремиста останало да лежи в гарата няколко часа, тъй като медиците не можели да се доближат до него от страх, че Според службите атентаторът е от брюкселския квартал “Моленбек”, прочут като свърталище на джихадисти. Жилището му е претърсено. Нападателят имал съдебно досие, но не за тероризъм. Никоя групировка не е поела официално отговорност за атаката. “Не беше голяма експлозия, но ефектът беше доста голям. Хората бягаха”, заяви служител на метрото. Белгийският премиер Шарл Мишел каза, че е предотвратена терористична атака в града, където са централите на ЕС и НАТО. Той съобщи, че ще увеличат мерките за сигурност. “Няма да позволим да бъдем сплашвани от терористи”, категоричен бе премиерът. Брюксел е в повишена степен на терористична опасност след терористичната атака на летището и в градското метро през март 2016 г., при която загинаха общо 32-ма души.  “Grand Place след експлозиите на Централната гара в Брюксел. Спокойствието се възстанови”, написа Андреева във фейсбук. На снимката е Иван Попйорданов. Режисьорът Иван Попйорданов и приятелката му Диана Андреева са били на 4 метростанции разстояние от Централната гара в Брюксел, където атентаторът самоубиец взривява куфар, пълен с експлозиви, съобщи самият Попйорданов пред “24 часа”. “Беше тежък инцидент, блокира целия център”, разказа Попйорданов. Хотелът, в който двамата били отседнали, се намира в близост до гарата. “Информацията за взрива достигна до нас обратно от спирка “Шуман”, когато трябваше да стигнем до Централната гара, и вероятно сме се разминали на минути от инцидента”, добавя Андреева. Двамата решават да изминат разстоянието пеша, но целият град е блокиран и дори не могат да се доберат обратно до хотела си. “Неприятно е усещането да си в обсадно положение, и то в Европа. Тревожно е, че не спират подобни инциденти на целия континент, и трябва да се запитаме докога може да продължава това”, каза Попйорданов. Станали свидетели на паниката в Брюксел, Попйорданов и Диана успокояват, че тя е била моментна. “После животът продължи”, разказаха те.", "date": "21.06.2017 20:40", "title": "Мароканец взриви бомба  на гарата в Брюксел (Обзор)"}
{"url": "https://www.24chasa.bg/novini/article/6295013", "text": "ТЕЛК комисиите ще могат отново да издават решения за инвалидност от началото на следващата седмица. Това стана възможно, след като правителството прие нова наредба за медицинската експертиза в сряда. Тя трябва да бъде обнародвана в “Държавен вестник” до петък и да влезе в сила. От 22 май ТЕЛК-овете не издават свидетелства за инвалидност, след като старата наредба бе отменена от Върховния административен съд. След тази дата повечето комисии преглеждаха пациенти, но не издаваха свидетелства. След инструкция от здравното министерство част от комисиите отново започнаха да дават свидетелства за инвалидност, но не изчисляваха процента нетрудоспособност на база всички заболявания на човека, а само по водещото. Така част от миналите преосвидетелстване през последния месец инвалиди се оказаха с намален размер на инвалидността и има дори случаи на спрени инвалидни пенсии. С приемането на новата наредба отново има методика, по която да се изчислява процентът нетрудоспособност при няколко заболявания. Така ощетените хора могат да обжалват и да си върнат по-високия процент. Преосвидетелстването по новата наредба ще е на 1 или 3 години в зависимост от вида на увреждането. Тя не е по-различна от отменената от Върховния административен съд. Но е преминала задължителното по закон 30-дневно обществено обсъждане. Заради липсата на такова обсъждане ВАС отмени досегашната наредба за медицинската експертиза. Новата наредба бе подготвена от служебното правителство заради първоначалното решение на ВАС от ноември 2016 г., с което се отменяше старият нормативен акт.", "date": "21.06.2017 20:47", "title": "ТЕЛК пак ще издава решения за инвалидност"}
{"url": "https://www.24chasa.bg/novini/article/6295060", "text": "Циганин на 30 г. има в досието си вече цял списък от извършени тежки престъпления от НК. Не пропуска година, освен когато е в затвора, без да стане клиент на нашите, а и на френските власти. Рецидивистът Олег Чиков от Пещера е с присъди за изнасилване, опит за убийство, грабеж, две блудства - с 13- и 16-годишно момиче, проникване в чуждо жилище, кражба. Не върши престъпления само в България. Успява за няколко месеца да стигне до Франция и там не изневерява на начина си на живот. Френските власти го търсят като заподозрян за убийство, изнасилване, два опита за убийство, кражба. Започва още на 15 г. да нарушава закона. Живее при майка си в Гоце Делчев и там прави първи стъпки в кримизанаята. През октомври 2002 г. е първата му условна присъда за влизане в чуждо жилище. Месец по-късно получава следващата - за грабеж, като му е наложено обществено порицание. Година след това е осъден за кражба на 5 месеца затвор. Тогава е освободен от изтърпяване на наказанието, като е постановено настаняване във възпитателно училище интернат. Така 16-годишният Олег попада в интерната в Ракитово. Точно там година по-късно извършва особено тежко и драстично престъпление. На 17 април 2005 г. го пуснали в градски отпуск. Тръгнал към покрайнините на Ракитово и на една поляна видял художничката Дора Балинова, която разхождала кучето си. Олег я нападнал в гръб. Започнал да я удря по главата с камък. След като изгубила съзнание и паднала обляна в кръв, Олег я изнасилил. После продължил да я налага с камък. Взел мобилния ѝ телефон, златен пръстен и 3 монети по 50 ст. Тръгва си, след като изхвърлил дрехите ѝ и я оставил гола. Малко по-късно отново се връща на местопрестъплението, вижда, че жената диша, и продължава да я удря с камък. Художничката е намерена няколко часа по-късно в гората в тежко състояние, но лекарите успели да я спасят. Криминалистите стигнали и до извършителя на зверското престъпление и го арестували. Получава 10 г. лишаване от свобода. Лежи първо в Бойчиновци, а след навършване на 18 г. - в затвор. Докато е зад решетките, през 2010 г. излиза поредната му присъда за кражба. Пуснат е на свобода на 7 юни 2013 г., почти 2 г. предсрочно. Веднага след като е излиза навън, стига до Франция. Наема квартира в град Отюн при възрастно семейство. На 4 и 5 октомври 2013 г. извършва серия от престъпления. Първо изнасилва и убива млада жена в жилището ѝ След това прави опит да убие възрастните си хазяи. За да не бъде заловен от френските власти, се прибира в България и отново заживява при майка си и сестра си в Гоце Делчев. Френската полиция обаче бързо стига до него като автор на жестоките престъпления. Рядък ДНК алел, намерен в двете жилища, където са извършени престъпленията, е в основата на разкриването му. Установен е пълен генетичен профил от кърпичката, намерена в жилището на семейството. Профил, съдържащ 14 маркера, е установен върху кръвта, намерена на мястото на бягството му. Профилът е бил изпратен на държавите, притежаващи генетичен файл. На 22 януари 2015 г. бил получен положителен отговор от българските власти, че този профил принадлежи на Олег Чиков. Докато е в България, рецидивистът отново не пропуска година, без да извърши престъпление. На 26 декември 2014 г. блудства с 16-годишно момиче, с което живеят в една махала. Причаква я на улицата и се опитва да я завлече към изоставена постройка. Разкъсал дрехите ѝ и започнал да я бие. Опипвал гърдите я, а тя крещяла за помощ. От близка къща излязла леля ѝ, а насилникът избягал. На 26 февруари 2015 г. завлича 13-годишно момиче от махалата в къщата си и започва да блудства с нея. Блъска я на леглото и я удря няколко пъти в лицето до разкървавяване на носа и устата. След като удовлетворява нагона си, я изгонва от къщата. Няколко дни по-късно е заловен при опит да напусне страната и да отиде в Гърция. На 16 юли 2015 г. пристига европейска заповед за ареста му от прокуратурата в град Шалон сюр Саон (Франция) за 4 престъпления - убийство, опит за убийство, изнасилване и проникване в жилище. Двете дела в Гоце Делчев за блудствата с момичетата приключиха окончателно наскоро. По тях той получи 6,5 г. и 7 г. затвор, както и да плати на пострадалите 6500 и 8500 лв. обезщетение. Пред съда се оправдава, че едното от децата доброволно се съгласило да легне с него, защото искало да получи пари, за да си купи цветни лещи. Това обаче категорично бе опровергано от доказателствата. Чиков недоволства и от назначения му защитник. Смята, че той не брани достатъчно добре правата му, и настоява да бъде сменен. Така по двете му дела са назначени нови служебни адвокати. Докато лежи в затвора в Бобов дол, френската прокуратура настоява Олег да ѝ бъде предаден временно заради процесуално-следствени действия - повдигане на обвинения и разпити по тежките престъпления, които е извършил там. Заради неприключилите миналата година дела тук нашият съд постановява, че може да изпрати престъпника, но само в периодите, когато няма заседания по делата му. Софийският апелативен съд влиза във връзка с компетентните френски власти и така се договарят за определен период, в който той да бъде изпратен там, като разноските по трансфера му през лятото на 2016 г. до Франция са поети от тамошните власти. Сега се очакват резултатите от френското правосъдие, като в европейската заповед за арест е посочено, че за тежките престъпления, за които е следствен, се предвижда и доживотен затвор. Олег Чиков в съдебната зала на делото заради опита за убийство в Ракитово СНИМКИ: АВТОРЪТ И ЛЮБО ИЛКОВ Дора Балинова (вляво) и сестра ѝ Марена разказват за кошмара.", "date": "21.06.2017 20:59", "title": "Циганин от Пещера след затвора заминава за Франция, там убива, изнасилва и краде"}
{"url": "https://www.24chasa.bg/novini/article/6294883", "text": "И това лято ще има безплатни автобуси до планината Витоша. За седма поредна година “Лидл България” провежда инициативата. Зелената линия получи в сряда подкрепата на общинските съветници от транспортната комисия към СОС. Безплатните автобуси ще се движат всеки уикенд и в празнични дни от 1 юли до 24 септември и ще возят до Дендрариума и Златни мостове. Часовете на тръгване сутрин са 8 и 9 ч от стадион “Васил Левски”, а в обратна посока - от Златни мостове - в 17 и 18 ч. За четвърта поредна година “Лидл България” осигурява и безплатни линии за велосипедисти. Двете велолинии ще започнат да се движат от 1 юли до 25 септември също през уикенда. Те ще тръгват от началните спирки в 8,20 и 10,30 ч. Едната ще се движи от “Хладилника” през Бай Кръстьо до хижа “Алеко”, а другата - от спирката над метростанцията на бул. “Г. М. Димитров” през Бистрица до Железница. ", "date": "21.06.2017 20:21", "title": "“Лидл” пуска пак автобуси без пари до Витоша"}
{"url": "https://www.24chasa.bg/novini/article/6295057", "text": "Българският ветроход „Роял Хелена“ се е сблъскал с испанския кораб „Нао Виктория“. Инцидентът е станал вчера в 13.15 ч. (местно време) в холандското пристанище Оудесхилд и е заснет на видео, предава . Според очевидци, „Роял Хелена“ е навлязъл в пристана с висока скорост в условия на силен вятър. Полиция е направила оглед на място. Българският кораб е с по-леки повреди, но испанският е засегнат сериозно, пише изданието Texelsecourant.nl. ", "date": "21.06.2017 20:20", "title": "Български ветроходен кораб се заби в испански (Видео)"}
{"url": "https://www.24chasa.bg/novini/article/6295005", "text": "Важна стъпка за ограничаване на хартиеното общуване на гражданите с чиновниците бе направена на заседанието на правителството в сряда, съобщи вицепремиерът Томислав Дончев. До септември ще отпаднат 12 изисквани сега удостоверения на хартия  , а администрацията ще си ги набавя от 8 регистъра. От стенограмата на заседанието става ясно, че премиерът Бойко Борисов настоява да бъдат свързани прокуратурата и МВР. “Още куп документи има, които гражданинът отива и иска от МВР, за да занесе в прокуратурата. Или от прокуратурата - в МВР, а те си общуват по една и съща система”, казва Борисов. Дончев заявява, че се надява в следващите месеци да бъдат обхванати още регистри. Борисов се зарича: “От 2000 г. е законът, а не се прилага през 2017-а! 17 г. не се прилага! Даваме си сметка, че трябва да се преодолява огромна съпротива на чиновници, администрация, включително и корупционни схеми - нещо, с което ние сме свикнали като народ, но трябва това да го поправим. Роптаем, ядосваме се, нервираме се, и то не се случва. Този път ще се случи!” Той възлага всеки министър да събере администрацията си и още до понеделник да направи списък на услугите, които се предоставят на гражданите. “А за сряда   на всеки ще дам думата по листчетата да кажете - имахме толкова такси, тази е нужна, тази не е нужна, толкова документи, това е нужно, това не е нужно... Ясен ли бях? И въобще не искам да си мисля, че някой ме е приел несериозно”, разпорежда Борисов. Той се възмущава, че сега държавата иска от рибарите корабен дневник, в който да попълват данни за вятър и вода. И казва: “Тормоз на рибаря е това! Той въдицата ли да държи, компас ли да гледа, температурата на водата ли да измери? Накрая ще се удави, докато излезе, защото няма ръце за всичко.” Премиерът съобщава, че в момента вървят разговорите на МВР с нотариусите - да се проверяват автомобилите за тежест по електронен път и да се спрат измамите. “Сега връзваме КАТ с нотариуса, по електронен път пита и системата само отговаря: да, издирва се - значи спира сделката; или: да, има запрещение - спира сделката. Надявам се до дни това да се случи”, отсича той. Дончев обясни, че до август ще се анализират услугите и регистрите, за да се направят законодателни промени. Преди есента дори може да отпадне изискването гражданите да си вадят на хартия свидетелство за съдимост, прогнозира вицепремиерът. Председателят на агенцията “Електронно управление” Росен Желязков уточни, че за да стане това, трябва да се променят 40 закона.Но ще стане наведнъж с един закон, с който да се променят въпросните текстове в 40-те. От септември чиновниците няма да изискват от граждани и фирми 12 документа на хартия. Това са: - Удостоверение за вписани в регистър Булстрат обстоятелства, издавано от Агенцията по вписванията; - Удостоверение за вписванията, отбелязванията или заличаванията по партида на юридическо лице в Имотния регистър, издавано от Агенцията по вписванията; - Удостоверение за вписванията, отбелязванията или заличаванията по партида на физическо лице в Имотния регистър, издавано от Агенцията по вписванията; - Удостоверение за актуално състояние от Търговския регистър, издавано от Агенцията по вписванията; - Удостоверение за наличие или липса на задължения за публични държавни вземания, събирани от митническите органи, издавано от Агенция “Митници”; - Удостоверение за семейно положение, издавано от общинската администрация; - Удостоверение за съпруг/а, деца, издавано от общинската администрация; - Удостоверение за брак, издавано от общинска администрация; - Удостоверение за наличието или липсата на задължения, издавано от Националната агенция за приходите; - Удостоверение обр. УП-7 за размер и вид на пенсия/и и добавка/и, издавано от Националния осигурителен институт; - Удостоверение обр. УП-8 за доход от пенсия/и и добавка/и, издавано от Националния осигурителен институт; - Удостоверение за признаване на придобито висше образование в чужбина, издавано от Националния център за информация и документация. ", "date": "21.06.2017 20:33", "title": "Борисов: 17 г. законът не се прилага и хората висят на гишета. Този път край!"}
{"url": "https://www.24chasa.bg/novini/article/6295138", "text": "В сряда Флоренс Парли беше определена за новия министър на отбраната на Франция, след като нейната предшественичка и двама други министри напуснаха кабинета на президента Еманюел Макрон, предава Франс прес, цитирана от Фокус. Парли, която е на 54 г., е генерален директор на Френските железопътна компания SNCF и е била младши министър на бюджета при премиера Лионел Жоспен между 2000 г. и 2002г.", "date": "21.06.2017 21:13", "title": "Флоренс Парли ще бъде новият министър на отбраната на Франция"}
{"url": "https://www.24chasa.bg/novini/article/6294946", "text": "Могат ли роботи и нови технологии да създават новини по-бързо и по-ефикасно от журналистите? Ако да - имат ли журналистите достатъчно умения за работа с изкуствен интелект и автоматизиране на творческите процеси? Как изкуственият интелект, превръщането на говора в текст и различаването на лица могат да осигурят повече източници на репортерите? Как редакциите да привлекат повече читатели? Как, увлечени от новите психометрични техники и прогнозирането, базирано на данните от социалните медии, да не се разминем с човешкото лице на новините? Това са съвсем малка част от въпросите, на които ще търсят отговор повече от 750 топжурналисти, медийни иноватори и стартъпи от над 70 страни, които се събраха на Седмия глобален редакторски форум от 21 юни. Всеки от трите дни на форума, който тази година е във Виена, има своя тема. През първия ден това е “Разрушение”, втория - “Иновации”, третия - “Коопериране”. Повече от 30 сесии, водени от 90 от най-светлите медийни умове, от 8 сутрин до 7 вечер обещават организаторите на събитието в Аулата на науките в центъра на Виена. Сред тях ще има майсторски класове за работа с данни и използване на новите технологии за привличане и задържане на читатели. За вниманието на участниците ще се борят и близо 20 представители на бизнеса, които създават продукти за медийната индустрия. Те ще ги предложат на изложение, което ще отвори врати по време на форума. “Човешките същества са просто алгоритми, е кредо на разрушителните цифрови иновации. Има спешна необходимост от разработване на нова визия за бъдещето на човечеството и за устойчивото използване на интелигентни роботи. Човешката журналистика играе ключова роля в цифровата модерност”, е мнението на Кристоф Тун-Хохенщайн, директор на австрийския музей за приложни изкуства, който в дните на медийния форум отваря врати с изложението “Здравей, робот”. Сред участниците ще бъде и Бен Смит, главен редактор на BuzzFeed - медията, която на 10 януари 2017 г. публикува 35-странично досие с класифицирани документи, според което Русия има лична и финансова информация за Доналд Тръмп. “Това бе началото на огромен спор между американски журналисти и медийни експерти. Някои подкрепиха решението да се публикува докладът, други го критикуват, наричайки го непроверен и неоснователен документ, подобен на така наречените фалшиви новини. Пет месеца по-късно Бен Смит се присъединява към нас във Виена, за да обясни решението си, както и редакционната стратегия на BuzzFeed за следващите години”, казват организаторите на форума. Аулата на науките, където вече работи глобалният журналистически форум, е построена през XVII век и първоначално там се е намирал един от най-старите австрийски университети. През XVIII век тя приютява най-стария вестник в света “Виенер цайтунг”. Общината във Виена е не само партньор на медийното събитие, но и гостоприемен домакин за професионалистите, пристигнали от 5 континента.", "date": "21.06.2017 21:15", "title": "Роботи пишат новини?"}
{"url": "https://www.24chasa.bg/novini/article/6294906", "text": "118 мерки за стимулиране на инвестициите са изпълнени, това са 48% от планираните. Кабинетът прие в сряда отчет за напредъка в план за мерките, които елиминират препятствията пред инвеститорите, който е от 19 май 2016 г. Правителството възложи на финансовия министър Владислав Горанов да изготви критичен анализ на причините за неизпълнените, както и да направи оценка какви нови да бъдат включени. Кабинетът възобновява работните групи по проблемните области със задача да предложат допълнителни мерки за подобряване на инвестиционната среда. Направени са ключови промени в Закона за устройство на територията, Закона за нормативните актове, Закона за професионалното образование и обучение, Закона за управление на отпадъците, Закона за акцизите и данъчните складове и др. Изпълнени са мерки от административен характер, с които е повишен делът на информацията, обменяна по служебен път, както и достъпът до бази данни и информационни системи на други институции. Разширен е делът на електронните услуги, предоставяни от НАП, и тяхното популяризиране и разясняване - канали за плащане, възможности за подаване и получаване на документи. Постигнато е подобряване на инвестиционната среда, но има потенциал за по-добри резултати, отчита кабинетът. Една година след одобрението на плана изпълнението на 16 от мерките все още не е започнало. Нулев напредък е имало през периода февруари-май 2017 г., което само частично може да бъде обяснено с функционирането на служебния кабинет, се казва в съобщението на правителството. ", "date": "21.06.2017 21:18", "title": "Изпълнени 118 мерки за повече инвестиции"}
{"url": "https://www.24chasa.bg/novini/article/6295108", "text": "Неизвестен извършител наръга полицай на летището във Флинт, Мичигън, предадоха световните агенции, цитирани от  . Аеропортът беше евакуиран, няма други пострадали при нападението. По първоначални данни служителят на реда е в критично състояние. Той е бил нападнат с нож и е получил порезна рана в областта на врата. Местните власти съобщиха, че разследват инцидента като терористично нападение.", "date": "21.06.2017 20:35", "title": "Наръгаха полицай на летището в Мичигън (Видео)"}
{"url": "https://www.24chasa.bg/novini/article/6295006", "text": "В понеделник еврокомисарят по политиката за съседство и преговорите за разширяване Йоханес Хан ще посети Скопие, предава Independent Balkan News Agency, цитирана от Фокус. Информацията беше потвърдена от правителството, като се очаква Хан да се срещне с министър-председателя Зоран Зев, с министъра на външните работи Никола Димитров, а също така и с политическите партии. Това ще бъде първата визита на Хан след съставянето на новото правителство. Във вторник в Скопие ще пристигне също така Райнхард Прибе, ръководител на експертен екип на ЕС, който миналата година състави списък с приоритетни реформи: в съдебната система, както и в други области, които са свързани с процеса на европейска интеграция. Правителството на Македония обеща, че ще увеличи усилията си за прилагането на реформите през следващите шест месеца, за да бъде получена тази година безусловна препоръка за започването на преговори с блока.", "date": "21.06.2017 19:51", "title": "Йоханес Хан ще посети Скопие в понеделник"}
{"url": "https://www.24chasa.bg/novini/article/6294876", "text": "Лято 2017 ще е с 1,5 до 3 градуса над нормата, което ще го нареди сред топлите лета, но не екстремно топли като през 2007 и 2012 г., когато отклонението беше до 4-5 градуса отгоре. Това показват дългосрочните прогнози на световните метеорологични центрове, съобщи синоптикът от TV-MET Симеон Матев. Ще има дни с температури до 40 градуса, но ще бъдат прекъсвани от захлаждания и превалявания, като тези процеси ще са по-чести през първата половина на юли и през втората на август. По-дълги горещи периоди ще има в края на юли и началото на август. Във валежно отношение има тенденция за дъждове около и под нормата. Ще има райони, които ще страдат от засушаване. В синхрон с настъпилото на 21 юни в 7,24 ч астрономическо лято времето ще продължава да предлага до края на седмицата наистина летни усещания, каза още метеорологът. Към Балканския полуостров вече се пренася топъл въздух и до дни започва първата гореща вълна за това лято В четвъртък ще е предимно слънчево, като повече облаци, условия за кратки валежи и гръмотевици ще има следобед в планинските райони в Западна България и на места в Източна. Там не са изключени локални градушки. Температурите ще достигнат 28-33 градуса, а в Сандански и Видин - 34-35 градуса. В петък температурите ще се покачат още и термометрите ще показват 30-35 градуса. Подобно ще е времето до края на юни, като в най-топлите места живакът ще се покачи до 37-38 градуса По-съществени заоблачавания ще има в събота и вторник. Най-топлите дни ще са 29 и 30 юни, когато максималните температури ще са между 33 и 38 градуса, като тук-там може да достигнат и до 40 градуса. Това са високи температури, но не и рекордни, възможни са само подобрения в дневните рекорди, обясни Симеон Матев. Юли ще започне със слабо захлаждане Температурите ще се понижат с 5-6 градуса и на 1 и 2 юли термометрите ще показват между 27 и 32 градуса. Ще превали и прегърми. Валежите ще са по-интензивни в Северна България. Ще последват 3-4 по-топли и слънчеви дни. Пак ще е горещо - до 31-36 градуса. Така ще е до 5 юли. В периода от 6 до 9 юли времето ще е променливо. Температурите ще са около и под нормата, ще има и дъждове. Следват нови горещи дни, с което приключва по-подробната дългосрочна прогноза на синоптиците.  : - Вероятността това да се случи е много ниска. Тази година няма никакви индикации. Това е екстремна проява на времето и на климата и се случва обикновено веднъж на 50-60, дори на 100 години. Това беше брутална градушка, която дори професионалисти като мен не са виждали на филмче. Далече в аналите на софийската община - 1941 г., се споменава за някаква такава голяма градушка, която е изпотрошила джамовете в София - цитирам точно, както е написано във вестника. Тогава дори Народното събрание се занимава с прошение на софийския кмет да бъдат отпуснати половин милион лева за закупуване на плоско стъкло, за да може да бъдат възстановени прозорците в София. Четейки през редовете, мисля, че не е била толкова голяма, защото не се говори за много счупени керемиди. Това е уникално явление, което, естествено, че може да се случи, но вероятността практически е по-малка от една хилядна от процента. Много добре си спомням деня. Спомням си, че беше много влажно и слънцето прегаряше през една лепкава мараня. Облакът се разви буквално за 30 минути. Достигна максималния си стадий за около час и 15 минути и тогава започна онова, което повече от 100 хиляди автомобилисти си спомнят много добре. Един човек загина в Борисовата градина от паднало дърво. Причината не беше в градушката, а от вятъра, който обикновено е в началото на купесто-дъждовния облак. Това показва тоталното безсилие на човека пред такива огромни природни явления.  България е градобитна територия. Май, юни и в отделни години и първата половина на юли са типични периоди на градобитност. Горнотракийската низина, средната част на Дунавската равнина, Лудогорието - това са места, където ежедневно се случват градушки. Образно казано, тази година ние се измъкваме по терлички Вярно, имаше няколко случая на градушка, но тя беше с изключително малък териториален обхват и малка големина на градовите зърна. По отношение честота на градушките и загубите, които са нанесли, сме далече под средностатистическото за България. - Всичко зависи от погледа на човека. Дотук времето удивително изпълнява прогнозата, която дадохме в началото на месеца - топло и сравнително влажно. В средата на месеца температурите почти в цяла България са с половин, до градус и половина над нормата. Дъждовете са около половината и малко повече от нормата. Изключение правят няколко места като Бургас и Видин, където валежите са едва 6% от месечната норма, което вече е засушаване. Това е типично за летните валежи. Те са различни от есенно-зимните, когато може да вали над цяла България в продължение на ден или два. Тук валежите са с петнист характер. Трябва да вали. Сега му е времето Юни е топло и влажно, което дава възможност за много висока реколта. Иначе на хората трудно може да се намери угода. края на месеца - Който може да си взема отпуск, да си го взема. Времето ще е хубаво Лятото се смята за време за море. Обещах в началото на месаца, че температурата на водата ще е добра, и тя вече от 15 юни е твърдо над 20 градуса, в отделни периоди се затопля и до 24 градуса и ще продължи да се затопля Черно море, защото ни предстоят топли и слънчеви дни. Намираме се в периода на най-продължителния ден. В момента продължителността на деня е 15 часа и 20 минути. Това е максимумът на деня и минимума на нощта. При това високо слънце на хоризонта и продължителен ден при всички положения температурата на водата ще е прекрасна, твърдо над 22 градуса. 25 градуса очаквам да стане в края на месеца. И да не забравяме нещо много важно - до 5-10 юли морето е кристално чисто След това с нахлуването на милиони туристи качеството на водата се понижава. И в Гърция качеството се засяга, въпреки че плажовете у нас са една стотна от тези в южната ни съседка. До края на месеца ни очаква още по-топло и още по-слънчево време. - Дългосрочните прогнози са доста интересни. Юли и август се очаква да бъдат нормални в температурно отношение с нормални валежи. Това означава средни месечни температури от 22 до 24-25 градуса. Ще има температури твърдо над 30 градуса. До края на месеца максималните температури ще надминат 35 градуса, особено в Горнотракийската низина и по поречието на Дунав. Да направя интересно сравнение - на 11 юни в Кувейт максималната температура е била 50,02 градуса. Засега няма никаква индикация, че ще има жега като 2012 г. Тогава в София през юни имаше поредица от 20 дни, в които дори минималните температури бяха над 20 градуса. Може да станат някъде и 37-38 градуса, но няма вероятност това да продължи в няколко последователни дни, да не говорим за цяла седмица. На 7-8, 13-14 и 28-31 юли има по-голяма вероятност за краткотрайни валежи. На Преображение и 2-4 август може да има бури. Валежите ще са около и малко под нормата.", "date": "21.06.2017 21:30", "title": "Лято 2017 с до 3 градуса над нормата, но без адска жега"}
{"url": "https://www.24chasa.bg/novini/article/6295168", "text": "10 години след присъединяването на България към ЕС, имаме своя уникален шанс единни, надпартийно и в името на нацията да се представим като достоен председател на ЕС. Това заяви по време на представяне на приоритетите на българското председателство на Съвета на ЕС в Брюксел министърът на българското председателство Лиляна Павлова, предава Фокус. „Чуваме за себе, за лошия имидж на България като най-бедната държава в ЕС, но имаме освен проблеми, и решения, амбиции, да покажем, че сме много повече от ползватели на европейски фондове. Още сега, в началото на нашето председателство, имаме изграден добър екип. Тези 200 души, които работят тук са хората, на които ще разчитаме, те са лицето на страната. Много ми се иска след председателството да не казваме онази приказка, че сме си самодостатъчни, а да докажем, че ще покажем най-доброто от себе си и най-доброто, на което сме способни и с което не сме познати толкова много“, каза още Павлова. 1000 души в София са готови като екипи, уточни министърът. „До края на годината ще имаме сериозен пакет с приоритети, както законодателни, така и специфични“, каза още министър Лиляна Павлова.", "date": "21.06.2017 21:33", "title": "Павлова: Имаме шанса да се представим като достоен председател на Съвета на ЕС"}
{"url": "https://www.24chasa.bg/novini/article/6295157", "text": "Кралица Елизабет II представи новата програма на британското правителство в реч пред парламента. Церемонията, известна със своя разкош и помпозност, тази година беше много по-скромна и кралицата дори носеше шапка вместо корона. Отделен ролс-ройс от кортежа ѝ обаче докара короната, която бе поставена до трона ѝ. Малко преди събитието съпругът на Нейно Величество принц Филип беше приет в болница заради опасност от възобновяване на стара инфекция. 96-годишният принц бил в добро състояние и съжалявал, че пропуска откриването на парламента, съобщиха от Бъкингам. Кралицата бе придружена от сина си принц Чарлз. В речта си пред парламента Елизабет II заяви, че основната задача на екипа на Тереза Мей е “възможно най-доброто споразумение за Брекзит”. За да стане това, правителството ще отмени хармонизирането на британското законодателство с европейското и ще приложи нови политики в областта на имиграцията, ядрената сигурност, земеделието и риболова. Кралицата изобщо не спомена планираното посещение на президента на САЩ Доналд Тръмп във Великобритания. Традиционното слово на монарха тази година премина доста необичайно. Освен че не носеше короната и кралската си мантия, Елизабет беше избрала интересна синя шапка с цветя и жълти тичинки, напомняща знамето на ЕС. Кралицата дойде в парламента с лимузина, а не както винаги с каляска. Церемонията бе най-съкратената от 1974 г. насам. Лидерът на опозицията Джереми Корбин не се поклони пред кралицата, както повелява традицията, и предизвика възмущение в медиите. Заради рекордните горещини в Лондон от 35° мъж от дворцовата стража припадна и се наложи да бъде изведен от церемонията.", "date": "21.06.2017 21:50", "title": "Елизабет II и короната й в отделни ролс-ройси"}
{"url": "https://www.24chasa.bg/novini/article/6295176", "text": "Ново примирие бе договорено между враждуващите страни в конфликта в Източна Украйна. Това съобщи днес представител на украинското правителство, цитиран от Асошиейтед прес, цитирана от БТА. Дарка Олифер, говорителка на специалния пратеник на кабинета в Киев на преговорите със сепаратистите Леонид Кучма, каза, че е постигната договореност прекратяването на огъня в Донбас да влезе в сила на 24 юни, като целта му е да се позволи на местните жители да започнат да прибират земеделската си реколта. По данни на Франс прес примирието ще започне в 0 ч. (и българско време) в събота.", "date": "21.06.2017 21:52", "title": "Враждуващите страни в Източна Украйна договориха ново примирие"}
{"url": "https://www.24chasa.bg/novini/article/6294925", "text": "Община Сухиндол процъфтява като данъчен рай. Собственици на мощни коли, колекционери на ретроавтомобили, притежатели на лодки, яхти и малки кораби, както и на въздухоплавателни средства в Търновско, масово ги регистрират в най-малката община в региона, заради изключително ниските ставки, коментира пред в.\"Борба\" кметът Пламен Чернев. Наскоро там е проведено специално заседание на общинския съвет, за да се утвърдят данъците за лодки, тъй като интересът бил голям. \"Взаимствахме размера на данъците от френски модел. Проучихме малка община като нашата, където са използвали законови средства, за да направят ниски данъците, само за броени месеци хазната им се е напълнила, защото всички са отишли там. Във Франция местното самоуправление и автономия е широко застъпено\", обяснява Чернев. Почти двойно по-евтино би излязло на собствениците на коли, ако ги регистрират в Сухиндол, вместо във Велико Търново, изчисляват експерти. Наскоро колекционер на ретроколи е преместил регистрацията на всичките си возила в малката община. Изчислил, че само от преместването ще спестява по 10 хил. лв. годишно. В Сухиндол направили и специални данъци за лодки. \"Ако за една яхта във Варна искат по 3-4 хил. лв., при нас данъкът е 100-200 лв. и затова хората си ги регистрират тук\", казва кметът. В общината възнамеряват да коригират и ставките за въздухоплавателни средства, за да могат да се регистрират и самолети срещу по-ниски данъци.", "date": "21.06.2017 21:57", "title": "Община Сухиндол стана първи данъчен рай у нас"}
{"url": "https://www.24chasa.bg/novini/article/6295173", "text": "По една българка дневно става проститутка в страна от Европейския съюз. Това показват данните в публикуваната за обсъждане Национална стратегия за борба с трафика на хора за периода 2017-2021 година, пише в. \"Монитор\". Според цифрите там само за последната отчетна година помощ са потърсили близо 400 жени, които са станали жертви на трафик и са били превърнати в компаньонки. Само тази цифра води до извода, че почти по една българка дневно е принудена да продава тялото си. Според експерти обаче цифрата е много по-голяма, тъй като много момичета остават анонимни и не се обръщат към полицията и институциите. Официалните данни сочат, че най-често млади момичета до 25-годишна възраст заминават за Германия, Холандия, Белгия, Кипър, Италия и Полша, за да упражняват най-древната професия. При последното преброяване само пълнолетните са били 353. 29 пък са били девойки, които все още не са навършили 18 години. Те са били основно от провинциални градове. В същото време бившите проститутки, които са успели да се спасят, ще бъдат записвани в бюрото по труда, за да могат отново да се интегрират в обществото. Това предвижда Национална стратегия за борба с трафика на хора 2017-2021 година.", "date": "21.06.2017 21:31", "title": "По една българка дневно става проститутка в ЕС"}
{"url": "https://www.24chasa.bg/novini/article/6295164", "text": "Германският парламент одобри планираното изтегляне на контингента на страната от авиобазата \"Инджирлик\" в Южна Турция след отказа на Анкара да предостави достъп до нея на депутати от Бундестага, предава БТА. 461 депутати от 569-членния Бундестаг подкрепиха решението. 85 техни колеги гласуваха против него, а 23 се въздържаха. В изявление Бундестагът изрази очакване изтеглянето да бъде проведено в бърз порядък. Съгласно решението германските военнослужещи в \"Инджирлик\", които са 280, следва да бъдат прехвърлени в авиобаза в Йордания.", "date": "21.06.2017 21:27", "title": "Германският парламент одобри изтеглянето \nна военни от Турция"}
{"url": "https://www.24chasa.bg/novini/article/6294986", "text": "Кралят на Саудитска Арабия Салман назначи сина си за нов престолонаследник на мястото на племенника си, когото уволни, съобщи Ройтерс. 31-годишният принц Мохамед бин Салман бин Абдул Азиз ал Сауд беше назначен със светкавичен кралски указ. Синът на монарха ще съвместява постовете вицепремиер, министър на отбраната, специален съветник на суверена и председател на Съвета по икономически въпроси и развитие - надзорния орган на “Сауди Арамко”, най-големия световен производител на петрол. Крал Салман покани членовете на семейството и високопоставени служители в двореца си в Мека, за да се закълнат във вярност на сина му. Досегашният престолонаследник Мохамед бин Найеф бин Абдул Азиз ал Сауд, харесван от Запада заради борбата му срещу религиозния екстремизъм и син на последния саудитски крал, беше свален също от постовете му на първи вицепремиер и вътрешен министър. Според високопоставен саудитски представител бившият престолонаследник подкрепил братовчед си - негов приемник, в писмо до краля. Изненадващото назначение беше обявено в момент на ескалация на напрежението с Катар и Иран и по време на въздушни удари в Йемен. Роден на 31 август 1985 г., младият мъж с черна брада и наченки на оплешивяване работи по 16 часа на ден. Казва, че майка му го е отгледала в строга дисциплина. Мохамед бин Салман има диплома по право. Баща е на 2 момчета и 2 момичета и не е привърженик на полигамията, установена със закон в страната. Решението на краля цели да уреди категорично реда на наследяване, за да се избегне борбата за власт между сина му и Мохамед бин Найеф, коментира преподавателят по близкоизточни науки в “Принстън” Бърнард Хейкъл. “Очевидно това е преход, минал гладко и безкръвно.” С указа си крал Салман промени реда на наследяване на трона, който досега бе запазен само за преките синове на основателя на кралството Абдул Азиз. Сега са включени и внуците му, което отваря пътя към трона за второто поколение от династията Ал Сауд. Именно Мохамед бин Салман направи важни посещения в чужбина, включително визита в Белия дом за среща с президента Доналд Тръмп през март. Иранската телевизия определи назначаването като “мек преврат”. ", "date": "21.06.2017 22:16", "title": "Саудитският крал избра сина си за нов престолонаследник"}
{"url": "https://www.24chasa.bg/novini/article/6294858", "text": "2017 г. е започнала с охлаждане на жилищния пазар в България. Броят на сделките е по-малък, а ръстът на цените, много по-нисък от миналогодишния, заявиха от Националното сдружение за недвижими имоти. През първото тримесечие спад при сделките има в почти всички големи градове, където по принцип този пазар е оживен. В София намалението е с 2,51% на годишна база, в Пловдив - 2,86%, в Стара Загора - 16,44%, а в Русе - 32,5%, каза шефът на сдружението Ирена Перфанова. От цялото Черноморие ръст на сделките, и то с 3%, има само в Поморие. В Несебър и региона има 4% спад, но там принципно пазарът е голям и се сключват към 500-600 сделки годишно. “Поначало първите месеци от годината имотният пазар не е силен, но такъв спад не е имало от години и по всяка вероятност този тренд ще е валиден за цялата 2017 година”, каза зам.-шефът на сдружението Добромир Ганев. Като основна причина той изтъкна факта, че голяма част от хората, които са искали да купят жилище, но са се въздържали от сделки в разгара на кризата, вече са направили такива, между 2012 и 2015 г. За сравнение, през 2016 г. в България е имало 80% по-малко имотни сделки спрямо 2007 г., когато беше пикът на имотния бум. “Това, а и настъпилото сега охлаждане, показват, че няма основание да се опасяваме от нов имотен балон”, каза Перфанова. Цените също се успокояват и очевидно се отива към равновесие между търсенето и предлагането, заяви още тя. След миналогодишния ръст от 8-10% и дори повече за някои видове жилищни имоти в началото на тази година има повишение с не повече от 4%. “Прогнозата ни за цялата 2017 г. е за не повече от 4-8% поскъпване на годишна база”, посочи шефката на сдружението. Броят на разрешителните за строеж на нови жилищни сгради и на влезлите в експлоатация продължава да се покачва с по около 5% на годишна база. Те обаче не могат да окажат съществено въздействие върху статистиката за броя на сделките, защото са много по-малко от съществуващия жилищен фонд. Освен това жилищата ново строителство често се продават на разсрочено плащане и сделките стават факт след много време. Най-високата възможна годишна доходност от отдаването под наем на двустаен апартамент при актуалните цени на жилищата е в столичния район “Младост” - 5,8%. Такова жилище струва около 70 000 евро, може да се даде под наем за 330-340 евро месечно и да се изплати за около 17 години, казаха от Националното сдружение за недвижими имоти. В другите столични райони доходността е по-ниска. В “Люлин” например за същия тип жилище е 5,4% и може да се изплати за около 18 години, в южните райони на столицата е 5,3%, а в “Лозенец” - 5,25%. Само че в “Лозенец” след 20 години това жилище ще струва много по-скъпо, отколкото в “Младост”, защото районът е с ограничени възможности за ново строителство. При някои типове луксозни жилища може да се постигне и над 6% доходност, но такава инвестиция е по-рискова, изтъкна Александър Бочев от сдружението. За сравнение в момента лихвите по едногодишните депозити в банките масово са под 1%. Има дори банки, които изплащат едва 0,08% за едногодишните депозити. На печалба от отдаване на жилища под наем обаче може да се разчита само в столицата и големите градове. ", "date": "21.06.2017 19:07", "title": "Пазарът на имоти се охлади, няма опасност от нов балон (Обзор)"}
{"url": "https://www.24chasa.bg/novini/article/6294606", "text": "Изследователи в Антарктида днес отбелязаха с празнично гмуркане в ледени води юнското слънцестоене, съобщава Франс прес, цитирана от БТА. Кирстен ле Мар, която е ръководител на изследователската мисия в австралийската база Дейвис, поясни, че 21 юни винаги е била особена дата за учените, които зимуват в Антарктида, защото бележи средата на няколкоседмичен период без слънчева светлина на най-отдалечения континент на планетата. \"След три седмици мрак днес се слага началото на най-дългите дни в Антарктида, макар че ще трябва да минат още 19 дни, преди слънцето да се появи на хоризонта\", каза тя. За да честват тази дата, обитателите на базата пробиха тясна дупка в леда, за да стигнат до вода с температура минус 1,8 градуса Целзий, докато температурата на въздуха бе минус 30 градуса Целзий. Сред смелчаците, гмурнали се за кратко в ледените води, бе електротехникът Брайс Даниълс. \"В един миг имаш усещането, че тялото ти малко се затопля, преди да си дадеш сметка, че то всъщност замръзва\", поясни той. От повече от век изследователите в Антарктида честват зимното слънцестоене, което настъпва на 21 юни в южното полукълбо и на 21 декември в северното полукълбо.", "date": "21.06.2017 16:39", "title": "Изследователи от Антарктида се гмурнаха в ледени води заради началото на лятото"}
{"url": "https://www.24chasa.bg/novini/article/6294603", "text": ", е полски гражданин, съобщи вътрешният министър на Полша Мариуш Блашчак, цитиран от Франс прес, предава БТА. Блашчак изпрати писмо на френския си колега Жерар Колон с искане да предприеме действия за гарантиране на сигурността на полските превозвачи в района на Кале. Микробусът с полска регистрация се блъсна в единия от три камиона, блокирани от барикада от дървета, направена на пътя от мигранти, след което се запали. Идентифицирането на тялото бе много трудно заради изгарянията. Блашчак каза, че инцидентът е предизвикал напълно разбираема и оправдана тревога в полското общество, особено в транспортния бранш. Недопустимо е, допълва той, такива незаконни действия да водят до смъртта на невинни хора. Задържани са девет мигранти - шестима непълнолетни еритрейци, един непълнолетен етиопец и двама пълнолетни афганистанци. Според полицейски източник срещу тях са повдигнати обвинения в непредумишлено убийство, възпрепятстване на пътното движение и застрашаване на човешки живот.", "date": "21.06.2017 16:33", "title": "Загиналият при катастрофа във Франция заради блокада от мигранти е поляк"}
{"url": "https://www.24chasa.bg/novini/article/6294627", "text": "Бизнесмени от Македония и Гърция настояват за директна авиолиния Скопие-Атина, която ще спомогне да активизиране на деловите връзки между двете страни, съобщава МИА, цитирана от БТА. Това заяви днес на пресконференция в Скопие председателят на Индустриалната камара на Македония Сотир Ампов. Той подчерта, че като съседни страни Гърция и Македония имат голям потенциал за сътрудничество и Гърция е един от петте най-важни икономически партньори на Македония с най-големи инвестиции в банковото дело, петролната индустрия, търговията и текстила. Миналата година търговският обмен между двете страни е достигнал 598 милиона евро. На пресконференцията, организирана в Съюза на стопанските камари (ССК), бе изтъкнато още, че сътрудничеството между македонски и гръцки компании засега е отлично и без никакви проблеми, а най-големи възможности за развитие има в строителството, селското стопанство и преработката на плодове и зеленчуци. Бизнесмените от двете страни имат желание и за съвместна дейност на трети пазари, както и за съвместно реализиране на проекти, финансирани от фондовете на ЕС, бе посочено още на пресконференцията. Изпълнителният директор на ССК Александър Зарков съобщи, че в резултат на сътрудничеството с Гръцката международна бизнес асоциация е бил подписан първият двустранен договор за сътрудничество на бизнесмените от Гърция и Македония.", "date": "21.06.2017 16:45", "title": "Бизнесмени от Македония и Гърция искат директна авиолиния Скопие-Атина"}
{"url": "https://www.24chasa.bg/novini/article/6294646", "text": "Москва обмисля различни ответни мерки в отговор на планирания нов кръг от санкции на САЩ заради намесата на Русия в Украйна, заяви днес говорителят на Кремъл, цитиран от Ройтерс и ТАСС, предава БТА. По думите на говорителя Дмитрий Песков \"главният принцип за реагиране на санкционните действия е принципът за взаимността\". Той добави, че Русия разработва на експертно равнище \"различни варианти на санкции, които сега се формулират и предлагат\". Песков окачестви като \"неуместно и неправилно\" изискването на САЩ Русия да се изтегли от Източна Украйна. \"Ние постоянно казваме, че Русия не присъства на територията на Донбас\", каза той за източните територии в Украйна, завзети от проруски сепаратисти. Говорител на Белия дом заяви вчера, че американските санкции срещу руски физически и юридически лица ще останат в сила, докато Русия не изтегли войските си от Украйна. Говорителят на Кремъл каза още, че не е изключено да има среща между руския президент Владимир Путин и президента на САЩ Доналд Тръмп в кулоарите на предстоящата през юли среща на върха на Г-20 в Германия, но по думите му \"още нищо конкретно не е договорено\". Дмитрий Песков отказа да коментира вчерашната среща във Вашингтон между Тръмп и украинския президент Петро Порошенко. Същевременно той изрази надежда, че когато Вашингтон обсъжда евентуалните доставки на оръжие за Киев, не трябва да забравя, че в Украйна продължава да се води гражданска война. ТАСС припомни, че вчера министерството на финансите на САЩ вкара в своя \"черен списък\" 38 човека и организации от Русия и Украйна. Сред тях са руският заместник-министър на икономиката Сергей Назаров и членът на Съвета на федерацията Александър Бабаков заедно с двама негови съветници. В списъка попаднаха оръжейната фирма \"Молот-оружие\", две компании от ресторантьорската група \"Конкорд\", която има ресторанти в Кремъл и сградата на правителството в Москва. Новите санкции обхванаха и 11 физически и юридически лица в Крим, който според САЩ все още е украинска територия.", "date": "21.06.2017 16:48", "title": "Москва обмисля ответни мерки срещу санкции на САЩ за руската намеса в Украйна"}
{"url": "https://www.24chasa.bg/novini/article/6294348", "text": "Европейският съюз и Турция в момента дори не обсъждат възможността за връщане към отношенията, които съществуваха между страните преди опита за преврат в Турция и последвалите действия на турските власти. Това заяви днес пред журналисти в Брюксел дипломатически източник от Съвета на ЕС, предаде ТАСС, цитирано от БТА. Изобщо не става въпрос за връщане към нивото на отношенията между ЕС и Турция, което съществуваше преди пуча и всички вътрешни събития в страната. И това, разбира се, е много тясно свързано с преговорите за членство на Турция в ЕС, посочи източникът. Дипломатът добави, че Турция остава стратегически партньор на ЕС. Ние имаме общи интереси, пред нас има общи предизвикателства, отбеляза той. Комисията на Европейския парламент по външните отношения вчера одобри проекторезолюция, в която настоя ЕС и неговите 28 членки официално да прекратят преговорите за присъединяване на Турция в най-кратки срокове, ако конституционната реформа за увеличаване на правомощия на президента Реджеп Тайип Ердоган влезе в сила.", "date": "21.06.2017 16:50", "title": "Дипломат: ЕС и Турция няма да се върнат към отношенията си преди опита за преврат"}
{"url": "https://www.24chasa.bg/novini/article/6294547", "text": "Поддръжници на президента на автономния район на Иракски Кюрдистан Масуд Барзани ще формират нова политическа партия в Турция, съобщи турският в. \"Хабертюрк\", цитиран от БТА. Демократичната партия на Кюрдистан, която ще бъде формирана от членове на три малки прокюрдски партии, ще бъде алтернатива на прокюрдската Демократична партия на народите (ДПН), чийто лидер Селяхаттин Демирташ е в затвора. Един от лидерите на трите малки партии - Сертач Буджак, заяви, че уставът на Демократичната партия на Кюрдистан е съставен, а след празника Рамазан байрам в турското министерство на вътрешните работи ще бъде внесена молба за регистрация на новата политическа формация. На пресконференция, състояла се в югоизточния турски град Диарбекир, Буджак критикува политиката на ДПН за подкрепа на младежкото движение на поставената извън закона Кюрдска работническа партия (ПКК).", "date": "21.06.2017 16:55", "title": "Поддръжници на Иракски Кюрдистан ще формират нова политическа партия в Турция"}
{"url": "https://www.24chasa.bg/novini/article/6294671", "text": "Най-голямата македонска опозиционна партия ВМРО-ДПМНЕ на бившия премиер Никола Груевски поиска официално „от името на македонскикя народ да се прегледа съдържанието на договора, който премиера Заев се е съгласил да попише с България“. Информацията за искането е поместена на официалната страница на ВМРО-ДПМНЕ и е обявена от доскорошния председател на македонския парламент Трайко Веляноски, съобщава “Фокус“. В текста на изявлението на Веляноски се казва, че „ВМРО-ДПМНЕ винаги е настоявало за развитието на доборосъседски отношения, които подразбират взаимно уважение и подкрепа, като тази позиция сме я имали и ще я имаме и към България, и към Гърция, и към останалите съседи. Това, което ни тревожи и плаши е вчерашното изявление на Зоран Заев, в което той обяви, че Македония затваря една глава от своята история, глава на национализъм и омраза“. ВМРО -ДПМНЕ задава въпроса „коя е тази история на омраза и национализъм, която е провеждал македонският народ“ и смята, че „крайно срамно и подло е да обвиниш собствения си народ за разпространяване на национализъм и омраза, тъй като македонецът никога не е бил нито националист, нито привърженик на омразата“. В текста, разпространен от опозиционната партия, се изразява голямата загриженост за „непрозрачността и лекотата, с която Заев е пристъпил към един изключително сериозен въпрос, какъвто е сключването на договора с България, защото този въпрос опира да идентичността и историята на македонския народ и крайно безотговорно е той да са дискутира на обикновена пресконференция, без сериозен анализ и без широки консултации и да се обяви подписване на договор, който е работен от експерти дълго време и който съдържа много открити въпроси, по които двете страни не можеха да намерят общ език“. В края на съобщението на ВМРО-ДПМНЕ се казва, че партията иска преглед на това, което премиера Заев е договорил при посещението в София и от името на македонския народ иска оповестяване на съдържанието на договора, който се е съгласил да подпише. Партията смята, че въпросите на „македонската идентичност не могат да бъдат ексклузивен интерес нито на Заев, нито на СДСМ, защото са над партийни“. В декларацията се засяга и България като ВМРО-ДПМНЕ казва, че „поведението на България е разбираемо, защото тя има свои интереси и затова ги защитава и застъпва, но това, което не може да се приеме е, че Зоран Заев сам се нагърбва да решава теми, които са от общ интерес на Македония“. Партията на Никола Груевски смята, че „ Република Македония има своя собствена история“ и това е факт, който никой не трябва да дръзва да променя“. „Етногенезисът на македонския народ е самостоятелен и затова е изключително опасно да се говори за обща история“ и задава въпроса дали изявленията на Зев в София, по повод общата история означават, че „в миналото македонския народ не е имал собствена история и дали премиерът Заев осъзнава колко опасни са тези теми“. Според ВМРО-ДПМНЕ въпросът за общата история винаги е била една от най-големите пречки за подписване на договор със съседна България. Като втори въпрос партията поставя искането на България този ангажимент за общата история да важи само за Република Македония. Трети спорен въпрос е този за езиците, на които трябва да бъде пописан договорът. „ВМРО-ДПМНЕ винаги е настоявало и ще настоява, че македонският език трябва да бъде равноправно използван, защото той съществува и е международно признат“. Партията смята, че \"всеки опит за изграждане на добросъседски отношения трябва да преминава през взаимно уважение и признаване на различията, а не да се крие под мъглявия термин „конституционния език““. ВМРО-ДПМНЕ твърди, че в Договора за добросъседство с България съществуват още много спорни въпроси като се започне от промяната с учебниците и се стигне до отбелязването на определени празници. В края на декларацията, прочетена от Веляноски, от името на партията се казва, че единственото, което в Скопие се знае е „общото македоно-българско празнуване на македонския национален празник Илинден на Мечкин камен край Крушево“. Веляноски заявява, че за партията му не е проблем на този празник българите да присъстват като гости, но трябва да се знае, че „Илинденското въстание е самостоятелно и македонско. Илинденското въстание е вдигнато без каквато и да е външна помощ и изцяло принадлежи на Македония, защото на Илинден са поставени основите на македонската държава, а всеки друг опити за по-различно представяне на нещата представлява демакедонизация на Македония“", "date": "21.06.2017 16:59", "title": "ВМРО-ДПМНЕ иска преглед на договора, който Заев подписа с Борисов"}
{"url": "https://www.24chasa.bg/novini/article/6294698", "text": "Броят на гражданите от Източна Европа, които имигрират във Великобритания, е намалял с около една трета от референдума за Брекзит, показва публикувано в сряда проучване на Оксфордския унивеситет, съобщава AFP, цитирана от “Фокус“. Изследването е фокусирано върху осемте държави, които се присъединиха към Европейския съюз пред 2004 г.: Чехия, Естония, Унгария, Латвия, Литва, Полша, Словакия и Словения. Броят на хората, регистрирани в службата за национално осигуряване от тези осем държави е бил 26 хил. през първите три месеца на тази година, което е с около една трета по-малко спрямо същия период през 2016г. Регистрацията в тази институция е задължителна за всички, които си търсят работа или искат да получават социални плащания във Обединеното кралство.", "date": "21.06.2017 17:03", "title": "Броят на мигрантите от Източна Европа във Великобритания е намалял с една трета"}
{"url": "https://www.24chasa.bg/novini/article/6294707", "text": "Министърът на туризма Николина Ангелкова, министърът на регионалното развитие и благоустройството Николай Нанков и министърът на околната среда и водите Нено Димов проведоха срещи с еврокомисарите по околна среда, морско дело и рибарство и по регионална политика Кармену Вела и Корина Крецу, съобщиха от пресцентъра на Министерството на туризма. „Заедно с министър Нанков и министър Димов проведохме срещи с комисарите по околна среда, морско дело и рибарство Кармену Вела и по регионално политика Корина Крецу. Основната тема на разговорите беше изграждането на АМ „Струма“, каза министърът на туризма Николина Ангелкова по време на нарочна пресконференция в Брюксел днес. „Този проект е от съществено значение за страната както от гледна точка на туризма, така и от гледна точка на регионалното развитие, особено в областта на околната среда, като се има в предвид, че трасето минава през Кресненското дефиле“ продължи министър Ангелкова. По време на разговорите българските министри запознаха еврокомисарите Вела и Крецу с напредъка по проекта, като е посочено, че подходът на прозрачност ще бъде запазен. В рамките на разговорите са представени всички участници в проекта и всяка една заинтересована страна както НПО-та в областта на околната среда, така и туристическия сектор. Стана ясно още, че преди фактическото изпълнение на проекта, а ще бъдат взети под внимание всички релевантни коментари и бележки както от местната власт, така и от всеки гражданин. При изграждането на АМ „Струма“ ще бъдат спазени стриктно изискванията на европейското и национално законодателство. Еврокомисарите Вела и Крецу приветстваха усилията на българското правителство за изграждане на автомагистрала „Струма“ и заявиха своята подкрепа за развитието на този високо значим проект не само за българската пътна мрежа, но и за европейската. Те поздравиха тримата министри, че работят заедно и в синхрон, като отбелязаха, че това е първата визита в подобен състав от встъпването в длъжност на новото правителство на България.", "date": "21.06.2017 17:10", "title": "Министрите Ангелкова, Нанков и Димов се срещнаха с еврокомисари в Брюксел"}
{"url": "https://www.24chasa.bg/novini/article/6294234", "text": "„Ислямска държава“ се прегрупира и преориентира. Това каза експертът по сигурността Христо Смоленов в интервю за Агенция „Фокус“ във връзка с опита за атентат в Брюксел във вторник. Той поясни, че тя е сменила тактиката си, но е сменила и стратегемата. „Тя разбира, че може да не й се удаде да удържи самата териториална структура, наречена „Ислямска държава“ в Ирак. Проблемът е, че тя се ориентира към любимата цел на терористите – така наречените меки цели. Ориентира се към форма на дейност, на тероризъм, която не може да бъде локализирана лесно поради самодейния характер на огромното мнозинство симпатизанти на „Ислямска държава“, поради проблемите, които си създава самата европейска демокрация, следвайки сляпо догмите за това, което ние виждаме, че се случва“, коментира Смоленов. По думите му „Ислямска държава“ е един жив парадокс. „Нейното съществуване показва, че в света има сили, които протежират тероризма, осигуряват чадър над терористичните елити. Гледат на тези елити като на свой бизнес партньори въртят световна далавера с този бизнес партньор. Естествено е, че в една подобна геополитическа ситуация ще има хора, които искат да извлекат максимума от голямата инвестиция, наречена „Ислямска държава“. Чия инвестиция е това, това стана очевидно. Неслучайно дори сегашният президент на САЩ Доналд Тръмп обвиняваше Хилари Клинтън и екипът й за създаването на „Ислямска държава“. За мен продължава да е необяснимо как след всички тези сериозни изобличения, след като всички разбират какво се случва в Близкия изток и как той заразява цялата геополитическа тъкан на света, мерките, действията срещу „Ислямска държава“ са бих казал доста лековати“, коментира Смоленов.", "date": "21.06.2017 17:12", "title": "Христо Смоленов: „Ислямска държава“ се прегрупира и преориентира"}
{"url": "https://www.24chasa.bg/novini/article/6294726", "text": "Турските сили за сигурност са иззели общо 4 тона и 710 килограма хашиш от поддръжници на Кюрдската работническа партия (ПКК) при мащабна антинаркотична операция, извършена в югоизточния турски окръг Диарбекир, съобщи турската телевизия НТВ, предава БТА. Акцията, в която са участвали 7 хиляди и 742-ма служители от силите за сигурност, е била извършена вчера в 104 села в шест околии в окръг Диарбекир. Телевизия НТВ окачествява операцията като голям удар срещу един от основните източници за финансиране на терористичната групировка ПКК. При вчерашната акция са били спрени за проверка 133 коли и са били разпитани 986 души. При операцията са били открити общо 4 тона и 710 килограма хашиш, 1,5 тона от който бил заровен под земята. При претърсвания на жилища силите за сигурност са иззели 450 килограма амониев нитрат, както и оръжия, боеприпаси и документи на ПКК. ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "21.06.2017 17:16", "title": "Иззеха 4 тона и 710 кг хашиш от поддръжници на ПКК в окръг Диарбекир"}
{"url": "https://www.24chasa.bg/novini/article/6294731", "text": "Румънският евродепутат Моника Маковей заяви, че номинирането на премиер, предан на председателя на Социалдемократическата партия /СДП/ Ливиу Драгня, е заплаха по адрес на правосъдието и борбата с корупцията, предаде агенция Аджерпрес, цитирана от БТА. Маковей посочи още, че повече от седмица страната е блокирана \"поради една-единствена причина: клановете в СДП вече не се побират в една и съща партия. Драгня и Понта, лидери на клан, използваха и конфискуваха държавните институции заради вътрешните си борби. Вотът на недоверие СДП срещу СДП е уникален и циничен ход на Драгня, който знае, че дава начало на ново блокиране на държавата\", се посочва в прессъобщение на евродепутата Моника Маковей. Според Маковей новото правителство ще работи в същото състояние на несигурност, защото няма да знае кога и как ще удари отново Драгня. Румънското правителство днес бе свалено от власт с вот на недоверие в парламента, подкрепен от 241 от общо 465 народни представители. \"Така е, когато гласуват наказателно преследвани, когато гласуват политици, които крадат, плагиатстват и лъжат, които вече са осъдени: рискът е да се открадне страната, да се блокира и да се спазари в преговори, в които има значение само личният интерес. Както досега\", допълва Моника Маковей .", "date": "21.06.2017 17:22", "title": "Моника Маковей: Личните интереси на политиците блокираха Румъния"}
{"url": "https://www.24chasa.bg/novini/article/6294684", "text": "До април месец 2019 г. трябва да има издадено разрешение за строеж и избран изпълнител за Лот 3.2 на АМ „Струма“. Това предвижда песимистичният вариант за реализация на проекта, каза министърът на регионалното развитие и благоустройството Николай Нанков в Брюксел днес, съобщиха от пресцентъра на МРРБ. Заедно с министрите на околната среда и водите Нено Димов и на туризма Николина Ангелкова представиха напредъка в реализацията на проекта за доизграждане на магистралата на работни срещи с комисарите по регионална политика Корина Крецу и по околна среда и води Кармену Вела. Министър Нанков подчерта, че просрочването на този срок ще затрудни вместването на проекта в периода на допустимост на разходите по Оперативна програма „Транспорт и транспорта инфраструктура“, който е до месец декември 2023 година. Оптимистичният график за реализацията на проекта предвижда разрешението за строеж и изпълнителят на строително-монтажните работи да са избрани до декември 2018 година, информира още министърът. Той подчерта, че освен икономически, социален и екологичен ефект, инфраструктурният проект има значение и за сигурността и безопасността на пътуващите. Трасето от сега съществуващия път през Кресненското дефиле е най-тежкото от републиканската пътна мрежа, коментира Нанков. По участъка с дължина над 20 км средно годишно 6 души губят живота си, като през миналата година те са били седем. Средно годишно ранените са повече от 30, а над 50 са пътно-транспортните произшествия, съобщи той. Факторът време от гледна точка за максимално бързо изграждане на участъка пред дефилето е важен и за спасяването на човешки животи, заяви регионалният министър. Николай Нанков напомни, че като приоритетен от жури от представители на браншови организации, научните среди и неправителствени организации, от икономическа и технологична гледна точка бе оценен полуизточният вариант за реализация на Лот 3.2 на АМ „Струма“. Той предвижда запазване на едната част на трасето през Кресненското дефиле със съответните екологични мерки по съоръжения, които да предпазват биоразнообразието в обхвата на пътя, и изнасянето на движението в обратна посока източно от дефилето с две ленти в посока София – Солун, като при изкачването е планирана и трета лента. Имаме пълно съдействие от страна на ресорните еврокомисари. Има вариант за пренасочване на средствата към други обекти с техническа готовност в северна България, но АМ „Струма“ за нас е геостратегически проект и България ще я изгради с национални или европейски средства, коментира регионалният министър. По Лот 3.1. нямаме проблеми, освен този с изчезналите документи от АПИ в мандата на служебното правителство за обществената поръчка на тунел „Железница“, коментира министърът. Там до края на месеца ще рестартираме процедурата със съкратени срокове, за да наваксаме закъснението от почти една година в изоставането, допълни той. Работи се по Лот 3.3 от Струмяни до Сандански, като има и предсрочно изпълнени дейности от изпълнителя, съобщи още регионалният министър. Трябва да решим проблема с лот 3.2, но България е длъжна да завърши магистралата с национално или европейско финансиране. Основната ни цел бе запознаване на еврокомисарите и дирекциите с напредъка и подхода, който ще следваме за реализиране на този важен за България и ЕС приоритет. Проектът е с наднационален приоритет, тъй като е част от Коридор № 4 – единственият от десетте транснационални транспортни коридори, който преминава през територия само на страни членки на ЕС, заяви Николай Нанков Остава Оценката за съответствие към Оценката за въздействие върху околната среда и водите да докаже кой от петте предложени в нея варианта е приоритетен. Те бяха внесени в Министерството на околната среда и водите в началото на месеца и очакваме да имаме одобрение по нея до октомври т.г., обяви министърът. Важно е да се избере вариант за строителство. Той ще даде и икономическите параметри на отсечката. Тогава ще знаем какъв ще е нужният ресурс, посочи още Нанков. 670 млн. евро ще е най-скъпият участък от магистралата заради сложния релеф, сеизмичната активност и всички други фактори, свързани с опазване на видовете и околната среда, като ще се реализира с европейски средства и национално съфинансиране. Проектът за дългия тунел е на последно място, заради сложността на проекта и опасностите, които крие, заяви министърът на регионалното развитие и благоустройството.", "date": "21.06.2017 17:30", "title": "Нанков: До април 2019 г. трябва да има разрешение за строеж на Лот 3.2 на \"Струма\""}
{"url": "https://www.24chasa.bg/novini/article/6294647", "text": "Анонимни сигнали за корупция няма да се приемат, предвижда проектът за антикорупционен закон, който се подготвя в Министерство на правосъдието. Това стана ясно от думите на правосъдния министър Цецка Цачева след среща с президента Румен Радев, посветена на съдебната реформа. , с шефовете на Върховния касационен съд Лозан Панов и Върховния административен съд Георги Колев и главния съдебен инспектор Теодора Точкова. Цачева увери, че проектът за антикорупционен закон ще е готов и пуснат за обществено обсъждане до края на юли, а ще бъде внесен в Народното събрание в началото на есенната сесия през септември. Тя допълни, че в подготовката на проекта участват много видни магистрати и юристи, като два спорни момента от предишния законопроект няма да намерят място в новия. Това са анонимните сигнали и обратната тежест на доказване. Всеки гражданин ще може свободно да подаде сигнал в антикорупционния орган, който ще бъде създаден, каза Цачева. Според нея обаче най-сигурният начин да се преодолее корупцията си остава електронното управление.", "date": "21.06.2017 16:56", "title": "Без анонимни сигнали за корупция"}
{"url": "https://www.24chasa.bg/novini/article/6294744", "text": "КНСБ настоява временната комисия в Народното събрание, която проучва проблема с неплащането на работни заплати, да излезе с конкретни решения преди лятната ваканция, съобщава  . Синдикалистите очакват тя да препоръча неизплащането на заплати да се криминализира, както е с неплащането на осигуровки.", "date": "21.06.2017 17:31", "title": "КНСБ настоява неизплащането на заплати\nда се криминализира"}
{"url": "https://www.24chasa.bg/novini/article/6294752", "text": "Хасковският окръжен съд изпрати в затвора за 6 и половина години Драгомир Христов от Любимец за трафик на хероин, съобщава  . Присъдата е постановена, след като прокуратурата се споразумя с обвиняемия. 24-­годишният Христов е глобен и със 100 хиляди лева. Той беше задържан през декември миналата година на граничния пункт \"Капитан Петко войвода\" с близо 11 килограма хероин. ", "date": "21.06.2017 17:37", "title": "6 г. и половина затвор получи трафикант на\nхероин от Любимец"}
{"url": "https://www.24chasa.bg/novini/article/6294738", "text": "Нека не използваме каквито и да е методи, свързани с референдума за мажоритарната система. Искрено се съмнявах, че мажоритарната система, предложена от Слави Трифонов, ще успее да се осъществи в този си вариант, каза лидерът на СДС Божидар Лукарски в предаването на   \"Лице в лице\". ГЕРБ нямат интерес от мажоритарни избори, българският народ също няма интерес от този вид мажоритарна система. Вариантът, предложен от \"Воля\", се доближава до френския модел, коментира Лукарски. Българският народ не е длъжен да знае разликите между различите мажоритарни системи, допълни Лукарски.  Очаквам предсрочни парламентарни избори, но няма да са в близките 2-3 месеца. Не би следвало да живеем само с негативната настройка правителството да се провали, това е комплексарско. В момента парламентът по-скоро бездейства, отколкото да прави нещо, допълни той.", "date": "21.06.2017 17:33", "title": "Лукарски: Очаквам предсрочни парламентарни избори"}
{"url": "https://www.24chasa.bg/novini/article/6294789", "text": "Голяма част от Европа е обхваната от гореща вълна, най-силната от 2005 във Франция, предаде Франс прес. Лондон се готви за най-горещия ден от 1976 г., а Португалия се бори срещу пожар, взел човешки жертви. Във Франция горещините, най-силните от 12 години, започнаха в неделя и се очаква да продължат и утре. Днес се очакваха температури от 37 градуса. Един човек беше открит удавен вчера след опит да се освежи в река Лоара. Властите оповестиха безплатен телефонен номер за спешни обаждания и взеха мерки за защита на най-уязвимите граждани. Парковете в Париж и предградията му са отворени по всяко време на денонощието. Шофирането е ограничено. Земеделците са неспокойни, защото две трети от подпочвените води вече са на анормално ниско равнище, предава БТА. Над 1000 португалски пожарникари продължават борбата с пожара в централната част на страната. Огнената стихия в района на Педрогау Гранде отне живота на най-малко 64 души, 157 бяха ранени. Това е най-тежкото бедствие в съвременната история на Португалия. В Испания се очаква жегите, започнали в четвъртък, да продължат поне до неделя с температури, достигащи до над 40 градуса. Близо до Мадрид студенти бяха отведени в морга, за да са на място с по-студен въздух. В британската столица Лондон се очакват температури от 34 градуса. Днес може да се окаже най-горещият юнски ден от 1976 г. и дори организаторите на известните конни надбягвания в Аскот обмислят да се откажат от изискванията за строг дрескод. В Холандия се очаква утре термометрите да отбележат над 35 градуса. В понеделник започна прилагането на план за борба с ефекта от горещините при възрастните хора. Технически проблеми нарушиха движението на влаковете. В Белгия железниците работят в летен режим. Земеделските производители се опасяват от сушата, продължаваща няколко месеца, припомняйки за 1976 година. Италианските метеорологични служби очакват през идните дни най-тежката гореща вълна от 15 години насам с температури, надхвърлящи нормалното за сезона с осем градуса, достигайки 39 градуса в Милано. Това ще утежни ситуацията с водните резерви, имайки предвид, че шест месеца валежите са намалели с една трета. В Австрия се очаква термометрите да останат около 35 градуса най-малко до следващата сряда. Земеделските производители са притеснени, както и пожарникарите, а популярните барбекюта във виенските паркове са забранени до второ нареждане. Швейцария очаква през идните дни температури над 30 и дори над 35 градуса. Не се очаква обаче да бъде счупен рекордът от 2003 година. Гореща вълна засегна и Сибир. Очаква се днес в Красноярск да бъдат отбелязани температури до 37 градуса, но в Мурманск вали сняг. За момента Гърция и Балканите не са засегнати от горещата вълна, отбелязва АФП.", "date": "21.06.2017 18:10", "title": "Невиждани от 12 години жеги мъчат Европа"}
{"url": "https://www.24chasa.bg/novini/article/6294838", "text": "Иранският президент Хасан Рохани призова за единство в мюсюлманския свят, подчертавайки, че глобалното ескалиране на тероризма е от ползва единствено на Израел, пише вестник The Times of Israel, цитиран от Фокус. „Ясно е, че израелците подкрепят тероризма в региона“, отбеляза Рохани. „Колкото повече се увеличава терористическата активност в региона, толкова по-голяма е ползата за ционистите“, уточни държавният глава. „Ако искаме да ограничим ционизма в региона, ние трябва да изковем единство в ислямския свят и да разрешим разногласията“, допълни Рохани. Освен това министърът на външните работи на Иран генерал Хюсеин Дехкан обясни, че Израел е в основата на цялото насилие и екстремизъм в света.", "date": "21.06.2017 18:28", "title": "Президентът на Иран: Израел подкрепя тероризма"}
{"url": "https://www.24chasa.bg/novini/article/6294764", "text": "Шейсет и четиримата загинали при горските пожари в Португалия бяха почетени днес с минута мълчание, съобщава Асошиейтед прес, цитирана от БТА. На този фон властите обявиха, че са близо до овладяване на ситуацията. В сградата на парламента в Лисабон министри и депутати запазиха минута мълчание в памет на жертвите. Президентът Марселу Ребелу де Соуза се срещна с представители на службите за реакция при бедствия и аварии недалеч от градчето Педрогау Гранде, на 150 км от Лисабон, където в неделя избухна пожарът. Пожарът е почти изгасен, сега се вземат мерки да не се допусне той да се разгори отново, заяви Витор Ваз Пинту, говорител на Службата за гражданска защита. В района на бедствието продължават да дежурят над 1200 пожарникари. В съседното селище Гоиш по-ниските температури и отслабналите ветрове улесниха работата на противопожарните екипи. Там около 1100 души от силите им се борят с пламъците с помощта на 21 самолета за гасене на пожари, които хвърлят вода от въздуха. Властите очакват в този сектор огънят да бъде потушен до края на деня.", "date": "21.06.2017 17:50", "title": "Министри запазиха минута мълчание в памет на загиналите при пожари в Португалия"}
{"url": "https://www.24chasa.bg/novini/article/6294791", "text": "В сряда сирийските правителствени сили са поели контрола на част от източните предградия на Дамаск, съобщава Ройтерс, цитирана от “Фокус“. Армията е завладяла няколко блока от квартала Джобар и част от района Айн терма, който се намира на повече от миля южно, съобщават от „Хизбула“. Все още достоверността на тази информация не може да бъде потвърдена. През последните дни сирийската армия и нейните съюзници започнаха да провеждат по-интензивни нападения в този район на столицата. ", "date": "21.06.2017 17:58", "title": "Сирийската армия завладя източните предградия на Дамаск"}
{"url": "https://www.24chasa.bg/novini/article/6294801", "text": "Министър-председателят Бойко Борисов възложи на министрите до понеделник да са готови с информация за предоставяните от техните ведомства услуги и изискваните за това документи. Справката трябва да съдържа информация кои събирани от гражданите документи са ненужни и съответната администрация да спре събирането им. Той подчерта, че тази мярка е изключително важна за всеки човек и за бизнеса. „Самите ние си даваме сметка, че това е реална реформа и тя затова не се е случвала, защото трябва да се преодолява огромна съпротива на чиновници, администрация, включително и корупционни схеми по маса звена – нещо, с което ние сме свикнали като народ, но ние трябва това да го поправим. Роптаем, ядосваме се, нервираме се и то не се случва. Този път ще се случи“, категоричен беше премиерът. ТОМИСЛАВ ДОНЧЕВ: Господин премиер, уважаеми колеги, предвид факта, че редуцирането на административната тежест е един от приоритетите на това правителство, ние работим в няколко посоки. Работим по отношение на администрации, които имат трудности с административното обслужване – услугите са трудни, бавни, лошо достъпни, всички знаят за усилията ни от последните две седмици, свързани с КАТ – София, кадастър, конкретни общински администрации. Списъкът ще бъде удължен, идентифицирали сме още няколко структури, това може би другата седмица. Но днешната стъпка е в съвсем различен мащаб. За да имаме качествено административно обслужване, това на първо място означава ние да не караме гражданинът да влиза в ролята на куриер между различните администрации, събирайки един, два, три удостоверителни документа да ги носи в четвърта администрация. Това е големият проблем пред административното обслужване. БОЙКО БОРИСОВ: Добави от това, което говорихме сутринта – прокуратурата и МВР ще се свържат. Още куп такива документи има, които гражданинът отива и иска от МВР, за да занесе в прокуратурата. Или от прокуратурата да вземе да занесе до МВР, а те си общуват по една и съща система. Така че, Радев е поел ангажимент това да стане факт. ТОМИСЛАВ ДОНЧЕВ: Виждам двата процеса успоредно – този, който ще докладвам днес, и процесът на ниво конкретна администрация с оглед оптимизиране на обслужването там. Защото наблюденията ни показват, че на много места процесите по самото физическо предоставяне на услугата са много далеч от оптималното. Има актове, има излишни части от услугата. Просто казвам – излишно обикаляне и стоене на гишета, което не е нужно. Това, което коментираме днес, е нещо съвсем различно и, както казах, е от съвсем различен мащаб. Става дума за възможност администрациите да правят справка помежду си по служебен и по електронен път като не товарят с това гражданите. Само да отбележа, че подобен ангажимент съществува като текст от АПК, съществува и конкретен запис в Закона за електронното управление, където пише, че административните органи не могат да изискват от гражданите и бизнеса предоставянето или доказването на вече събрани или създадени данни, а са длъжни да ги събират служебно. Това, както всички граждани са свидетели, консенсусно не се спазва от повечето администрации. Първата голяма задача е да създадем електронната инфраструктура за подобни служебни справки, които да бъдат направени между администрациите. Тя до голяма степен съществува, доколкото Държавна агенция „Електронно управление“ поддържа централен компонент за служебен обмен на данни и информация, т. нар. RegiX. Днес тръгваме за първи път с първите 12 удостоверения на хартиен носител, които има всички шансове да бъдат електронизирани, доколкото те се базират на осем регистъра (мога да ги изчета), които вече могат електронно да бъдат достъпни по служебен път – Търговски регистър, Имотен регистър, Регистър „Булстат“, Регистър задълженията на митническата администрация, Регистър на актовете за граждански брак, Регистър на задължените лица, Регистър на пенсионерите и Регистър на признати дипломи за придобито висше образование. Какво решаваме днес? Това, което има да се случи, ще следва няколко стъпки. На база днешното решение ние ще влезем в кореспонденция с всички администрации, предоставящи услуги, като ще съберем данни кои от техните услуги са базирани на справки по тези регистри, какво е законовото основание да предоставят тези услуги и точно по този начин. Ще анализираме информацията като се стараем това да стане максимално бързо. Ще подготвим промени, свързани с приложимото законодателство. След това, надявам се към септември месец, ще бъдем в състояние (не знам дали терминът е правилен) да принудим всички администрации по отношение на тези регистри и по отношение на споменатите удостоверения да спрат да искат удостоверения от хората на хартия. Твърдо сме решени, ако има администрации, които не са готови да минат на справки по електронен път от въпросните регистри, да продължат да искат хартия, да предложим, ако е необходимо, законови промени, които да дават възможност те могат да бъдат наказвани, включително и чрез непревеждане на субсидии от страна на държавата. Тук доза радикализъм е необходима. Това е фундаментът на административната реформа. Да, това не е всичко. Надявам се колкото може по-бързо следващите няколко месеца да тръгнем с друго предложение, което обхваща още регистри. Ще го правим поетапно, нямаме намерение да чакаме, примерно, година и половина или две, когато абсолютно всички регистри са достъпни по електронен път и тогава да го направим. Ще го направим поетапно. Моля да подкрепите точката. Освен това, искам да допълня, че има още едно предложение – за оперативно заседание на Министерския съвет, което в сходна посока. То е свързано с трудностите специално при инвестиционния процес в сферата на устройство на територията, спазване на изискванията за опазване на околната среда, процедури в Министерството на енергетиката и в Министерството на земеделието, храните и горите. Ще имаме възможност да го дискутираме с колегите. Освен това, имаме доклад от всичко свършено по отношение на КАТ и това, което има да се свърши. Ако колегите желаят и ако Вие разпоредите, в рамките на оперативното заседание – групата е налична и стои пред залата, да докладва всичко свършено и това, което има да се свърши по отношение на КАТ. БОЙКО БОРИСОВ: Още сега да докладват, да дойдат. А през това време Росен Желязков да разкаже какви стъпки имаме. РОСЕН ЖЕЛЯЗКОВ, председател на Държавна агенция „Електронно управление“: Благодаря Ви. Това, което господин Дончев каза, всъщност е началото на края на изискването на удостоверение и извършването и предоставянето на вътрешни удостоверителни услуги от страна на администрациите. Голямата промяна ще дойде тогава, когато всички базови регистри при първичните администрации, които те съхраняват, поддържат и обработват данни, бъдат свързани в рамките на този период, който е разписан по пътната карта към Стратегията за електронното управление, финансиран по Оперативна програма „Добро управление“ и ще трае до края на 2018 година. Тенденцията е да се правят целенасочени интервенции по подхода, който днес беше докладван, с приобщаването на все повече и повече удостоверителни услуги. Всъщност, с този процес ще се намали до значителна степен времето, необходимо на заявителите на административни услуги да свършат своята работа. В рамките на тази година, заедно с Министерството на финансите, се предвижда едно значително облекчение на бизнеса и това е не само по настояване на работодателските организации, това е пестене на много време и ресурс за фирмите. Свързано е с към момента съществуващата необходимост за подаване на годишните финансови отчети едновременно в Търговския регистър, Националния статистически институт и Националната агенция по приходи. Създаването на единна входна точка ще даде възможност да се внасят само на едно място. Тоест, три пъти ще се намали тежестта. От другата страна, пак с Министерството на финансите и БНБ, ще се създаде необходимата инфраструктура за разплащане с виртуални ПОС терминали, което ще намали до значителна степен размера на държавните такси с оглед на комисионните, които се събират в момента. През следващата седмица отново ще бъде докладвано от господин Дончев задължението и ангажиментът на администрациите да осъществяват електронен документооборот помежду си с възможността, която е създадена като инфраструктура и протокол на обмен на електронни документи. Това е от мен. Благодаря. БОЙКО БОРИСОВ: Реално от днес какво се случва с това, което разпореждаме с това постановление? Какво трябва да направят първо министерствата помежду си? ТОМИСЛАВ ДОНЧЕВ: Не само министерства, а и общините. БОЙКО БОРИСОВ: И общините. Но понеже тук са всички министри, какво трябва днес да направят министрите като си отидат сега в службите? И да считате, че е заповед! ТОМИСЛАВ ДОНЧЕВ: Както казах преди малко, ще влезем в кореспонденция с тях, ще получат писмо от мен – всички услуги, които са базирани на въпросните удостоверения, на въпросните регистри, да ги опишат кои са, правното основание за предоставянето на тези услуги, да ни върнат тази информация, срокът е 21 юли 2017 година. Ние ще анализираме информацията много бързо. Ще видим какви промени в законодателството са необходими, защото вероятно ще бъдат необходими такива. И от септември месец, надявам се, след като се процедират промените в законите, ще ги накараме да спрат да искат хартия от гражданите по отношение на тези регистри. БОЙКО БОРИСОВ: От 2000 година има закон! ТОМИСЛАВ ДОНЧЕВ: Този специално е от 2000 година, записът в АПК е от по-късно. БОЙКО БОРИСОВ: От 2000 година е законът, а не се прилага 2017 година! Седемнадесет години не се прилага! ВАЛЕРИ СИМЕОНОВ: В доклада на господин Дончев срокът за подготовката за електронизация, най-общо казано, е 1 август 2017 година, а пък след това в самото решение – 15 август 2017 година. Случайно ли е? ТОМИСЛАВ ДОНЧЕВ: Те са няколко акта. ВАЛЕРИ СИМЕОНОВ: Етапите ги давате в доклада – актуализирана информация на услугите – срок до 1 август 2017 година. След това в самото решение – за предприемане на мерки за премахване на изискването за предоставяне на 12 официални документа – 15 август 2017 година… ТОМИСЛАВ ДОНЧЕВ: На първо място е необходимо те да ни върнат информация, ние да я анализираме максимално бързо, да подготвим това, което е необходимо като промени в законодателството, и системата ще задейства, когато промените в законодателството станат факт, няма как да стане по-рано това. ВАЛЕРИ СИМЕОНОВ: Някъде нямаш промяна в законодателството. ТОМИСЛАВ ДОНЧЕВ: Някъде имаш. На повечето места има. Всъщност, ако искате да бъда болезнено откровен, ние в част от случаите не знаем коя администрация на какво законово основание иска от гражданина даден документ. ВАЛЕРИ СИМЕОНОВ: Затова се дава срок до август месец – 1-ви или 15-ти. БОЙКО БОРИСОВ: Слушайте ме внимателно. Заместник-министрите да си запишат, за да ме предадат дословно на титулярите. Тази тема ние, като политически партии, сме я поели като ангажимент пред нашите избиратели. Ние самите сме убедени, че това е изключително важно за всеки един човек, за бизнеса. Самите ние си даваме сметка, че това е реална реформа и тя затова не се е случвала, защото трябва да се преодолява огромна съпротива на чиновници, администрация, включително и корупционни схеми по маса звена – нещо, с което ние сме свикнали като народ, но ние трябва това да го поправим. Роптаем, ядосваме се, нервираме се и то не се случва. Този път ще се случи! Сутринта на съвещанието по антикорупция и антиконтрабанда, което провеждаме, се оказа, че след срещата ни в петък териториалните данъчни служби са се срещнали с местните общински администрации и се оказва, че те дори не знаят колко услуги в момента НАП предоставя по електронен път, защото никой от държавната и общинската администрация реално не се интересува колко човека чакат на гишето или колко проблема има бизнесът. Затова всичко, което Дончев прочете, ще се прави и съм съгласен със сроковете, които касаят промени на закони. Това и с Валери си говорихме преди една седмица, парламентарните групи ще го подкрепят, ще го приемат по възможно най-бърза писта като ангажимент. Още днес искам, като се приберете, всеки министър в неговото министерство да събере администрацията и да направи списък кои услуги неговото министерство или агенциите, ако има такива към тях, предоставят на гражданите. Защото това, което Дончев казва, че самите ние, като администрации, не знаем на базата на какво сме сложили такси или искаме даден документ, или ето така, по инерция – дай свидетелство за съдимост. За какво ти трябва, примерно, трябва ли ти? Или администрацията на МВР, например, иска лична карта и акт за раждане. А личната карта се издава на базата на акта за раждане. Предполагам, всеки човек си има начин да си съхранява важни документи, не ги носи със себе си. И питам тогава: защо като имаш лична карта да ти искат и акт за раждане, да се разкарваш да събираш документи? Къде е логиката на тези, които го искат от теб? Разбирате ли абсурдността? Но хората безропотно, защото няма какво да правят, вървят от гише на гише. И всеки от вас ще види днес, като си направите преглед на това, което имате, колко ненужни неща се искат. Утре сме в Брюксел и няма да може да стане, но още в понеделник ще искам всеки от вас да ми предостави тази информация. До понеделник, през Томислав Дончев – да е написано, примерно Министерство на правосъдието – едно, две, три, четири, пет, какво искате. Министерство на вътрешните работи, Министерство на отбраната, Министерство на образованието и науката, Министерство на труда и социалната политика, Министерство на икономиката, всяко министерство. Първо, Томислав да знае какво всички вие искате. Другата сряда, преди първата точка, ще изслушам всеки един от вас какви съответно документи изисква и от кои може да се откажем като ненужни. ИВАЙЛО МОСКОВСКИ: Сега се сещам за рибарите, искаха им прошнурован, прономерован корабен дневник, да попълват данни за вятър, вода... БОЙКО БОРИСОВ: Тормоз на рибаря, това правят! Той въдицата ли да държи, компас ли да гледа, температурата на водата ли да измери? Накрая ще се удави докато излезе, защото няма ръце кое да... ИВАЙЛО МОСКОВСКИ: Питам ги какво е това, те казват, че застрахователите го искат. Отмених го, разбира се. БОЙКО БОРИСОВ: Сега говорим, но ако вие сте на лодката и това ви е прехраната, и ви дойде такава наредба… Разбрахте ли сроковете? Законите и това, което като анализ трябва да се прави, може да го кажем – месец срок, но днес почвате, понеделник да го има при Дончев. Всички трябва да си пратят материал при него. А за сряда – на всеки ще дам думата по листчетата да кажете – имахме толкова такси, тази е нужна, тази е нужна, толкова документи, това е нужно, това не е нужно, за това и това вече сме издали наредба или сме променили наредба, или предлагаме в тази промяна на закона това да отпадне. Ясен ли бях? Това не се ли направи, нищо не сме направили. И въобще не искам да си мисля, че някой ме е приел несериозно. КАТ! ТОМИСЛАВ ДОНЧЕВ: Кой от работната група в стегнат порядък ще каже какво е направено до момента и какво има да се направи оттук нататък? ЕМИЛИЯ АЛЕКСАНДРОВА, държавен експерт в дирекция „Модернизация на администрацията“ в Министерския съвет: Уважаеми господин министър-председател, вицепремиери, министри, дами и господа, на 10 юни 2017 година на работно съвещание ни бе поставена задача от министър-председателя, един скромен екип от петима човека – служители в Министерския съвет, представител на Държавна агенция „Електронно управление“, представител на „Пътна полиция“ – София, да направим анализ. До момента сме направили проверка в отдел „Пътна полиция“ към Столична дирекция на вътрешните работи и установихме няколко проблема, които в най-кратък вид са свързани с организация на работните процеси при предоставяне на административни услуги, сградния фонд, който е в лошо състояние, обезпеченост с хардуер и софтуер и липса на такива, липса на достатъчен човешки ресурс за обслужване на гишета и във връзка с това предлагаме подобряване на работните процеси. Без да влизам в излишни детайли, ще увеличим броя на гишетата по отделни административни услуги. Мисля, че към момента не е необходимо наистина да задълбавам по видове и пунктове в КАТ. Ще увеличим освен човешкия персонал, съответно терминални устройства ще се поставят за плащане. Ще елиминираме някои от етапите в работния процес, така че опашките от потребителите да намалеят драстично, тъй като потокът е изключително голям, на ден преминават грубо около 2000 човека в трите пункта в „Пътна полиция“. Също така разработихме и, по-скоро, дадохме предложения да се усъвършенства сайтът на Министерството на вътрешните работи в частта от „Пътна полиция“, разработване на отделен модул, така че вътре да се акцентира на информация за всички услуги, които се предоставят от органите на „Пътна полиция“, с приоритизиране на най-често срещаните услуги, информация за електронно представените услуги от страна на „Пътна полиция“, включително възможност за проверка на фишове, актове, установяване на административни наказания. Също така сме направили проект за разработване на нови информационни и указателни табелки, които ще подобрят със сигурност информираността на потребителите на услуги, тъй като при проверката се установи, че цари, в общи линии, един безпорядък и хаос при гишетата. В нашия доклад имаме показани цветни сегашни и бъдещи, как ще изглеждат информационните табелки. Съответно имаме някои предложения. БОЙКО БОРИСОВ: На министър Радев дадохте ли доклада? ЕМИЛИЯ АЛЕКСАНДРОВА: Да, мисля, че е пристигнал при Вас, министър Радев, тази сутрин. Също така и на господин Московски сме го предоставили. Господин Дончев също го има. Така че, всъщност някои от идеите, които сме записали, са разграничаване на процесите по предоставяне на услуги на граждани официални вносители. Някои типове услуги конкретно сме заложили, които да се променят. БОЙКО БОРИСОВ: В момента вървят разговорите на Министерство на вътрешните работи с нотариусите относно това да могат да се проверяват автомобилите за тежест по електронен път – тази измама или тези хиляди проблеми, които се нанасяха на хората след като отидат пред нотариус и продадат колата, дадат парите и след това новият собственик отива в КАТ и се оказва, че автомобилът е с тежест или е краден, или е на издирване и фактически новият собственик, който е платил парите, е излъган, не може да ползва автомобила. А има стотици такива случаи! Сега връзваме КАТ с нотариуса, по електронен път пита и системата само отговаря: да, издирва се – значи спира сделката; или: да, има запрещение – спира сделката. Сутринта на оперативката министър Радев ми докладва, че много от тези неща вече са задвижени и действат, в момента водят разговори. Надявам се до дни това да се случи. Намерили сме сграда, в която да изместим целия архив, в непосредствена близост, за да освободим тези помещения, където сега са архивите и табелите. В същото време, тъй като половината терен там е реституиран, се прави проект, живот и здраве – догодина да се започне изнасянето горе на Враня, при жандармерията, на целия КАТ, наново да бъде построен там, тъй като рано или късно този имот половината ще го вземат. Много теми разисквахме сутринта с вътрешното и финансовото министерства и с оперативното ръководство и мисля, че сме доста напред. С финансовия министър имаме готовност, когато се изчистят всички неща, за които няма средства за капиталови разходи в момента и са спешни, за да ви дадем пример, че стимулираме такава работа, която е в полза на гражданите, ще помогнем и финансово. Максимално бързо това трябва да се случи и то не само в Столичния – и в Пловдивския, и във Варненския КАТ, и във всички градове, където би могло или има такива проблеми. Радев! ВАЛЕНТИН РАДЕВ: Това исках да кажа, господин премиер, не става въпрос само за Столичния КАТ, той е само примерът, там подобряваме и битовото обслужване. Хората да почнат да виждат, че го правим, както Вие казвате. А нещо, което ще се случи след време – става въпрос за КАТ и в Пловдив, в други големи два града в страната, останалите структури, подобно на тази, но Софийският КАТ е пример как ще изглеждат другите. Това, което Вие казахте, е вторият проект, той е по-дългосрочен – за изместването на КАТ на мястото на жандармерията. Може би ще отнеме година, две, но ние сега искаме да възстановим тук, хората тук да не губят време и тук да се чувстват добре, докато направим втората стъпка да освободим това място и всички тези автомобили да се изнесат извън София. Благодаря. БОЙКО БОРИСОВ: До понеделник това трябва да бъде отработено. Отидете си, седнете с администрацията, те ще се съпротивляват, не само защото ще им се утежни и усложни работата, а на много места се въртя корупционни кръгчета и тормозят хората. Трябва да се надделее. Повтарям, това ще ви е първата оценка, която ще получите. Приемаме точка 33.", "date": "21.06.2017 18:05", "title": "Борисов: До понеделник министерствата да кажат кои ненужни документи отпадат"}
{"url": "https://www.24chasa.bg/novini/article/6294861", "text": "Министър-председателят на Великобритания Тереза Мей се извини за „провала на държавата“ във връзка с трагедията с „Гренфел Тауър“, при която загинаха поне 79 души, пише вестник The Independent, цитиран от Фокус. „Нека бъда напълно ясна: подкрепата за семействата на земя в първите часове (след инцидента) не беше достатъчно добра“, подчерта Мей. „Гражданите бяха останали без своите вещи, без покрив над главата, без дори основна информация за това, което се случва, което те трябва да направят и къде трябва да потърсят помощ“, уточни премиерът. „Това беше провал на държавата, местен и национален, в това да се помогне на гражданите, когато те имаха най-голяма нужда от това. Като министър-председател аз се извинявам за този провал“, допълни Мей.", "date": "21.06.2017 18:34", "title": "Тереза Мей: Пожарът в Гренфел Тауър беше провал на държавата"}
{"url": "https://www.24chasa.bg/novini/article/6294870", "text": "Президентът на Румъния Клаус Йоханис ще покани в понеделник представители на парламентарно представените партии за консултации относно формата на новото правителство, съобщи говорителят на държавния глава Мадалина Доброволски, цитирана от информационният сайт \"Зиаре\", цитиран от БТА. Румънското правителство днес бе свалено от власт с вот на недоверие в парламента, подкрепен от 241 от общо 465 народни представители. Премиерът Сорин Гриндяну уточни, че ще изпълнява задълженията си до тогава, докато страната няма функциониращо правителство. Румънският държавен глава е на посещение в Германия, след което в четвъртък и петък ще бъде в Брюксел за среща на Европейския съвет. В Брюксел Йоханис ще се срещне с френския си колега Еманюел Макрон, уточнява агенция Аджерпрес.", "date": "21.06.2017 18:45", "title": "Румънският президент започва консултации \nза ново правителство в понеделник"}
{"url": "https://www.24chasa.bg/novini/article/6294804", "text": "Председателят на ПГ на ГЕРБ и заместник-председател на партията Цветан Цветанов призова да се намери начин за европейско дофинансиране на сектор “Сигурност” в страните от Европейския съюз. Това стана по време на среща в Брюксел с европейския комисар за сигурността Джулиян Кинг. Това съобщиха от пресцентъра на ПП ГЕРБ. Цветанов каза, че трябва да се направи повече за споделяне на информацията от системите за сигурност между страните-членки, както и за начина за анализиране на информацията. Като посочи като добър пример за обмяна на идеи Парламентарния форум за разузнаване и сигурност в Рига, в който участва преди няколко дни, Цветанов призова Европейската комисия да организира още подобни събития, на които да се обсъждат възможни начини за сътрудничество. “В много от държавите-членки системите за сигурност са недофинансирани. За да може да се постигне единен стандарт, е добре Европейската комисия да подпомага целево определени проекти за надграждане на капацитета на службите”, каза Цветанов и добави, че сега има вакуум във финансирането за нови технологии, системи и за интегритета между системите за сигурност. С този интегритет страните-членки могат да бъдат много по-ефективни при работата и с държави извън ЕС, като стратегическото партньорство е със САЩ. Еврокомисарят Джулиян Кинг каза, че Европейската комисия обмисля подобни идеи. По отношение на киберсигурността - особено важна тема в Европа сега, Кинг заяви, че ще работи заедно с номинираната за еврокомисар Мария Габриел. Що се касае до споделяне на информацията между службите в отделните страни, той добави, че положението се подобрява, но има още какво да се желае.  Председателят на Комисията по вътрешна сигурност и обществен ред в Народното събрание Цветан Цветанов е в Брюксел за участие в конференция на високо равнище за справяне с мигрантската криза. В рамките на събитието той се срещна с председателя на Европейската комисия Жан-Клод Юнкер, който даде висока оценка за работата на българското правителство и премиера Бойко Борисов. Юнкер приветства и международната обиколка на българския премиер в последните две седмици.  В рамките на конференцията в Брюксел Цветан Цветанов се срещна и разговаря и с председателя на Европейския парламент Антонио Таяни. Заедно с председателя на външната комисия в Народното събрание Джема Грозданова, Цветанов предаде на Таяни специална покана за посещение в България от председателя на Народното събрание Димитър Главчев. Таяни благодари за поканата и подчерта, че ще се радва да подкрепя България и и нейните институции по време на българското председателство на ЕС. ", "date": "21.06.2017 18:09", "title": "Цветанов се срещна с Жан-Клод Юнкер и Антонио Таяни в Брюксел"}
{"url": "https://www.24chasa.bg/novini/article/6294874", "text": "На срещата на върха на ЕС на 22-23 юни ще бъде решено да се удължи срокът на санкциите на съюза срещу физически и юридически лица от Русия заради намесата им в Украйна. Това съобщи днес източник от правителството на Германия, цитиран от ТАСС. Според източника въпросът ще бъде обсъждан по време на работната вечеря на държавните и правителствени ръководители от общността., предава БТА.", "date": "21.06.2017 18:48", "title": "ЕС ще удължи на срeщата на върха санкциите срещу Русия"}
{"url": "https://www.24chasa.bg/novini/article/6294587", "text": "Районният съд в Кюстендил постанови условна присъда и глоба от 10 хиляди лева за контрабанда на цигари от Македония, съобщава „Фокус”. Присъдата стана факт, след откриването на акцизните стоки на ГКПП – „Гюешево” при митническа проверка. Контрабандната стока, която е над 5 хиляди кутии цигари и на стойност от 35 хиляди лева, е открита при проверка на лек автомобил, управляван от жител на Крива Паланка. Съдът в Кюстендил одобри споразумението, чрез което подсъдимият се признава за виновен. Наложеното наказание е лишаване от свобода за срок от една година и изпитателен срок от три години, както и глоба в размер на 10 хиляди лева.", "date": "21.06.2017 16:25", "title": "Условна присъда и глоба от 10 хил. лв. получи мъж за контрабанда на цигари от Македония"}
{"url": "https://www.24chasa.bg/novini/article/6294428", "text": "Окръжна прокуратура – Ямбол предаде на съд турския гражданин Неджати Ф. (на 31г.), съобщиха от пресцентъра на Окръжната прокуратура. Той е подсъдим за това, че на 3 декември 2016 г., около 11.15 часа, при управление на товарен автомобил с влекач се е движил с превишена скорост - 80 км. в час, вследствие от което блъснал навлезлия в кръстовището лек автомобил „Опел“ и причинил по непредпазливост смъртта на момче и средна телесна повреда на жена. Окръжен съд – Ямбол е насрочил заседанието си за 22 юни 2017 г. ", "date": "21.06.2017 15:31", "title": "Предадоха на съд турски гражданин, убил дете при катастрофа"}
{"url": "https://www.24chasa.bg/novini/article/6294452", "text": "Лек автомобил е изгорял на АМ „Тракия“, съобщи говорителят на ОДМВР-Бургас Цветелина Рандева, цитира \"Фокус\". Пожарът е възникнал около 14.00 часа на 333-ти километър на автомагистралата, преди отбивката за Карнобат. Превозното средство се е възпламенило по време на движение. Водачът е успял да спре и да излезе от колата, която изгоряла напълно. От инцидента няма пострадали хора. Причините за възникването на пламъците са в процес на изясняване.", "date": "21.06.2017 15:37", "title": "Кола изгоря на АМ „Тракия“"}
{"url": "https://www.24chasa.bg/novini/article/6294455", "text": "Групата на социалистите и демократите в Европейския парламент съобщи, че подкрепя Мария Габриел (ГЕРБ/ЕНП) за еврокомисар по цифровизацията, предава БТА. Посочва се, че групата е удовлетворена от отговорите на кандидата за следващ български еврокомисар при вчерашното изслушване в ЕП. Ще подкрепим Габриел с удоволствие, тя показа познания. Сега очакваме да видим как думите се претворяват в дела, допълват социалистите. Оценката от вчерашното изслушване на Габриел се очаква по-късно днес. Ако бъде одобрена, Габриел предстои да бъде утвърдена на сесия на ЕП в Страсбург следващия месец.", "date": "21.06.2017 15:39", "title": "Социалистите в ЕП подкрепят Мария Габриел"}
{"url": "https://www.24chasa.bg/novini/article/6294488", "text": "Премиерът на Румъния Сорин Гриндяну съобщи, че е информирал президента Клаус Йоханис за ситуацията с вота на недоверие в парламента, предаде агенция \"Адежрпрес\", цитирана от БТА. \"Аз информирах президента за ситуацията с вота в парламента. Това е абсолютно нормално\", заяви Гриндяну. Румънското правителство днес бе свалено от власт с вот на недоверие в парламента, подкрепен от 241 от общо 465 народни представители. След приемането на вота на недоверие премиерът Сорин Гриндяну каза, че Социалдемократическата партия /СДП/ трябва да остане единна. \"СДП не означава нито Ливиу Драгня, нито Сорин Гриндяну. Тази партия трябва да остане единна\", каза Гриндяну. Той уточни, че ще изпълнява задълженията си докрай, до тогава докато страната няма функциониращо правителство. \"Надявам се днешният вот в парламента да не бъде голяма грешка, а СДП да определи бъдещия премиер. Важно е да излезем от тази задънена улица\", каза още Гриндяну.", "date": "21.06.2017 15:47", "title": "Сваленият румънски премиер Гриндяну: Управляващите трябва да останат единни"}
{"url": "https://www.24chasa.bg/novini/article/6294447", "text": "Стотици хърватски таксиметрови шофьори блокираха с автомобилите си един от главните булеварди в Загреб в знак на протест срещу работата на международната компания за превози Юбер в страната, съобщава Асошиейтед прес, цитирана от БТА. Шофьорите настояват дейността на компанията да бъде забранена, твърдейки, че тя работи нелегално в Хърватия от две години. Адвокатката Дорис Коща, правен съветник на протестиращите, заяви днес, че \"никой не може да работи нелегално в Хърватия\". В Хърватия има около 5000 шофьори на Юбер, които предлагат по-евтини таксиметрови превози от обичайните. Компанията наскоро представи своята услуга ЮберБоут по адриатическото крайбрежие, предлагайки пътувания с корабачета от курортите Сплит, Дубровник и Хвар до близките острови. ", "date": "21.06.2017 15:35", "title": "Хърватски шофьори на такси протестират \nсрещу компания Юбер"}
{"url": "https://www.24chasa.bg/novini/article/6294375", "text": "Правителството прие нова Наредба за медицинската експертиза. Това съобщиха от правителствената информационна служба. Причините за днешното решение на Министерския съвет са свързани със съдебното оспорване на действащата наредба, при което съдът установи нарушение на административнопроизводствените правила при изработването им. Отменянето на наредбата отчасти или в нейната цялост създава правен вакуум със значителни неблагоприятни последици предвид широкия й обхват на приложение. С новата наредба се цели създаването на правна регламентация на принципите и критериите на медицинската експертиза за определяне наличието на временна или трайна неработоспособност и на реда за нейното извършване. Това ще осигури уеднаквяване на дейностите, свързани с медицинската експертиза на територията на цялата страна. Наредбата се прилага и с цел да осигури определени права на пациентите – например, правото им на отсъствие от работа или осигуряване на подходяща работа с цел полагане на оптимални грижи за здравето до неговото пълно или максимално възможно възстановяване. В същото време, чрез Наредбата се осигурява стабилност и предвидимост на резултатите от нея, което е предпоставка за планиране и прогнозиране на всички произтичащи от медицинската експертиза последствия, включително социалните придобивки и финансови обезщетения, които по себе си са обект на прилагане на други нормативни документи.", "date": "21.06.2017 15:27", "title": "Приеха нова Наредба за медицинската експертиза"}
{"url": "https://www.24chasa.bg/novini/article/6294474", "text": "Правителството със свое решение от днес, 21 юни, разреши преминаването през и пребиваването на територията на Република България на сили и средства от държави-членки на НАТО и страни - партньори, които ще участват в многонационалното учение „Saber Guardian - 2017“. То ще се проведе през юли в България, Румъния и Унгария и е в изпълнение на засилените мерки за гарантиране на сигурността в Черноморския регион. В ученията, които ще се проведат в рамките на „Saber Guardian - 2017” на територията на нашата страна, ще участват военнослужещи, щабове и военни формирования с щатно въоръжение, снаряжение и бойна техника от въоръжените сили на САЩ, Грузия, Украйна, Словения, Румъния, Сърбия, Унгария, Литва, Полша, Гърция, Македония, Канада, Италия и Португалия - общо до 6000 (шест хиляди) души, до 1200 единици сухопътна техника и въоръжение и до 80 военни въздухоплавателни средства. Общото планиране на учението се извършва под ръководството на командващия на Сухопътните войски на САЩ в Европа (United States Army Europe - USAREUR), съвместно със страните-домакини. Ръководството и контрола на свързаните със „Saber Guardian - 2017” учения се осъществява от многонационална структура (Multinational Division Saber Guardian - MND SG), която е разположена в района на съвместните българо-американски съоръжения на учебен полигон „Ново село“. Учението „Saber Guardian - 2017” се провежда в изпълнение на Споразумението между правителството на Република България и правителството на Съединените американски щати за сътрудничество в областта на отбраната и Плана за подготовка на Щаба на отбраната, Българската армия и структурите на пряко подчинение на министъра на отбраната през 2017 година.", "date": "21.06.2017 15:48", "title": "През юли в България ще се проведе многонационалното учение „Saber Guardian 2017”"}
{"url": "https://www.24chasa.bg/novini/article/6294444", "text": "Косовската полиция съобщи днес, че в понеделник при две операции срещу търговията с хора е арестувала петима души, предаде Танюг, цитирана от БТА. При едната операция полицията е открила 16-годишно момиче, обявено за изчезнало още на 14 юни. Заради този случай е задържан мъж, който държал под контрол момичето, използвайки тежкото материално положение на семейството й, и го принуждавал да проституира. По-късно по същия случай е арестуван още един мъж. В друга операция при обиск в заведение в град Печ са арестувани двама мъже, а на една 24-годишна жена е наредено да се яви пред съда в Печ. Тримата са обвинени в осигуряване на условия и принуждаване към проституция, а заведението е затворено. От началото на годината косовската полиция е засилила мерките срещу проституцията и търговията с хора и оттогава са извършени десетки обиски и арести.", "date": "21.06.2017 15:36", "title": "Арестуваха петима в Косово, принуждавали момичета да проституират"}
{"url": "https://www.24chasa.bg/novini/article/6294475", "text": "Терористът, извършил снощи неуспешен атентат на Централната гара в Брюксел, е мароканецът Усама Зариу (36 г.), разведен, съобщиха местни медии, цитира БТА. Той е бил самонает, имал е магазин за електронни устройства и е поправял техника. Имал е образование, не е бил свързан с терористи, не е лежал в затвора, не е бил следен от специалните служби. Предполага се, че се е саморадикализирал без знанието на своите близки. Специалисти от областта на борбата с тероризма коментират, че той не е обичайният шахид, защото след задействането на взривното устройство в куфара, който е носил, е побягнал - т.е. не е искал да умре. В багажа му е открито вещество, използвано често за нанасяне на унищожителни удари, което не е избухнало. По-рано днес прокуратурата уточни, че в куфара е имало газови бутилки и пирони. Според медиите при претърсването на дома му в кв. \"Моленбек\" в белгийската столица не са били открити оръжия и при нападението той не е бил въоръжен. Следователите са намерили в жилището му химически вещества, годни за производството на бомба.", "date": "21.06.2017 15:49", "title": "Терористът от гарата в Брюксел е Усама Зариу, специалист по електронни устройства"}
{"url": "https://www.24chasa.bg/novini/article/6294494", "text": "Мошеник измъкна 1000 лв. от 87-годишна великотърновка с обещания да й монтира алармена система. Във вторник непознат мъж е излъгал бабата, като й предложил да ремонтира входната врата и да постави алармена система на жилището й.  За “услугата” взел сумата от 1000 лева, а в замяна оставил найлонов плик с две картонени кутии, в които е имало вестници и два камъка. В РУ Велико Търново е образувано досъдебно производство за извършена измама.", "date": "21.06.2017 15:54", "title": "Търновка даде 1000 лв. за алармена система,\nполучи вестници и два камъка"}
{"url": "https://www.24chasa.bg/novini/article/6294511", "text": "Президентът на Сърбия Александър Вучич ще се срещне на 17 юли във Вашингтон с американския вицепрезидент Майкъл Пенс, предаде Танюг, цитирана от БТА. \"Това е много важно посещение и мисля, че ще имаме добри резултати за двустранните отношения\", заяви Вучич за държавната телевизия. Запитан ще се срещне ли и със заместник-помощник държавния секретар за Европа и Евразия в държавния департамент на САЩ Хойт Ий, Вучич отговори, че докато Ий е член на администрацията, ще се среща с него.", "date": "21.06.2017 15:55", "title": "Вучич ще се срещне с Майк Пенс във Вашингтон на 17 юли"}
{"url": "https://www.24chasa.bg/novini/article/6294507", "text": "18-годишен младеж е задържан в полицията за 24 часа за хулиганска проява, след употреба на алкохол, във филиала на Центъра за спешна помощ в Калояново. Това съобщи говорителят на ОДМВР в Пловдив, цитиран от “Фокус“. Инцидентът е станал снощи около 22.00 часа. Група роми, след употреба на алкохол, посетили Центъра за Спешна помощ, тъй като един от тях е наранил сам главата си с бутилка бира. Групата тръгнала към Спешна помощ и докато чакали афектирани да им се отвори, счупили стъклото на вратата, ритали кошчета и скачали върху капака на автомобила на една от медицинските сестри. След това отправили заплахи към един от лекарите и шофьора на линейката. Благодарение на бързата намеса на служителите на РУ на полицията в Хисаря, няма разрастване на конфликта и пострадали хора. Най-активният от младежите е задържан. Случаят е предаден на прокуратурата.", "date": "21.06.2017 15:56", "title": "18-г. младеж е задържан за хулиганство в Центъра за спешна помощ в Калояново"}
{"url": "https://www.24chasa.bg/novini/article/6294508", "text": "Около 10.30 местно време жп гарата в град Намюр, Белгия, е била евакуирана. Наложените мерки са предприети поради откриването на съмнителен пакет там, предаде \"The Brussels Times\". Трафикът около гарата е ограничен, а районът - отцепен.                                                                                                                                                                                                                                                                                                                       ", "date": "21.06.2017 15:59", "title": "Евакуираха още една гара в Белгия"}
{"url": "https://www.24chasa.bg/novini/article/6294544", "text": "Тираджия застава пред съда за контрабанда на наркотици в особено големи размери. Окръжна прокуратура – Благоевград внесе обвинителен акт срещу А. Бойчинов и се очаква насричвоне на делото от съда.  На 24 октомври м. г. около 19,50 ч, на ГКПП – Кулата на трасе \"Входящи автомобили\" от Република Гърция, пристигнал товарен автомобил ДАФ. Камионът бил спрян за проверка при преминаване на границата, като по документи превозвал фитнес уреди. Граничните власти, съвместно със служители от Агенция \"Митници\", установили в камиона изградени два тайника, в които били открити пакети с бяло прахообразно вещество. При полеви наркотест веществото е реагирало положително на кокаин. Общото тегло на намереното наркотично вещество възлиза на 23 700 грама, чиято стойност се оценява на 5 333 400 лева. В качеството на обвиняем е бил привлечен шофьорът на товарния автомобил А. Бойчинов.", "date": "21.06.2017 16:00", "title": "Тираджия на съд за трафик на кокаин за 5,3 млн. лв. през ГКПП Кулата"}
{"url": "https://www.24chasa.bg/novini/article/6294527", "text": "Иранското правителство съобщи, че няма да се поколебае да разшири ракетните си възможности и посочи, че ще развива и в бъдеще тази програма, съобщава Tehran Times, цитирна от “Фокус“.  „Както бе изрично посочено от президента Хасан Роухани, правителството подкрепа всяка ракетна дейност на Ислямският революционен гвардейски корпус и на иранските въоръжени сили“, заяви прессекретарят на иранското правителство Мохамад Багер Нобакт. „Правителството няма да сложи горен лимит при засилването на отбранителната си и ракетна възможност и подкрепи ракетните изпитания и проучвания“, добави той. Преди дни Ислямският революционен гвардейски корпус на Иран изстреля ракети по цели на „Ислямска държава“ в Източна Сирия, ликвидирайки на-малко 50 терористи.", "date": "21.06.2017 16:00", "title": "Иран: Няма да поставяме ограничения върху ракетните си възможности"}
{"url": "https://www.24chasa.bg/novini/article/6294545", "text": "Синът на председателя на Европейския съвет е разпитван днес от комисия на полския парламент в рамките на разследване за една от най-големите финансови измами в Полша, съобщава Асошиейтед прес, цитирана от БТА. Според мнозина поляци призоваването на Михал Туск е част от кампанията на управляващата партия \"Право и справедливост\" за дискредитиране на нейния политически противник Доналд Туск, отбелязва агенцията. Туск младши е работил като говорител и консултант на авиокомпания, дъщерна фирма на финансовата институция \"Амбър голд\", оказала се пирамида. \"Амбър голд\" работи в периода 2009-2012 г., когато премиер на Полша е Доналд Туск. С днешното изслушване комисията иска да разбере как Михал Туск е бил назначен в авиокомпанията. Освен това разследващите искат да установят защо тогавашното правителство на Туск не е прекратило измамната схема.", "date": "21.06.2017 16:05", "title": "Разпитват сина на Доналд Туск за финансова пирамида в Полша"}
{"url": "https://www.24chasa.bg/novini/article/6294505", "text": "Полицията в Минесота публикува видео от инцидента от юли 2016 г., при който полицай застреля 32-годишния чернокож Филандо Кастил зад волана на колата му, в която били жената и детето му, предава Си Ен Би Си. На видеото се вижда как при проверка полицай открива огън по Кастил, който го уведомява преди това със спокоен тон, че носи законно притежавано оръжие у себе си. Полицай Джеронимо Янес казва на шофьора да не се присяга за пистолета и стреля няколко пъти. Според приятелката на Кастил той е опитвал да извади документите си. Преди дни Янес беше признат за невинен по всички обвинения. Инцидентът придоби световна известност миналия юли, тъй като жената снимаше полицейската акция с телефона си и я излъчи на живо във фейсбук. ", "date": "21.06.2017 16:05", "title": "Пуснаха запис как полицай убива невинен човек в Минесота (Видео)"}
{"url": "https://www.24chasa.bg/novini/article/6294493", "text": "25% от българите са на мнение, че политиката е мъжка професия, а 1% – женска професия. 58% от българите обаче смятат, че е добре в политиката да има повече жени, съобщават от Изследователски център “ “. 31% от българите предпочитат важните държавни решения да се вземат от мъже, но за повече от половината българи полът няма значение. За 7% от българите няма никакви пречки пред участието на жените в политиката. Това са само част от резултатите от национално представително проучване на тема „Полови стереотипи спрямо участието на жени в политиката в България“ проведено от изследователски център „Тренд“ по поръчка на Либерален институт за политически анализи и финансирано от ЮНЕСКО. Изследването е реализирано в периода между 2 и 8 февруари 2017 г. сред 1002 пълнолетни български граждани. Проучването е проведено „лице в лице“ и е представително за пълнолетното население на страната. В проучването бяха тествани основни стереотипи спрямо участието на жените в политиката. В прикачената презентация може да видите всички въпроси и получени данни. 42% от българите са съгласни с твърдението, че „политиката е за мъже“, докато малко над половината са на обратното мнение. Въпреки превесът на дела на несъгласните с подобно твърдение, то е видно, че при голям процент от българите продължава да битува възприятието, че политиката е мъжка територия. 45% е делът на съгласните с твърдението „нормално е управленските позиции да се заемат от мъже“, докато 48% не го споделят. С увеличаване на възрастта намалява делът на хората, които не споделят това разбиране. По отношение на твърдението „жените в политиката са подценявани най-вече, защото са жени“, то 52% от българите са съгласни с това твърдение, а 39% не са. И тук впечатление прави населеното място – в малките населени места в по-големи дялове са съгласни с това твърдение за разлика от живеещите в столицата и в областните градове, които са по-скоро на обратното мнение. В сравнението дали „мъжете или жените се справят по-добре в политиката“, то 53% са на мнение, че и двата пола се справят еднакво добре. 29% са на мнение, че мъжете се справят по-добре, като 12% от българските жени също са на това мнение. Хора с висше образование в най-голям дял смятат, че и двата пола са равнопоставени, докато най-голям дял от хората с основно образование са на мнение, че мъжете се справят по-добре. По отношение на твърдението, че „жените нямат необходимите качества, за да бъдат политици“, доминиращото мнение, че това не е така. 75% от българите не са съгласни с това твърдение, но 18% го подкрепят. Трябва да имаме предвид, че 1% от извадката отговаря на 55 хил. души, което означава, че 990 000 хил. души смятат, че жените нямат необходимите качества да бъдат политици. Според българите основните качества, които са характерни за един мъж политик, са: смелост/решителност (24%), отговорност (10%), професионализъм (8%), а чертите характерни за жените политици, са съответно – емоционалност (7%), отговорност (12%), смелост/решителност (8%). Данните показват, че емоционалността е качество, което в най-малка степен е важно да бъде притежавано от един политик. Най-важните качества според българина, които един политик трябва да притежава, със стойности от 99%, са отговорност, професионализъм и справедливост. Данните еднозначно показват, че за голяма част от висшите постове полът няма значение, но има и сфери, в които българите държат да бъдат заемани от мъже. Това са основно силови постове. Висши държавни постове, които българите предпочитат да бъдат заети от мъже, са президент (57%), министър на вътрешните работи (68%), министър на външните работи (54%) и министър на отбраната (81%). Няма нито един от тестваните възможности за постове, които българите еднозначно да предпочитат да бъде заеман от жена.", "date": "21.06.2017 15:49", "title": "Проучване показва половите стереотипи спрямо участието на жени в политиката в България"}
{"url": "https://www.24chasa.bg/novini/article/6294491", "text": "Френският консервативен депутат ветеран Тиери Солер потвърди днес, че създава в парламента отцепническа група, в която ще влизат депутати от умереното крило на партията \"Републиканците\" и от десноцентристкия Съюз на демократите и независимите. Групата на Солер ще подкрепя президента центрист Еманюел Макрон по отделни въпроси, предаде Ройтерс, цитирана от БТА. Солер каза, че в групата ще влязат около 20 отцепници от \"Републиканците\" и 18 от Съюза на демократите и независимите. Тези дезертьорства ще отслабят \"Републиканците\", втората по сила партия в парламента, която след изборите на 11 и 18 юни разполага със 131 места.", "date": "21.06.2017 16:03", "title": "Френски депутат сформира отцепническа парламентарна група"}
{"url": "https://www.24chasa.bg/novini/article/6294577", "text": "Кремъл отрече твърдението, че руският президент Владимир Путин се е заблудил, показвайки на режисьора Оливър Стоун запис, който по погрешка е представил като бомбардировки на руската авиация в Сирия, съобщава Франс прес, цитирана от БТА. Според руски медии записът, представен от Путин на режисьора като \"работата на нашата авиация\" в Сирия, всъщност показва удари, нанесени от американски хеликоптер срещу талибански бойци в Афганистан. Оригиналният запис е разпространен в Ютуб. Според руския информационен сайт Медуза клипът, показан от Путин на Оливър Стоун, може да е копие на американския запис, публикувано в Ютуб през 2016 г. от потребител, добавил към него озвучаване на руски. Този запис е бил представен като удари на руски самолет Ми-28 в Сирия. \"Мога да потвърдя, че наистина става дума за записи на нашето министерство на отбраната, част от доклад за президента\", представен от министъра, заяви говорителят на Кремъл Дмитрий Песков, който определи твърденията на медиите като погрешни. Според Песков телефонът, на който Путин показва записа на Оливър Стоун, е на един от помощниците на президента. Очаква се днес руската телевизия да излъчи третата част от интервютата на Путин за Оливър Стоун. 70-годишният режисьор, трикратен носител на наградата Оскар, получи от руското президентство безпрецедентен достъп и от юли 2015 г. до февруари 2017 г. успя да заснеме 12 разговора с руския държавен глава.", "date": "21.06.2017 16:20", "title": "Кремъл отрече Путин да е объркал руски \nи американски удари"}
{"url": "https://www.24chasa.bg/novini/article/6294576", "text": "Германски прокурори са повдигнали обвинения срещу лице, заподозряно в извършване на шпионаж за турското разузнаване, предаде Асошиейтед прес, цитирана от БТА. Федерални прокурори посочиха днес, че обвинителният акт срещу 32-годишния Мехмет Фатих С. е внесен в съд в Хамбург. Турският гражданин, който се смята, че е следил кюрдски политици и активисти в Германия, е арестуван през декември. Прокурорите посочиха, че той е работил за турското разузнаване от 2013 г., а през септември 2015 г. (или малко по-рано) му е била възложена задачата да следи кюрди в Германия.", "date": "21.06.2017 16:22", "title": "Германски прокурори обвиниха турчин, заподозрян в шпионаж"}
{"url": "https://www.24chasa.bg/novini/article/6294589", "text": "Българинът Валентин Иванов е изчезнал в петък, 16-ти юни, в Амстердам, сигнализира неговия брат Станимир Иванов, който отправя апел към всеки, който може да помогне за намирането на Валентин, предаде  . Валентин Иванов е забелязан между 9 и 10 часа сутринта в петък, 16-ти юни в района на Амстердам Балмер Арена. Той е висок между 170 и 174 см, слаб, с къса кестенява коса и зелени очи. Вероятно е да носи кафява раница и голям черен куфар. \"Органите на власта са уведомени, но брат ми липсва вече 6-ти ден. Моля, споделяйте, за да достигне повече хора. Благодаря ви за съдействието\", пише неговият брат Станимир.", "date": "21.06.2017 16:25", "title": "Млад българин изчезнал в Амстердам, в неизвестност е от 6 дни"}
{"url": "https://www.24chasa.bg/novini/article/6294528", "text": "\"Скопие и София са близо до подписване на договора за добросъседство\", \"Заев на посещение в София\" са само някои от заглавията в електронните издания на гръцките медии, съобщаващи за посещението на македонска държавна делегация в България, предаде агенция МИА, цитирана от БТА. Съобщенията са без коментари, освен във в. \"Ризоспастис\", който посочва, че българското правителство е поело ролята на \"търговски пътник\" за евроатлантическите интеграции. Според вестника българският премиер Бойко Борисов вчера се поставил в ролята на \"посредник\" в спора между Атина и Скопие за името на Македония. В другите информации се казва, че Борисов е подкрепил неделимостта на Македония и интеграцията й в НАТО и Европейския съюз, констатирайки, че вътрешнополитическата ситуация в Македония се е стабилизирала. Гръцките медии цитират изявлението на Борисов, че България ще направи всичко възможно \"да работим заедно с приятелска Гърция, за да решим всички проблеми, защото дестабилизацията на Македония означава дестабилизация на нашите граници\". Медиите в Гърция цитират и думите на македонския премиер Зоран Заев, че България е \"пръв съсед\" и има огромно желание да помогне на Македония в евроатлантическата интеграция и че двете страни ще празнуват заедно Илинден на 2 август, когато ще бъде подписан и договорът за добросъседство.", "date": "21.06.2017 16:25", "title": "Гръцки медии: Борисов е \"посредник\" между Скопие и Атина"}
{"url": "https://www.24chasa.bg/novini/article/6294519", "text": "С гневна декларация ГЕРБ скочи да брани бъдещата еврокомисарка Мария Габриел от мнението на социалисти. Тома Биков обвини Александър Симов от БСП, че нарекъл в коментар Габриел \"куха лейка\",  Депутатът от ГЕРБ попита коя точно е позицията на БСП - тази на вицепрезидента и бивш евродепутат от ПЕС Илияна Йотова, която я определи като работохолик и много подходяща кандидатура, или тази на Симов. \"Изслушването на Мария Габриел беше признато за успешно от всички европейски фактори и обществеността, която се интересува от тази тема\", протестира Биков. \"В свое изказване г-н Александър Симов, депутат от БСП, нарича г-жа Габриел „куха лейка”, „кумица”, \"снахица\" и т.н. – термини, които не ми се иска да цитирам дословно\", възмути се още депутатът от ГЕРБ. Той уличи БСП, че прилага двоен стандарт в поведението у нас и в чужбина - в Европа се държи европейски, а в България - съвсем по друг начин. Симов не остана длъжен и скочи на трибуната, като препоръча на Биков да следи какво е казал, когато го репликира. \"Тъй като думата \"куха лейка\" не съм я казал, аз имам право да изкажа своето мнение, независимо какво мисли групата\", отвърна социалистът. После стана ясно, че той е използвал определението \"кухи приказки\" за отговорите на въпросите към българския еврокомисар. Поради изчерпаната възможност на БСП днес да прави втора декларация, водещата на пленарното заседание Цвета Караянчева реши да предостави думата на Симов и БСП за такава в началното на утрешния пленарен ден.", "date": "21.06.2017 15:58", "title": "Тома Биков от ГЕРБ и Александър Симов от БСП се препират за Мария Габриел"}
{"url": "https://www.24chasa.bg/novini/article/6294546", "text": "Министър-председателят на Македония Зоран Заев, придружен от правителствена делегация, се срещна в София с министъра на енергетиката на България Теменужка Петкова, предаде македонската медия “Плюс инфо“, цитира \"Фокус\". Енергетиката е една от най-важните области за сътрудничество, за която има интерес от правителствата на двете страни. На срещата бе изразена готовност за съвместни проекти, които ще бъдат представени пред ЕС. През следващите седмици Македония и България ще договарят меморандум за развитие на енергетиката. От особено значение е посочено изграждането на нов конектор между газопроводните системи на двете страни. По-рано пред журналисти Заев подчерта, че Македония и България отварят \"нова златна глава\" в сътрудничеството помежду си. „Споделянето на общи културни ценности е само от полза, и сътрудничеството между Македония и България ще отвари евроатлантически перспективи и за Република Македония, и за региона“ заяви той. Зоран Заев приключи посещението си в България със среща с председателя на българската опозиционна партия БСП Корнелия Нинова, която също подкрепи процеса на реформи и евроатлантическите стремежи на Македония.", "date": "21.06.2017 16:06", "title": "Македония: Новата глава в отношенията с България ще започне с газовите системи"}
{"url": "https://www.24chasa.bg/novini/article/6294076", "text": "Македонският министър-председател Зоран Заев заяви, че очаква получаването на дата за започване на преговорите за членството на страната си в ЕС през 2018 г., след приключването на всички предприети реформи, предаде скопският телевизионен канал А1Оn, цитиран от \"Фокус\". Заев подчерта, че Македония се надява на позитивен пробив около проблема, който Гърция има с конституционното ѝ име и изрази надежда, че с новите перспективи, които се откриват в региона Македония ще може да поиска, но и да получи подкрепа и помощ от южната си съседка. „Убедени сме, че вероятно дългото чакане за ЕС и НАТО е причинено от политическата криза, което се случи в Македония. Уверени сме, че нашите съседи желаят доброто и на Македония, и на целия регион. Очакваме подкрепа от приятели, наши съседни страни, особено от тези, които са членки на ЕС и НАТО“, подчерта Заев. Той посочи, че Македония е отворила нова глава в сътрудничеството си с България. „Видях искреното желание на съседа ни, който се отнася като голям приятел в намерението си да помогне на Македония да се придвижи към ЕС и НАТО. България може много да помогне на Македония“, посочи Заев. Същевременно той посочи, че досега е имало съществуващо охлаждане в отношенията между България и Македония, което според него се дължи изключително на политически причини, които „са определено отстранено и са открити нови перспективи за сътрудничество между двете държави“. „Очаква се правителството на България да бъде първи партньор в интеграционните процеси в ЕС и НАТО като съсед, а след подписването на договора за добросъседство няма да има отворени въпроси“, убеден е македонският министър председател. „На срещата с премиера Бойко Борисов придружен от външните ни министри ние почти затворихме съществуващите четири отворени сегмента от договора за добросъседство почти затворихме. Три са напълно затворени и остава само един, който вярвам, че ще се реши на едно кафе между двамата министри, за да може този договор да бъде подписан при ответното посещение на премиера Борисов по случай отбелязването на Илинденско-Преображенското въстание“, заяви македонският премиер . „Вярваме, че историята трябва да остане на историците и от нея да използваме само положителни аспекти. Съгласихме се, че огромна част от историята ни е обща и решихме да изразим уважение и поклонение пред паметника на историческите личности, която свързват двете страни. Вчера се поклонихме пред паметника на Цар Самуил, а същото ще го направим пред паметника на историята, което ни свързва в Македония на 2 август“, добави Заев. Той подчерта, че очаква засилване на сътрудничеството с България във всички области. „Очаквам буквално още от утре да видя как български компании инвестират в Македония, а вероятно и македонски в България. Духът на приятелството очаквам чрез концерти да следва младежта. Очаквам обмен на опит в областта на туризма, енергетиката и опит в увеличаването на производството“, добави Заев. Относно енергетиката той посочи, че газопроводът, който идва от България в Македония не е използван напълно и че ще се положат усилия да се увеличи използването на природен газ в Македония и че ще продължи с проекта за изграждане на националния газопровод, започнат от предишното правителство.", "date": "21.06.2017 13:49", "title": "Заев: Очакваме датата за преговорите с ЕС през 2018 г.– имаме подкрепата на България"}
{"url": "https://www.24chasa.bg/novini/article/6294073", "text": "Черна гора се намира в сериозна политическа криза, а единствен изход от нея е произвеждането на предсрочни парламентарни избори, заяви заместник председателят на черногорската опозиционна партия Обединена реформаторска акция Милош Конатар, съобщава МИА, предава БТА.  В интервю за излизащия в Подгорица вестник \"Дан\" Конатар заяви, че управляващата Демократична партия на социалистите също е наясно, че новите избори са единственото решение. Очаквам, че за доброто на гражданите на Черна гора ще бъде постигнато споразумение за нови парламентарни избори и за създаване на условия те да бъдат свободни и честни. Без дата за избори няма начин да се деблокира политическата криза в Черна гора, добави Конатар. Той оцени, че отговорността за решаване на политическата криза не е в опозицията, а в актуалното, според него, \"измислено парламентарно мнозинство\", което узурпира парламента. Черногорската опозиция бойкотира работата на парламента на Черна гора още от произвеждането на последните избори през октомври миналата година.", "date": "21.06.2017 13:49", "title": "Черногорската опозиция иска предсрочни парламентарни избори"}
{"url": "https://www.24chasa.bg/novini/article/6294081", "text": "Дирекцията по религиозните въпроси на Турция свърза откритата миналата седмица в Берлин \"либерална джамия\" с движението на ислямския проповедник Фетхуллах Гюлен, което Анкара обвинява за опита за преврат, извършен в страната миналата година, съобщава ДПА, предава БТА. В изявление днес Диянет заяви, че е \"очевидно, че този проект е част от религиозното преструктуриране, което продължава от години под инструктажа на ФЕТО и подобни заплашителни организации\". ФЕТО е акроним, който Анкара използва, за да назовава движението на Гюлен, обявено за терористична организация в Турция. Ерджан Каракоюн, ръководител на Гюленисткия институт за диалог и образование в Германия, се дистанцира от новата джамия, заявявайки, че от откриването й в петък е обект на смъртни заплахи.  По замисъл храмът следва да бъде отворен за всички мюсюлмани - мъже и жени, хетеро- и хомосексуални, сунити и шиити. При това жените ще избират сами дали да влизат със забрадки и ще имат право да проповядват като имами.", "date": "21.06.2017 13:52", "title": "Турция свърза новата \"либерална джамия\" \nв Берлин с ФЕТО"}
{"url": "https://www.24chasa.bg/novini/article/6294396", "text": "3 години лишаване от свобода с петгодишен изпитателен срок и лишаване от право да управлява моторно превозно средство за срок от 5 години е присъдата на Марко М., която произнесе днес състав на Варненския окръжен съд. Това съобщиха от пресцентъра на съда. 25-годишният мъж от Видин беше предаден на съд по обвинителен акт на Окръжната прокуратура във Варна за причиняване по непредпазливост смъртта на млада жена и средна телесна повреда на пътник при пътнотранспортно произшествие. На 6 септември 2016 г. Марко М. управлявал автомобил „Опел корса“ по пътя Варна - с. Долище. На кръстовището за село Кичево нарушил правилата за движение, като не се съобразил с пътните знаци и не пропуснал движещите се по път с предимство. Така причинил по непредпазливост причинил смъртта на 26-годишна жена, която е негова приятелка, средна телесна повреда на друг пътник, както и значителни имуществени вреди на ударения от него челно автомобил. Присъдата срещу Марко М., произнесена при условията на съкратено съдебно следствие, подлежи на обжалване пред Апелативния съд във Варна.", "date": "21.06.2017 15:16", "title": "Осъдиха мъж, убил приятелката си и ранил друг при катастрофа във Варна"}
{"url": "https://www.24chasa.bg/novini/article/6293966", "text": "Китайското правителство покани Иванка Тръмп и Джаред Къшнър да посетят Пекин тази година, съобщи пожелал анонимност представител на Белия дом, цитиран от БТА. Не е ясно дали дъщерята и зетят на Тръмп ще приемат поканата, нито кога може да се състояла тази визита. Говорител на китайското външно министерство заяви, че е запознат с медийни съобщения за такава покана, но не разполага с подробности. Отправената от Китай покана е знак за влиянието на Къшнър и Иванка Тръмп в правителството на президента на САЩ Доналд Тръмп, включително във външната политика, отбелязва АП. И двамата играят централна роля в група съветници, които помагат на Тръмп в бурните му първи няколко месеца като президент. Иванка Тръмп и Джаред Къшнър имаха важна роля в първата среща на върха между Доналд Тръмп и китайския президент Си Цзинпин през април, на която бе зададена по-положителна насока в отношенията на двете най-големи световни икономики, отбелязва Ройтерс. Къшнър е старши съветник на президента без опит в държавното управление. Възложено му е да ръководи дипломатическите усилия на САЩ за мир в Близкия изток. Той ще посети региона тази седмица за разговори с израелски и палестински лидери. Друга част от задачите му са отношенията на САЩ с Китай. За поканата от правителството на Китай към Иванка Тръмп и Джаред Къшнър първа съобщи агенция Блумбърг. Китайското посолство във Вашингтон засега не е коментирало новината. Възможно е евентуалното им посещение да има за цел да подготви визита на Доналд Тръмп в Пекин, отбелязва ТАСС. Според американски и китайски представители на 18 юни Иванка Тръмп и Джаред Къшнър са имали частна среща с новия посланик на САЩ в Китай Тери Бранстад. Планирано е Бранстад да пристигне в Пекин следващата седмица.", "date": "21.06.2017 13:53", "title": "Китай покани Иванка Тръмп и Джаред Къшнър да посетят Пекин"}
{"url": "https://www.24chasa.bg/novini/article/6294565", "text": "Зетят на президента на САЩ Доналд Тръмп Джаред Къшнър, който е негов основен съветник за Близкия изток, пристигна на еднодневно посещение в Израел, за да рестартира спрелите отдавна израелско-палестински преговори, съобщава Асошиейтед прес, цитирана от БТА. Планирано е Къшнър да се срещне с израелския премиер Бенямин Нетаняху и палестинския президент Махмуд Абас. Тръмп натовари зет си с амбициозната задача да положи основите на това, което той нарича \"финалната сделка\". Дълбокото разделение между страните в конфликта обаче се запазва, хвърляйки сянка върху шансовете за съществен пробив, отбелязва АП. Зетят на Тръмп е 36-годишен ръководител на компания за недвижими имоти без голям опит в международната дипломация, припомня Ройтерс. Той ще остане в Израел само 20 часа. През това време той ще се срещне с Нетаняху за първите официални разговори относно мирния процес. След това той ще посети Рамала, за да разговаря с Абас след вечерята, която отбелязва прекъсването на дневните пости за Рамазана. Този месец беше отбелязана 50-ата годишнина от войната в Близкия изток - важно събитие, при което Израел завзе Западния бряг, Източен Ерусалим и ивицата Газа. Палестинците искат тези райони да бъдат част от бъдещата им независима държава. След две десетилетия на провали във водените от САЩ опити за постигане на мир, създаването на палестинска държава все още изглежда далечно. Специалният пратеник Джейсън Грийнблат вече направи няколко посещения. Представители на САЩ определят визитата на Къшнър като част от усилията за продължаване на разговорите, а не за започване на нова фаза в мирния процес, отбелязва Ройтерс. Те добавят, че Къшнър и специалният представител на Тръмп за международните преговори Джейсън Грийнблат вероятно ще посещават често региона.", "date": "21.06.2017 16:15", "title": "Зетят на Тръмп пристигна в Израел"}
{"url": "https://www.24chasa.bg/novini/article/6294066", "text": "В Лас Вегас, Невада, температурите достигнаха рекордните за града 47,2 градуса по Целзий. Метеоролозите казаха, че е възможно тази температура да се задържи и днес. Горещината подлага на изпитание енергийните мрежи поради засилената консумация на ток за климатиците, предаде  . А във Финикс, столицата на Аризона, жегата е още по-силна - 49 градуса. Такава температура там е отбелязвана само три пъти в историята на измерванията. Потребител в социалните мрежи сподели кадри как пържи яйце от адската жега.", "date": "21.06.2017 13:58", "title": "Рекордни температури в Аризона, метеоролозите отчитат до 49°"}
{"url": "https://www.24chasa.bg/novini/article/6294067", "text": "Денят на музиката, в който професионалисти и аматьори свирят по улиците и в кафенета във Франция, ще се състои, въпреки неколкократните нападения над полицаи и вчерашния терористичен акт в Брюксел, предаде  БТА. Той ще премине под засилени мерки за сигурност. Около 48 хиляди полицаи ще охраняват обществените места, които ще бъдат озвучени от музикални изпълнения. Програмата ще продължи до късните часове на вечерта. По случай Деня на музиката ще отвори врати Елисейският дворец, а в двора му ще изнесат концерт колумбийски музиканти. Всичките концерти в рамките на фестивала са на открито - в паркове и градини, по площади. За над 30-годишната си история празникът излезе извън границите на Франция. Повече от 100 страни и 340 града по света всяка година организират в този ден изпълнения на живо на музиканти от различни жанрове.", "date": "21.06.2017 13:59", "title": "Денят на музиката във Франция ще премине при засилено полицейско присъствие"}
{"url": "https://www.24chasa.bg/novini/article/6294050", "text": "Президентът на Украйна Петро Порошенко мечтаел да посети Пентагона още от времето, когато служел в Съветската армия. Украинският лидер направи това изненадващо признание на среща с министъра на отбраната на САЩ Джеймс Матис във вторник във Вашингтон, предаде ТАСС, цитирана от БТА. \"За мен и цялата ми делегация е огромна чест да бъда заедно с вас в Пентагона. Казах ви, че мечтая от времето на армейската си служба да бъда в Пентагона\", заяви Порошенко. ТАСС уточнява, че го цитира по стенограма, разпространена от пресслужбата на Пентагона. Официалната биография на украинския лидер сочи, че е служил през 1984-1986 г. във въоръжените сили на Съветския съюз. Матис изрази мнението, че на този етап САЩ и Украйна са обединени от \"общи интереси\" и \"вярност на принципите, залегнали в международното право\". \"Идват ми на ум думи като \"суверенитет\", \"териториална цялост\" и \"липса на принуда\", заяви шефът на Пентагона. Той съобщи, че американският генерал в оставка Джон Абизейд, който оглавяваше през 2003-2007 г. Централното командване на въоръжените сили на САЩ, и занапред ще работи като старши съветник на Пентагона по въпросите, засягащи военната помощ за Украйна. Абизейд получи този пост при управлението на президента Барак Обама. Президентът на САЩ Доналд Тръмп \"със сигурност не прилича на човек, поддържащ някакви специални отношения\" с Русия, каза Порошенко във вторник в интервю за телевизия \"Фокс нюз\". \"Личните ми впечатления са следните: той е забележителен лидер, с голяма харизма, голяма политическа воля. Той е голям приятел на Украйна, който ми помага да постигна мир в страната си\", изтъкна украинският държавен глава.", "date": "21.06.2017 14:01", "title": "Порошенко мечтаел да посети Пентагона, още когато служел в армията на СССР"}
{"url": "https://www.24chasa.bg/novini/article/6294096", "text": "Британският министър-председател Тереза Мей представи осем проектозакона, които трябва да извадят Великобритания извън ЕС, Тя ги представи по време на своята реч за планираната законодателна програма, изнесена пред кралица Елизабет Втора, съобщава AFP, предава “Фокус“. Законите включват „Великия законопроект за отменянето“, който трябва да отмени действащото на територията на страната европейско законодателство“,както и отделни проектозакони относно митниците, търговията, миграцията, рибарството и земеделието. ", "date": "21.06.2017 13:57", "title": "Тереза Мей представи проектозаконите за излизането на Великобритания от ЕС"}
{"url": "https://www.24chasa.bg/novini/article/6294103", "text": "26 чувала с маркови дрехи без документи са иззети от газстанция в Драгоман. Това съобщиха от ОДМВР - София. Вчера служители на РУ - Сливница предприели оглед в помещения на газстанция в Драгоман във връзка с получен сигнал за складирани там маркови дрехи, запечатани в найлонови пликове. Установени и иззети са общо 26 чувала дрехи, обозначени като продукти на световно известни търговски марки, непридружени от изискуемите по закон документи. По случая е образувано досъдебно производство.", "date": "21.06.2017 14:01", "title": "Иззеха 26 чувала с маркови дрехи без документи от газстанция в Драгоман"}
{"url": "https://www.24chasa.bg/novini/article/6294114", "text": "Румънският парламент гласува вот на недоверие, сваляйки правителството на министър-председателя Сорин Гриндяну, предаде Ройтерс, цитирана от Фокус. „Вотът на недоверие премина“, съобщи източник от управляващата Румънска социалдемократическа партия. Гриндяну е загубил с 241 срещу седем гласа. Вотът на недоверие трябваше да получи 233 гласа за да премине, след министър-председателят отказа да подаде оставка, заради това че партиите от управляващата коалиция оттеглиха подкрепата си към него, сочейки, че той не изпълнява правителствената програма на коалицията.", "date": "21.06.2017 14:04", "title": "Румънското правителство падна след вот на недоверие"}
{"url": "https://www.24chasa.bg/novini/article/6294120", "text": "Правителството предлага на Народното събрание да ратифицира Споразумението за предоставяне на консултантски услуги между администрацията на Министерския съвет и Международната банка за възстановяване и развитие (МБВР). Това съобщиха от правителствената информационна служба. Документът е в рамките на подписания Меморандум за разбирателство между България и МБВР за партньорство и подкрепа при управлението на Европейските структурни и инвестиционни фондове за периода 2014-2020 г. МБВР ще съветва администрацията при въвеждането на споделените услуги, като в допълнение ще изготви анализ на текущото състояние в България и ще проучи добрите практики в други държави. Въвеждането на споделени услуги ще доведе до понижаване на разходите, подобряване на ефективността на процесите и повишаване на качеството на услугите. Осъществените от МБВР дейности ще определят кои са приоритетните сфери, където е необходимо да бъдат въведени споделени услуги и как да бъде реализирана реформата. По време на цялостното изпълнение на проекта ще бъде извършван мониторинг и оценка на действието на модела, е оглед неговото последващо приложение и в други административни структури.", "date": "21.06.2017 14:27", "title": "Международната банка ще ни съветва при въвеждането на споделените услуги"}
{"url": "https://www.24chasa.bg/novini/article/6294241", "text": "Европейският съюз ще организира на 1 юли в Страсбург церемония в памет на покойния бивш германски канцлер Хелмут Кол - архитект на обединението на Германия и политик с огромен принос за създаването на Европейския съюз и въвеждането на единната валута. Церемонията ще бъде в Европейския парламент в Страсбург, съобщиха в общо комюнике трите евроинституции, цитирани от Ройтерс, предава БТА. Кол почина в петък на 87 години. Той е най-дълго управлявалият канцлер в съвременната история на Германия - 1982 до 1998 г. На церемонията в източния френски град ще говорят германският канцлер Ангела Меркел, френският президент Еманюел Макрон, председателят на Европейската комисия (ЕК) Жан-Клод Юнкер и бившият американски президент Бил Клинтън, съобщи в. \"Зюддойче цайтунг\". След церемонията Кол ще бъде погребан в германския град Шпайер, близо до някогашния му дом в Лудвигсхафен. Кол, бившият ръководител на ЕК Жак Делор и бащата основател на европейския проект Жан Моне са тримата лидери, обявени за почетни граждани на Европа. Това отличие се присъжда на хора с изключителни заслуги за насърчаване на европейското сътрудничество.", "date": "21.06.2017 14:35", "title": "Европа ще отдаде почит на Хелмут Кол на 1 юли в Страсбург"}
{"url": "https://www.24chasa.bg/novini/article/6294118", "text": "11 стръка канабис са открити вчера в нива в местността Казанджийска лъка край село Градница. Това съобщиха от пресцентъра на МВР. В нивата служителите на реда намерили засадени 11 стръка канабис. В хода на проверката по случая е установено, че „агрономът“ бил 19-годишен местен жител. Листната маса е иззета. Младежът е задържан за срок до 24 часа. Същия ден, криминалисти извършили проверка в жилището на 33-годишна жена от Севлиево. В дома ѝ е намерена суха листна маса, която при полевия наркотест реагирала на марихуана. Наркотичното вещество е иззето. Жената е задържана за срок до 24 часа. Работата по цялостното изясняване на случаите продължава, образувани са досъдебни производства. ", "date": "21.06.2017 14:05", "title": "Откриха 11 стръка канабис в нива край с. Градница"}
{"url": "https://www.24chasa.bg/novini/article/6294252", "text": "16-годишният Марин Цанов, който вчера метнал стол по учителката си по етика и право, излезе от ареста на столичното РПУ преди броени минути, видя репортер на \"24 часа\". Заедно с него бях родителите му, които го качиха в кола и тръгнаха без да кажат дума пред събралите се репортери.  Междувременно от прокуратурата повдигнаха две обвинения на ученика - за хулиганство и за нанасяне на лека телесна повреда. Вчера около 12:30 Цанов нахлу в учителската стая на софийската професионална гимназия по туризъм и ритна преподавателката си по етика и право Богомилка Николова. След това хвърли стол по нея, а поводът за гнева му бе получена малко по-рано двойка. В това време майката на Цанов е била в училището заради проблемното поведение на младежа напоследък. Тя обаче не е станала свидетел на инцидента. ", "date": "21.06.2017 14:40", "title": "Пуснаха от ареста ученика, метнал стол по учителка"}
{"url": "https://www.24chasa.bg/novini/article/6294139", "text": "Британската кралица Елизабет Втора заяви, че приоритетът за правителството на премиера Тереза Мей е да осигури възможно най-доброто за Великобритания споразумение за Брекзит и че кабинетът ще се стреми към възможно най-широк консенсус по условията на излизането от ЕС, предаде Ройтерс, цитирана от БТА. В реч пред парламента, в която представи програмата на правителството, кралицата заяви, че правителството ще въведе закон за преобразуване на законодателството на ЕС в британско и ще прилага нови политики в имиграцията, международните санкции, ядрената сигурност, земеделието и риболова. \"Приоритетът на моето правителство е да осигури най-доброто възможно споразумение за излизане на страната от ЕС. Моите министри са готови да работят с парламента, местните власти, деловите среди и други по изграждането на възможно най-широк консенсус за бъдещето на страната извън ЕС\", каза кралицата.", "date": "21.06.2017 14:10", "title": "Елизабет II: Приоритет на правителството ни е най-доброто споразумение за Брекзит"}
{"url": "https://www.24chasa.bg/novini/article/6294163", "text": "43-годишен мъж е бил отвлечен с бой от кооперативния пазар в Червен бряг около 14,20 ч във вторник. След 10 минути, в 14,30 ч. 56-годишна жена очевидка разказала в полицията, че той първо отнесъл бой от двама непознати мъже. После те го натикали насила в бял микробус \"Пежо боксер\" и изчезнали. Скоро криминалистите намерили отвлечения, който бил с леки охлузни рани по лицето. Предстои да бъде освидетелстван за насилието. Двамата похитители на 49 и 27 г. са задържани за 24 часа. При огледа на буса криминалистите иззели следи от биологичен произход и ги дали за лабораторно изследване. Белият бус също е иззет. По случая се води досъдебно производство под наблюдение на прокуратурата, съобщи плевенската полиция в сряда.", "date": "21.06.2017 14:20", "title": "Задържаха двама, отвлекли с бой мъж от пазара в Червен бряг"}
{"url": "https://www.24chasa.bg/novini/article/6294261", "text": "Германският канцлер Ангела Меркел заяви, че силна европейска икономика ще е добра за САЩ, сочейки, че търговията води до ситуации, „в които всички са победители“, предаде Ройтерс, цитирана от Фокус. „Добрата търговия и силната икономика в Европа са добри за американските компании – да не забравяме това“, заяви Меркел. „Протекционизмът, изолационизмът забавят иновациите и в дългосрочен план не дават предимство на който и да е , особено на тези, които разчитат на протекционизма, дори и да използват различна терминология за него“, посочи канцлерът.", "date": "21.06.2017 14:41", "title": "Меркел: Силната икономика на Европа е  добра за САЩ"}
{"url": "https://www.24chasa.bg/novini/article/6294216", "text": "Трима извършили грабеж на 15-годишно момче са осъдени условно след обвинение на Районна прокуратура – Велико Търново. Съдът призна К. К. /ученик на 15 години/, като непълнолетен, в съучастие като помагач и подбудител с Петър Л. и Марин М. /като извършители/ за виновни за това, че на 3 май м. г., около 20:30 ч. в гр. Велико Търново отнели  390 лв. на момче на 15 години от гр. Горна Оряховица, като употребили за това удари с ръце и крака и заплашване. Пострадалото момче от гр. Горна Оряховица дошло във Велико Търново на разходка. Преди това тийнейджърът се уговорил да се види с негови приятели, единият от които е обвиняемия К.К.. Срещнали се в заведение. Докато бил с приятелите си пострадалият често вадел пари от джоба си. К. К. разбрал, че връстникът му има 400 лева в себе си и се обадил по телефона на негов приятел, на когото дължал пари – обвиняемия Петър Л. Двамата се уговорили да заведе момчето в тъмна уличка, а Петър Л. се договорил с Марин М. да го ограбят. К. К. завел приятеля си и другите момчет, на уговореното с Петър Л. място, като ги излъгал, че там ще ги чакат момичета. В тъмното се нахвърлили върху пострадалия, нанесли му удари с ръце и крака, съборили го на земята и го накарали да им даде парите си, след което избягали. После отишли в казино, където проиграли цялата сума. Непълнолетният К.К. е осъден на една година лишаване от свобода условно  с изпитателен срок от две години. На Петър Л. и на Марин М са наложени наказания по една година лишаване от свобода, чието изпълнение е отложено с тригодишен изпитателен срок. Тримата са осъдени да заплатят солидарно на пострадалия 390 лева, обезщетение за имуществени вреди и 1000 лева, обезщетение за неимуществени вреди в резултат на престъплението. Присъдата подлежи на обжалване пред Окръжен съд – В. Търново.", "date": "21.06.2017 14:47", "title": "Осъдиха условно трио, ограбило 15-годишен ученик в Търново"}
{"url": "https://www.24chasa.bg/novini/article/6294300", "text": "Европейският съюз получи испанската Награда на принцесата на Астурия в категорията \"Сътрудничество\" за работата си по подобряването на отношенията между страните членки, съобщава Асошиейтед прес, цитирана от БТА. Организаторите на наградата заявиха, че ЕС е създаден след един от най-кървавите периоди в съвременната история, но 60 години след подписването на Римския договор представлява \"уникален модел на наднационална политическа интеграция, основаваща се на мирно, прогресивно и свободно сдружаване на членовете си\". Наградата на принцесата на Астурия има осем категории, включително изкуство, спорт и научни изследвания. Паричното й изражение е 50 000 евро и се присъжда всяка година от фондация, носеща името на принцеса Леонор. Сред предишните носители на наградата за сътрудничество са УНИЦЕФ и град Берлин.", "date": "21.06.2017 14:48", "title": "ЕС спечели наградата на принцесата на Астурия"}
{"url": "https://www.24chasa.bg/novini/article/6294289", "text": "Иранската държавна телевизия нарече \"мек преврат\" днешното назначаване на Мохамед бин Салман за престолонаследник в Саудитска Арабия, предаде БТА. \"Мек преврат в Саудитска Арабия. Синът става наследник на бащата\", гласи заглавие на сайта на телевизията. Политическото ръководство на Иран има критично отношение към принца заради направения от него миналия месец коментар, че \"битката\" трябва да бъде пренесена в Иран. Иран и Саудитска Арабия се борят за влияние в региона. Двете страни подкрепят враждуващи страни в конфликтите в Сирия и Йемен.                                                                                                                                                                                                                                                                                                                       ", "date": "21.06.2017 14:53", "title": "Иранската държавна телевизия нарече ставащото в Саудитска Арабия \"мек преврат\""}
{"url": "https://www.24chasa.bg/novini/article/6294339", "text": "Европейската космическа агенция одобри мисията PLATO за орбитална обсерватория за екзопланети, съобщава АФП, цитирана от БТА. Обсерваторията ще се състои от 26 малки телескопа с диаметър 12 см, монтирани на спътник. Изстрелването му се очаква да е през 2026 г. Мисията PLATO (PlAnetary Transits and Oscillations of stars) ще наблюдава преминаването на планети пред звездите им и звездни осцилации. Очаква се тя да даде възможност на астрономите да открият и характеризират планети с големина колкото Земята и суперземи, които са в \"обитаемата\" зона на звезди от вида на Слънцето. Концепцията на механичната конструкция ще бъде разработена от университета в Берн. За монтирането на телескопите върху спътника ще отговаря Италианската космическа агенция. Университетът в Женева ще следи научните резултати от мисията. Концепцията за мисията беше одобрена на заседание на комитета за научни програми на ЕКА в Мадрид.", "date": "21.06.2017 14:59", "title": "Европейската космическа агенция одобри орбитална обсерватория за екзопланети"}
{"url": "https://www.24chasa.bg/novini/article/6294325", "text": "Международното летище в казахстанската столица Астана беше прекръстено в чест на президента Нурсултан Назарбаев, който управлява бившата съветска република вече близо 30 години, предаде Франс прес, цитирана от БТА. Решението влиза в сила незабавно. То беше обявено с постановление на правителството, публикувано в държавния вестник \"Казахстанская правда\". На името на Назарбаев вече са кръстени национален университет и училища за отлични ученици. В Астана има музей на Назарбаев. През 2010 г. парламентът му даде титлата \"Баща на нацията\", с която получава съдебен имунитет и възможността да запази влиятелна позиция, дори ако се оттегли от поста си. Всички тези решения подхранват обвиненията на международните организации, че Назарбаев се опитва да поддържа \"култ към личността\" си, опитва се да потиска политическата опозиция, независимите журналисти и синдикатите. Освен това казахстанският президент има амбицията да превърне страната в международно призната сила. Предложението за преименуване на международното летище в негова чест е от 2009 година. В началото на годината съседен Узбекистан също прекръсти летището си в чест на покойния президент Ислам Каримов, известен със силния култ към личността си. След смъртта на Каримов миналата година Назарбаев е единственият лидер в региона, който управлява от преди 1991 г., когато беше обявена независимостта на Казахстан, отбелязва АФП.", "date": "21.06.2017 15:06", "title": "Летището в Астана беше прекръстено на президента на Казахстан Назарбаев"}
{"url": "https://www.24chasa.bg/novini/article/6294352", "text": "Състав на Апелативен съд – Варна ще подложи утре на контрол присъдата, произнесена спрямо бившата старша счетоводителка от Дирекция „Социално подпомагане“ във Вълчи дол Надежда Стоянова. Това съобщиха от пресцентъра на Апелативен съд - Варна.  Пресслужбата на съда припомня, че през октомври миналата година Варненският окръжен съд призна вината на Стоянова затова, че за период от 10 години от 2004 до февруари 2014 година, при условията на продължавано престъпление, чрез използване на документи с невярно съдържание присвоила чрез документна измама 390 102 лева, предназначени за подпомагане на социално слаби хора. Първата съдебна инстанция, при условията на съкратено съдебно следствие присъди на подсъдимата 3 години лишаване от свобода, което отложи с 5 годишен изпитателен срок. Съдът определи и 5 години, в които Стоянова е лишена от право да заема държавна или обществена длъжност, свързана с пазене или управление на парични средства. Присъдата на ОС-Варна е протестирана от Окръжна прокуратура като несправедлива както по размера, така и по определения начин на изтърпяване. В протеста се посочва, че подсъдимата системно и регулярно си е служила с хитрост при документната обработка на счетоводни документи и чрез измама е присвоила пари, предназначени за социално слаби хора от Вълчи дол. Обвинението настоява за ефективно наказание заради това, че престъплението е в особено големи размери и представлява особено тежък случай. Освен протеста, утре Варненският апелативен съд ще разгледа и жалбата на подсъдимата Надежда Стоянова, която моли въззивния съд да намали размера на присъденото наказание, след като се съобрази с многобройните смегчаващи вината й обстоятелства.", "date": "21.06.2017 15:07", "title": "Гледат жалба срещу присъда на счетоводителка присвоила близо 400 хил. лв."}
{"url": "https://www.24chasa.bg/novini/article/6294384", "text": "Турските въоръжени сили изпратиха нови пет танка, които ще бъдат разположени в граничната със Сирия провинция Килис, предаде информационната агенция Догу хабер ажансъ (ДХА), цитирана от Фокус. Това е допълнителна мярка срещу контролираната от сирийските кюрди околия Африн, точно срещу Килис. Военният конвой от натоварени с танковете влекачи и камиони с военно оборудване идва от западните района на Турция и ще бъде разтоварен в района на отговорност на 3-ти граничен батальон. Впоследствие танковете ще заемат позиции непосредствено на граничната бразда, посочва още ДХА.", "date": "21.06.2017 15:14", "title": "Турция разполага нови пет танка по границата със Сирия"}
{"url": "https://www.24chasa.bg/novini/article/6294369", "text": "18-годишно момиче е блъснато от лек автомобил на пешеходна пътека на бул. „Васил Априлов” в Пловдив днес. Това съобщи говорителят на ОДМВР Пловдив, цитиран от “Фокус“. Инцидентът е станал след 14.30 часа. Момичето е закарано в болница, изчаква се информация за състоянието му. По първоначална информация то е пресичало на червен сигнал. В момента все още на място се извършва оглед, поради което движението е затруднено. ", "date": "21.06.2017 15:10", "title": "Кола блъсна 18-г. момиче на пешеходна пътека на бул. „Васил Априлов” в Пловдив"}
{"url": "https://www.24chasa.bg/novini/article/6294376", "text": "Окръжна прокуратура - Пловдив внесе в съда обвинителен акт спрямо Асен Г., на 19 г., за това, че при управление на моторно превозно средство е нарушил правилата за движение по пътищата, като причинил по непредпазливост смъртта на другиго на пешеходна пътека и избягал от местопроизшествието – престъпление по чл. 343 ал. 3 буква „Б“ пр.1 във връзка с ал.1 буква „В“ във връзка с чл.342 ал.1 от Наказателния кодекс. На 13 април 2017 г., в гр. Пловдив, вечерта, обвиняемият Асен Г. шофирал лек автомобил, марка „Тойота РАВ4“, като преминал през кръстовището на бул. „Руски“ и се насочил към бул. „Шести септември“. По това време пешеходката Б. К., на 61 г., предприела пресичане на пешеходна пътека на южното платно за движение на бул. “Шести септември” със скорост 5 км/ч., съответстваща на бърз ход на придвижване. Тя преминала през разделителния остров и предприела със същия ход пресичане на пешеходната пътека по северното платно на булеварда.  При навлизането й в тази част на платното, автомобилът, шофиран от обвиняемия Асен Г., се намирал на 22-23 метра. Той се движел със скорост от 67 км/ч, при позволена за населените места скорост от 50 км/ч. Водачът възприел преминаващ по пешеходната пътека човек, задействал спирачната система, но не успял да спре преди траекторията на преминаване на пешеходката, поради движението с несъобразена скорост, и я ударил с предната лява част на автомобила. Свидетели на катастрофата се обадили на тел. 112. На място пристигнал екип на Центъра за Спешна медицинска помощ. По делото е била назначена съдебно-медицинска експертиза, която установила, че пострадалата жена получила травматични увреждания на жизненоважни органи, довели до остра кръвозагуба и сърдечносъдова недостатъчност. Тя е починала на място. Водачът избягал от местопроизшествието, като демонстрирал пред свои приятели желание да извърши ремонт на автомобила. Той е бил задържан от органите на МВР на 14 април 2017 г. Според комплексната техническа експертиза обвиняемият Асен Г. е можел да избегне удара, ако се е движел със скорост по-малка от 47 км/ч. По делото са разпитани свидетели, приобщени веществени доказателства, извършени няколко експертизи и др. Обвиняемият Асен Г. е с взета от Окръжен съд - Пловдив мярка за неотклонение „задържане под стража”.", "date": "21.06.2017 15:15", "title": "Обвиняват 19-годишен, блъснал и убил жена на пешеходна пътека в Пловдив"}
{"url": "https://www.24chasa.bg/novini/article/6294043", "text": "Изключително съм щастлива, че бяхме домакин на срещата с г-н Зоран Заев и неговия екип. Имаме и с него и партията му дългогодишни, не само партийни, но и приятелски отношения. Днес обсъдихме няколко теми. Направихме му конкретни предложения и мисля, че може и да кажем конкретни решения. Поздравих г-н Зоран Заев за избора му и изразих увереност, че той и екипът му ще се справят успешно с предизвикателствата, пред които се изправят. Подкрепяме техните усилия за членство в ЕС и НАТО на Република Македония и приветстваме това, което правят за задълбочаване на двустранните отношения със съседните държави. Направихме две конкретни предложения за задълбочаване на нашите взаимоотношения и тяхното развитие. Първо, един път всяка година, между нашата и неговата партия да правим срещи в разширени състави, в които да участват народни представители и кметове от двете страни, да поканим нашите евродепутати, да се включат нашите партийни структури и на тях да обсъждаме не само европейски въпроси, но и теми, които са изгодни и за България, и за Република Македония. Ние имаме трансгранично сътрудничество между общини, в които имаме кметове на БСП и техни кметове- и да задълбочим това сътрудничество, и да си разменяме домакинството- един път да е в София, един път при тях. Мисля, че получихме и разбиране, и съгласие. Второто, което предлагаме, днес ще го кажа за първи път пред вас, имаме една идея – инициатива, през септември да бъдем домакини на една Балканска конференция, на която да поканим лидерите на партиите от нашето семейство, и тези които са премиери, и тези които не са, но да бъде лидерска среща. На нея да обсъдим Западните Балкани като приоритет на председателството на България на Съвета на ЕС. Ще излезем с конкретни предложения и решения, като поех ангажимент да ги представим на българското правителство и да настояваме Западните Балкани да са приоритет на председателството на България с всички отворени теми и нерешени въпроси, на които на една такава конференция ще търсим общи решения. Разговаряхме и за задълбочаване на културното сътрудничество, чрез размяна на екипи от интелектуалци, художници, писатели, задълбочаване на трансграничното сътрудничество и стъпване на едно дългогодишно приятелство между нашите две страни, с много голямо желание да го задълбочаваме и развиваме. Бях щастлива да чуя, че г-н Заев се чувства в тази сграда, като у дома си и сред приятели. Така че, още веднъж- добре дошли и ви желая успех, вярвам, че това, което сте започнали, ще го довършите.", "date": "21.06.2017 13:40", "title": "Нинова: Основната  тема на председателството ни на Съвета на Европа да е Западните Балкани"}
{"url": "https://www.24chasa.bg/novini/article/6293841", "text": "Окръжна прокуратура Бургас задържа за 72 часа Марин А., обвинен в опит за убийство на своя брат. На 19 юни през нощта той зверски пребил 16-годишния К.С., който е откаран в болницата с тежка черепно-мозъчна травма, в критично състояние. Според държавното обвинение Марин А., който е от ромската махала в кв.Победа,  е направил опит умишлено да умъртви брат си , като опитът е останал недовършен поради независещи от дееца причини. Срещу побойника е повдигнато обвинение  по чл. 115, вр. с чл 18, ал. 1 от НК. Предстои Окръжна прокуратура Бургас да внесе в съда искане за определяне на постоянна мярка „задържане под стража“ спрямо обвиняемия.", "date": "21.06.2017 12:30", "title": "Искат постоянен арест за 24-годишен, зверски пребил брат си в Бургас"}
{"url": "https://www.24chasa.bg/novini/article/6293796", "text": "Председателят на „Рособоронекспорт“ Александър Михеев заяви, че новите танкове „Армата“ и новите системи за ПВО С-500 засега няма да се изнасят, предаде ТАСС, цитирана от \"Фокус\". „Безспорно танкът ново поколение „Армата“ и противовъздушната система С-500 и други най-нови руски оръжейни системи имат експортно бъдеще, но в плановете ни засега няма съответни доставки“, заяви Михеев. Той поясни, че износът може да започне след приемането на образците им на въоръжение, усвояването на серийното им производство и удовлетворенията на потребностите на руските въоръжени сили.", "date": "21.06.2017 12:35", "title": "Русия не планира да изнася танкове „Армата“ и ракети С-500"}
{"url": "https://www.24chasa.bg/novini/article/6293870", "text": "Астрономическото лято настъпва днес у нас в 7 часа и 24 минути, когато е и лятното слънцестоене. Това е най-дългият ден в годината, който е с продължителност 15 часа и 19 минути, съобщиха от Националния институт по метеорология и хидрология при БАН. През лятото на територията на по-голямата част от България най-високите средни дневни температури са през юли, а по Черноморието и в планините - през август. Лятото е един от четирите сезона в умерения пояс, заедно с есента, зимата и пролетта. Летният сезон започва с лятното слънцестоене /около 21 юни в Северното полукълбо и около 22 декември в Южното полукълбо/ и завършва с есенното равноденствие /около 23 септември в Северното полукълбо и около 22 март в Южното полукълбо/.", "date": "21.06.2017 12:43", "title": "Лятото дойде!"}
{"url": "https://www.24chasa.bg/novini/article/6293873", "text": "Управителите на 41 окръга в Турция са били сменени по силата на нов указ, публикуван днес в турския държавен вестник \"Ресми газете\", съобщават турските медии, предава БТА. Деветнайсет от отстранените окръжни управители (валии) са били повикани в централната окръжна управа в Анкара след преназначенията, одобрени преди това от президента Реджеп Тайип Ердоган. Същевременно дванайсет околийски управители са били назначени за валии. Сред преместените в централното валийство е и бившият окръжен управител на северозападния турски окръг Сакария Хюсеин Авни Джош, който ще заеме нов пост в Анкара. Джош, близък сътрудник на президента Реджеп Тайип Ердоган, отправи предизвикателство към метежниците по време на провалилия се опит за преврат в Турция през юли м.г., заставайки с автомат в ръце пред сградата на окръжната управа в Сакария. Преди това той стана известен, след като бе заснет на камера през 2014 г. да нарича гневно един протестиращ \"сводник\".", "date": "21.06.2017 12:45", "title": "Смениха валиите на 41 окръга в Турция с нов указ, издаден днес"}
{"url": "https://www.24chasa.bg/novini/article/6293567", "text": "Върховният лидер на Иран аятолах Али Хаменей приветства успехите на Ирак в борбата му срещу джихадистката групировка \"Ислямска държава\". Хаменей прие вчера в Техеран иракския премиер Хайдер ал Абади, съобщи Франс прес, цитирана от БТА. Иракските въоръжени сили, подкрепяни от САЩ - заклетия противник на Иран, се опитват да изгонят напълно ИД от Мосул, последната голяма градска крепост на джихадистите в Ирак, напомня АФП. \"Днес Даеш /арабски акроним на ИД/ бяга от Ирак. Това е възхитителен успех, който е резултат на единството и сплотеността на страната\", заяви аятолах Хаменей. В същото време той призова Ирак \"да не се доверява на американците\". Иран подкрепя правителствата на Ирак и Сирия в борбата им срещу джихадистките групировки и им изпраща военни съветници и доброволци, отбелязва АФП. \"Американците и някои от съюзниците им в региона не искат да унищожат Даеш, която беше създадена с тяхната подкрепа и техните пари. Те искат да използват Даеш\", добави върховният ирански лидер. По-рано вчера иранският президент Хасан Рохани заяви пред Абади, че освобождаването на Мосул ще стане \"символ на края на тероризма и победата на Иран, Ирак, Сирия и всички страни от региона, които се борят срещу тероризма\".", "date": "21.06.2017 12:22", "title": "Аятолах Али Хаменей приветства успехите на Ирак срещу \"Ислямска държава\""}
{"url": "https://www.24chasa.bg/novini/article/6293707", "text": "Румънският парламент се събра днес на заседание, на което ще обсъди и гласува вот на недоверие срещу правителството, предаде агенция Аджерпрес, цитирана от БТА. За първи път управляващата партия внася вот на недоверие срещу собственото си правителство. Предложението за сваляне на кабинета на Сорин Гриндяну бе внесено от двете партии от управляващата коалиция - Социалдемократическата и Алианса на либералите и демократите, които разполагат с общо 247 места в 465-членния парламент. Текстът на вота обаче бе подписан от 222 народни представители. За да падне правителството на Гриндяну са необходими 233 гласа \"за\". Гласуването ще бъде тайно.", "date": "21.06.2017 12:27", "title": "Гласува се вот на недоверие към румънското правителство"}
{"url": "https://www.24chasa.bg/novini/article/6293753", "text": "Гръцкият премиер Алексис Ципрас във вторник приключи с информирането на лидерите на опозицията за споразумението на неговото правителство с Еврогрупата в разговори, които също имаха за цел да бъде утвърдена обща позиция по водените преговори за Кипър, съобщава \"Катимерини\", цитиран от БТА. Според източници на вестника всички партии като цяло постигали съгласие за Кипър, но Ципрас не успял да получи подкрепата на опозицията за споразумението на неговото правителство с Еврогрупата. Лидерът на консервативната Нова демокрация Кириакос Мицотакис подчертал, че споразумението ще бъде обсъдено в парламента идната седмица, \"за да може гръцкият народ да разбере истината\".", "date": "21.06.2017 12:30", "title": "Ципрас не получи подкрепа от опозицията за споразумението с Еврогрупата"}
{"url": "https://www.24chasa.bg/novini/article/6293887", "text": "Изтребител на НАТО Ф-16 направи опит да се доближи до самолета на руския министър на отбраната армейски генерал Сергей Шойгу, но бе \"отпъден\" от руски изтребител Су-27. Това съобщава кореспондент на ТАСС, който бил в министерския самолет, предава БТА. Самолети на НАТО се опитали да придружат този на руския министър над неутрални води на Балтийско море, когато Шойгу пътувал за Калининград. Министерският самолет бил ескортиран от изтребители на руската морска авиация. Един от самолетите на НАТО направил опит да се доближи до машината на Шойгу, но между тях застанал руски изтребител Су-27 и показал въоръжението си, поклащайки крила. След това Ф-16 се оттеглил. По-късно днес Сергей Шойгу пристигна в Калининград, където ще председателства изнесено заседание на колегиума на руското министерство на отбраната. Според говорителя на ведомството ген.-майор Игор Конашенков участниците ще обсъдят проблеми, свързани с гарантирането на националната сигурност на Русия по западното стратегическо направление.", "date": "21.06.2017 12:52", "title": "Изтребител на НАТО опитал да се приближи до самолета на руския военен министър"}
{"url": "https://www.24chasa.bg/novini/article/6293893", "text": "64-годишен мъж село Ябланица е станал жертва на побой. Това съобщиха от ОДМВР - София. Извършителят на побой е задържан от служители на РУ - Своге. Около 19.15 часа вчера в РУ - Своге бил подаден сигнал за нанесен побой на мъж от с. Ябланица. На място веднага бил изпратен полицейски екип. Пострадалият 64-годишен мъж споделил пред служителите на реда, че побоят му е нанесен от мъж от гр. Бухово. Потърпевшият бил транспортиран за лечение с охлузвания в областта на лицето, крайниците и гърба, без опасност за живота. В резултат на незабавните издирвателни действия, предприети от полицаите, извършителят на деянието е задържан в землището на селото. Образувано е досъдебно производство по случая.", "date": "21.06.2017 12:57", "title": "Пребиха възрастен мъж в Ябланица"}
{"url": "https://www.24chasa.bg/novini/article/6293915", "text": "Правителството определи нов размер на социалната пенсия за старост. От 1 юли тя ще нарасне от 118,14 лв. на 120,98 лв., съобщиха от пресцентъра на Министерски съвет. Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост.", "date": "21.06.2017 13:01", "title": "Социалната пенсия за старост става 120,98 лв. от 1 юли"}
{"url": "https://www.24chasa.bg/novini/article/6293913", "text": "Министерският съвет разреши съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана (NATINAMDS), съобщиха от пресцентъра на Министерски съвет. За съвместното изпълнение на задачите по усилване на въздушната охрана (Air Policing) ВВС на Италия ще дислоцират в периода юли-ноември 2017 г. в авиобаза Граф Игнатиево четири самолета „Eurofighter Typhoon“ и до 110 души персонал. Изпълнението на задачите ще се извършва в периода 15 юли – 15 октомври. Италианските дежурни самолети ще изпълняват задачи по зона за дежурство във въздуха, прехват, визуално опознаване и съпровождане. Българските ВВС ще продължат да изпълняват националните си ангажименти по носене на дежурство в Интегрираната система на НАТО за противовъздушна и противоракетна отбрана. Всяка една от страните ще поеме разходите за собствените сили и средства, участващи в дейностите по усилване на въздушната охрана. Охраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса.", "date": "21.06.2017 13:02", "title": "Български и италиански изтребители ще охраняват заедно въздушното пространство"}
{"url": "https://www.24chasa.bg/novini/article/6293910", "text": "1839 са случаите на насилие над деца за 2015 г. 60% от момчетата, станали свидетели на насилие, също се превръщат в насилници. Това стана ясно на кръгла маса за детската агресия и насилието над подрастващите, организирана от омбудсмана Мая Манолова. На нея присъстваха представители на държавни институции, както и експерти от неправителствения сектор, които работят по проблемите и превенцията на насилието над деца. На кръглата маса представиха данни от анкета, проведена по поръчка на омбудсмана, предаде  За голям брой от случаите не е подаден сигнал, тъй като децата се притесняват да споделят, ако са обект на домашно насилие. Едва 11% от тях го правят.", "date": "21.06.2017 13:02", "title": "6 от 10 деца редовно са подложени на насилие"}
{"url": "https://www.24chasa.bg/novini/article/6293886", "text": "Правителството определи вицепремиера по правосъдната реформа и министър на външните работи за национален координатор по антикорупционни политики. Това стана с промяна в решението от 2015 г., с което е одобрена Националната стратегия за превенция и противодействие на корупцията в Република България (2015-2020). Изменението се налага във връзка с новата структура на Министерския съвет, приета с решение на Народното събрание от 4 май т. г. Правителството определи заместник-министъра на здравеопазването Лидия Нейчева за председател на Комисията по прозрачност по Закона за лекарствените продукти в хуманната медицина. Тя ще замени на поста досегашния председател Атанас Кундурджиев. На мястото на Стоян Гайдажиев, като представител от страна на Министерството на труда и социалната политика в Комисията влиза Надежда Петкова. Тя е магистър по финанси, кредит и социално дело от Стопанската академия „Д. А. Ценов“ в гр. Свищов. От 2008 г. заема длъжността главен експерт в дирекция „Политика за хората с увреждания, равни възможности и социални помощи“ в МТСП. Министерският съвет разреши съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана (NATINAMDS). За съвместното изпълнение на задачите по усилване на въздушната охрана (Air Policing) ВВС на Италия ще дислоцират в периода юли-ноември 2017 г. в авиобаза Граф Игнатиево четири самолета „Eurofighter Typhoon“ и до 110 души персонал. Изпълнението на задачите ще се извършва в периода 15 юли – 15 октомври. Италианските дежурни самолети ще изпълняват задачи по зона за дежурство във въздуха, прехват, визуално опознаване и съпровождане. Българските ВВС ще продължат да изпълняват националните си ангажименти по носене на дежурство в Интегрираната система на НАТО за противовъздушна и противоракетна отбрана. Всяка една от страните ще поеме разходите за собствените сили и средства, участващи в дейностите по усилване на въздушната охрана. Охраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса. Правителството определи нов размер на социалната пенсия за старост. От 1 юли тя ще нарасне от 118,14 лв. на 120,98 лв. Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост. Правителството прехвърли безвъзмездно на Столична община имот – частна държавна собственост. Теренът с площ 17 дка се намира в ж. к. „Младост 3” и ще бъде използван за изграждане на парк за отдих, спорт и развлечения. Прието беше и решение за намаляване на капитала на „Национална спортна база” ЕАД чрез обезсилване на акции на стойност, съответстваща на стойността на правото на собственост върху имот от 16,6 дка в столичния район „Красно село”. Теренът е в района на конната база в местността „Славия” и ще бъде прехвърлен безвъзмездно на Столична община за изграждане на ново метродепо и разширение на гараж „Земляне”. Депото е включено като самостоятелен подобект при строителството на третата метролиния в София. То попада в една и съща територия, използвана досега от автобусния гараж на градския транспорт. Две държавни институции получиха имоти за изпълнение на функциите си. За нуждите на териториалната дирекция на НАП – Велико Търново, офис Монтана, е предоставен офис в административната сграда на пл. „Жеравица” №3 в града. Държавната агенция за метрология и технически надзор ще ползва част от първия етаж в сградата на ул. „Свобода” №1 в Благоевград. С решение на правителството статутът на имот, предоставен за безвъзмездно управление на Изпълнителна агенция „Морска администрация“ и на Русенския университет „Ангел Кънчев“, се променя от частна държавна на публична държавна собственост. Имотът се намира в Русе, като предоставените на двете ведомства самостоятелни обекти в него се използват изцяло за изпълнение на техните функции. Поради отпаднала нужда, от ИА „Главна инспекция по труда” беше отнето правото на управление върху имот – публична държавна собственост. Помещението на бул. „Славянски” №30 в Шумен преминава в управление на областния управител на Шумен. Правителството разреши преминаването през и пребиваването на територията на България с невоенен характер на съюзнически и чужди въоръжени сили във връзка с провеждането на многонационалното учение с висока видимост „SaberGuardian 2017”. Учението се провежда на териториите на България, Румъния и Унгария в изпълнение на засилените мерки за гарантиране на сигурността в Черноморския регион. То включва поредица от учения с участието на сили и средства от държави-членки и партньори на НАТО. Като част от него в периода 23 юни – 28 юли 2017 г. в България ще се проведат серия от учения с участието на военнослужещи, щабове и военни формирования на България, САЩ, Грузия, Украйна, Словения, Румъния, Сърбия, Унгария, Литва, Полша, Гърция, Република Македония, Канада, Италия и Португалия – общо до 6000 души, до 1200 единици сухопътна техника и въоръжение и до 80 въздухоплавателни средства. Многонационалното учение „SaberGuardian 2017” се провежда в изпълнение на междуправителственото българо-американско споразумение за сътрудничество в областта на отбраната и на Плана за подготовка на Щаба на отбраната, Българската армия и структурите на пряко подчинение на министъра на отбраната през 2017 г. Общото планиране се извършва под ръководството на командващия на Сухопътните войски на Силите на САЩ в Европа съвместно със страните домакини на учението. Ръководството и контрола на всички многонационални учения, провеждани като свързани с учението с висока видимост „SaberGuardian 2017”, се осъществяват от многонационална структура, която е разположена в района на съвместните българо-американски съоръжения на учебен полигон „Ново село”. Правителството разреши на научно-изследователския кораб „Havila Subsea“ да пребивава във вътрешните морски води, териториалното море, прилежащата зона и изключителната икономическа зона на България в Черно море в периода от 17 август до 5 октомври. Корабът, плаващ под знамето на Норвегия, ще може да посети пристанище Бургас от 21 до 25 август и от 19 до 22 септември. Разрешението е във връзка с извършването на съвместна океанографска експедиция в рамките на дългосрочния проект „Black Sea Maritime Archaelogy Project“ в акваторията на Черно море. Той се осъществява в изпълнение на Договора, сключен между центровете за подводна археология в Созопол и към университета в Саутхемптън. Основната цел на проекта е събиране на информация за проследяване на промените в климата и морското ниво и за начина, по който тези промени са повлияли на културното развитие на крайморските общества в Черноморския регион. Научните изследвания, които са предназначени изключително за мирни цели и за разширяване на познанията за морската среда, ще се извършват с безопасни методи и средства и не създават затруднения за България при упражняване на суверенните й права и юрисдикция. Правителството предлага на Народното събрание да ратифицира Споразумението за предоставяне на консултантски услуги между администрацията на Министерския съвет и Международната банка за възстановяване и развитие (МБВР). Документът е в рамките на подписания Меморандум за разбирателство между България и МБВР за партньорство и подкрепа при управлението на Европейските структурни и инвестиционни фондове за периода 2014-2020 г. МБВР ще съветва администрацията при въвеждането на споделените услуги, като в допълнение ще изготви анализ на текущото състояние в България и ще проучи добрите практики в други държави. Въвеждането на споделени услуги ще доведе до понижаване на разходите, подобряване на ефективността на процесите и повишаване на качеството на услугите. Осъществените от МБВР дейности ще определят кои са приоритетните сфери, където е необходимо да бъдат въведени споделени услуги и как да бъде реализирана реформата. По време на цялостното изпълнение на проекта ще бъде извършван мониторинг и оценка на действието на модела, е оглед неговото последващо приложение и в други административни структури. Министерският съвет предлага на Народното събрание да ратифицира подписаното на 26 април т. г. споразумение между България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение към Парижкия протокол. Парижкият протокол, ратифициран от България през 2004 г., урежда статута на международните военни щабове, създадени в съответствие със Северноатлантическия договор. Нашата страна е домакин на такава структура – т. нар. Модул на КИС със способности за развръщане - (DCM) F, 2ndNATOSignalBattalion (2NSB). На територията на България е разположен и Щабен елемент за интегриране на силите на НАТО (NFIU). Допълнителното споразумение детайлизира приложимата юрисдикция, както и привилегиите и имунитетите на щабовете и техните членове. Министерският съвет предлага на Народното събрание да ратифицира споразумението между правителствата на България и Куба, с което двете страни взаимно и безвъзмездно си предоставят за ползване имоти за нуждите на дипломатическите си представителства. Документът е подписан на 19 януари т. г. в София. След влизането му в сила, двете държави на реципрочна основа си предоставят имоти съответно в Хавана и в София. За ратификация е предложена и подписаната на 22 септември м. г. междуправителствена спогодба на България и Виетнам за недвижимите имоти на дипломатическите представителства на двете страни. След влизането в сила на Спогодбата страните ще си върнат взаимно имоти с отпаднала необходимост, съответно в София и в Ханой. Правителството одобри позицията на България за участие в редовното заседание на Европейския съвет, което ще се проведе на 22 и 23 юни в Брюксел. На него страната ни ще бъде представена от министър-председателя Бойко Борисов. Държавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”. България като външна граница на ЕС последователно отстоява позицията, че държавите членки на първа линия следва да разполагат с цялата налична информация относно дадено лице, което ще позволи успешното му установяване и предприемане на последващи действия. България ще настоява за ефективно прилагане на всеобхватен набор от мерки в областта на миграцията и защитата на външните граници, който включва: продължаване на подкрепата за държавите на предна линия; съблюдаване последователното и пълно прилагане на съвместното изявление на ЕС - Турция от 18 март 2016 г.; осигуряване изпълнението на съществуващите реадмисионни споразумения с трети страни и сключване на нови при необходимост; изпълнение на Партньорската рамка за сътрудничество с приоритетни трети страни и разширяване на географския й обхват извън африканския континент; ефективно прилагане на принципите за отговорност и солидарност. България ще призове за по-нататъшно развиване на необходимите структури с оглед прилагане на по-ефективни мерки за борба с радикализацията, включително по отношение на разпространението на радикализиращо съдържание в интернет. Ще подкрепим задълбочаването на интеграционните процеси в областта на европейската отбрана, основано на Глобалната стратегия на ЕС за външна политика и сигурност, което не трябва да дублира компетенциите на НАТО и водещата му роля в колективната отбрана на Европа. По темата „Работни места, растеж и конкурентоспособност” България ще изрази подкрепа за поетите ангажименти от страна на ЕС за задълбочаване на Единния пазар и установяване на свободна и справедлива търговия, която ще допринесе за повишаване на икономическия растеж, просперитета и конкурентоспособността на Съюза. Европейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз. Ще бъде извършен преглед на актуалното състояние на преговорите по Брекзит, като ще бъде потвърден мандатът за водене на преговори, чиято основа са политическите насоки, утвърдени от Европейския съвет (чл. 50) на 29 април и преговорните директиви, одобрени от Съвет „Общи въпроси” (чл. 50) на 22 май 2017 г. България ще потвърди позицията си, че преговорният мандат адекватно отразява целта, която си поставя Съюза в предстоящите преговори, а именно – защитата на интересите на ЕС и неговите граждани. България подкрепя издигането на въпросите на придобитите права на гражданите като първостепенен приоритет, както и воденето на прозрачни и открити към широката общественост преговори с британската страна. На 23 юни министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 – 31 декември 2018 г.). Правителството одобри също българската позиция за редовното заседание на Съвета на ЕС „Транспорт, телекомуникации и енергетика“, част „Енергетика“, което ще се проведе на 26 юни в Люксембург. Очаква се ресорните министри да постигнат общ подход по законодателните предложения за енергийната ефективност, част от пакета „Чиста енергия за всички европейци“. Това ще осигури възможност за очертаване на предварителната позиция на Съвета като основа за подготовката за преговори с Европейския парламент. По искане на испанската и португалската делегации, енергийните министри са приканени да обменят мнения по актуалното състояние на междусистемната свързаност и третирането на този въпрос в пакета на ЕК. От страна на Малтийското председателство на Съвета на ЕС ще бъде представена информация за развитието на преговорите по останалите законодателни предложения от пакета, свързани с електроенергийния пазарен модел, енергията от ВЕИ и управлението на Енергийния съюз. Очаква се делегацията на Естония да представи работната програма на предстоящото Председателство на Съвета на ЕС. Одобрени бяха и резултатите от проведени през май и юни четири заседания на Съвета на ЕС. На 18 май в Малта, по време на неформалното заседание на министрите по енергетика, бяха дискутирани теми, свързани с рамката за енергийната ефективност на ЕС до 2030 г. и декарбонизация на островите. В първата сесия бяха обсъдени законодателните предложения за енергийна ефективност, част от пакета на ЕК „Чиста енергия за всички европейци“. Втората сесия беше съсредоточена върху предизвикателствата и възможностите пред островните държави в прехода им към чиста енергия. След сесията държавите-членки, разполагащи с островни територии, и ЕК подписаха политическа декларация за насърчаване на използването на чиста енергия в тези райони. Неформалното заседание на Съвета на ЕС по земеделие и рибарство се проведе в периода 21-23 май в Малта. Държавите-членки обсъдиха темата „Климатичните изменения и водните ресурси в ЕС: възникващи предизвикателства пред селското стопанство“. Малтийското председателство демонстрира ангажимента си да даде тласък на ЕС по тази тема, която придобива все по-голямо значение за социално-икономическия живот. Според повечето министри, новата Обща селскостопанска политика трябва да отговори на предизвикателствата, свързани с изменението на климата и управлението на водите. На заседанието на Съвета „Външни работи/Развитие“, проведено на 19 май в Брюксел, беше одобрен текстът на новия Европейски консенсус за развитие. Приети бяха и Заключения за операционализиране на взаимовръзката между хуманитарната дейност и сътрудничеството за развитие. В рамките на Съвета „Правосъдие и вътрешни работи”, проведен на 8 и 9 юни в Люксембург, министрите на вътрешните работи обсъдиха предложението за създаване на Европейска система за оторизиране на пътуванията (ETIAS), законодателните предложения в областта на Шенгенската информационна система, актуалната миграционна обстановка в ЕС, осигуряването на оперативната съвместимост на европейските бази данни. Проведен беше и политически дебат в областта на връщането и по законодателните предложения за реформа на общата европейска система за убежище. Правителството прие отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Мерките са одобрени с решение на Министерския съвет от 19 май 2016 г. Една година по-късно почти половината – 48%, от общо 118 мерки са изпълнени. Приети са ключови промени в нормативната уредба, като по-съществените са в Закона за устройство на територията, в Закона за нормативните актове, в Закона за професионалното образование и обучение, в Закона за управление на отпадъците, в Закона за акцизите и данъчните складове и др. Направени са и промени в редица подзаконови нормативни актове. Изпълнени са и мерки от административен характер, които водят до повишаване на дела на информацията, обменяна по служебен път с други държавни структури, осигуряване на достъп до бази данни и информационни системи на други институции, разширяване на дела на електроните услуги, предоставяни от Националната агенция за приходите, както и тяхното популяризиране и разясняване – канали за плащане, възможности за подаване и получаване на документи и т.н. В резултат на изпълнените мерки е постигнато подобряване на инвестиционната среда, но въпреки това е налице значителен потенциал за постигане на още по-добри резултати. Една година след одобрението на Плана за действие изпълнението на 16 от включените в него мерки все още не започнало, което е ясен знак за наличието на проблем. Следва да се отбележи и на практика нулевият напредък в изпълнението на Плана за действие в рамките на последния отчетен период (февруари-май 2017 г.), което само частично би могло да бъде обяснено с фазата на политическия цикъл в страната – функционирането на служебен кабинет. Налице е необходимост от критичен анализ на пречките пред изпълнението на планираните мерки, както и от оценка на възможността за включване на нови мерки в Плана за действие. Затова правителството възложи на министъра на финансите да изготви критичен анализ на причините за неизпълнението на планираните мерки в двумесечен срок. Също така кабинетът реши да възобнови работата на работните групи по основните проблемни области пред инвестициите със задача да предложат допълнителни мерки за подобряване на инвестиционната среда в страната. Министерският съвет прие критерии, според които ще се определят защитените детски градини и училища, и регламентира условията и реда за тяхното допълнително финансиране. Детска градина ще бъде обявявана за защитена, когато нейното закриване би довело до необходимост най-малко осем деца в задължителна предучилищна възраст да пътуват на 14 и повече километра извън населеното място, в което живеят. Другият случай, в който тя става защитена, е ако поне на пет деца се налага да пътуват не по-малко от 20 километра до най-близката друга градина или училище, които организират предучилищно обучение. За защитена може да се определи и част от детска градина, която се намира в друго населено място, ако отговаря на критериите. Защитена детски градина ще получава допълнително финансиране от 21 000 лева, ако се намира в планински район и 19 000 лева – в останалите случаи. Когато се защити част от детска градина, тя ще получава допълнително финансиране от 16 000 лева, ако е в планински район и 14 500 лева в останалите случаи. Защитените детски градини ще получават допълнително финансиране и за малък брой деца. Критериите за обявяване на защитено училище са различни за различните степени на образование. Основно училище (І-VІІ клас) става защитено в случай, че ако бъде закрито или преобразувано, поне 10 деца ще трябва да пътуват на 20 и повече километра до най-близкото училище. От осми до десети клас училището влиза в списъка, ако най-малко 15 ученици ще пътуват на повече от 30 километра. Допълнителната субсидия за тези училища е 32 000 лв. за планински район и 29 000 лв. за останалите, като те също ще получават допълнително финансиране и за малък брой ученици. Списъкът със защитените детски градини и защитените училища ще се актуализира ежегодно по мотивирано предложение на кмета на общината след решение на общинския съвет. Предложенията се внасят до 10 септември в Министерството на образованието и науката. Предложенията за защитени детски градини и защитени училища трябва да съдържат мотиви за необходимостта от включването им в списъка и данни за броя на децата и учениците. Необходимо е и да бъде посочена информация дали училището или градината съответстват на критериите, описани в постановлението. Правителството прие допълнения в Наредбата за дългосрочните командировки в чужбина. Промяната се отнася до Приложение №4 – Таблица за определяне на командировъчните пари във валута на служителите, командировани в чужбина при условията и по реда на наредбата. В нея се включват длъжностите „кореспондент на Българската национална телевизия“ и „кореспондент на Българското национално радио“. Това ще позволи регламентиране на дългосрочното командироване на служителите на БНТ и БНР при изпълнение на служебните им задължения извън страната. Правителството прие нов Устройствен правилник на Министерството на земеделието, храните и горите. Това е мотивирано с решението на Народното събрание за одобряване на нова структура на Министерския съвет, с което Министерството на земеделието и храните е преобразувано в Министерство на земеделието, храните и горите. С правилника се създават и преобразуват дирекции, прецизират се техните функции. Със заключителните разпоредби се изменя подзаконовата нормативна уредба, относима към функциите на Министерството на земеделието, храните и горите и правомощията на министъра и на заместник-министрите. Правителството прие нова Наредба за медицинската експертиза. Причините за днешното решение на Министерския съвет са свързани със съдебното оспорване на действащата наредба, при което съдът установи нарушение на административнопроизводствените правила при изработването им. Отменянето на наредбата отчасти или в нейната цялост създава правен вакуум със значителни неблагоприятни последици предвид широкия й обхват на приложение. С новата наредба се цели създаването на правна регламентация на принципите и критериите на медицинската експертиза за определяне наличието на временна или трайна неработоспособност и на реда за нейното извършване. Това ще осигури уеднаквяване на дейностите, свързани с медицинската експертиза на територията на цялата страна. Наредбата се прилага и с цел да осигури определени права на пациентите – например, правото им на отсъствие от работа или осигуряване на подходяща работа с цел полагане на оптимални грижи за здравето до неговото пълно или максимално възможно възстановяване. В същото време, чрез Наредбата се осигурява стабилност и предвидимост на резултатите от нея, което е предпоставка за планиране и прогнозиране на всички произтичащи от медицинската експертиза последствия, включително социалните придобивки и финансови обезщетения, които по себе си са обект на прилагане на други нормативни документи. Правителството одобри допълнителни разходи по бюджета на Министерския съвет за 2017 г. в размер 15,193 млн. лева. От тях 14,402 млн. лв. са предназначени за разплащане от областния управител на област Варна в изпълнение на превантивни мерки по реда на Закона за отговорността за предотвратяване и отстраняване на екологични щети и в следствие на проведена открита процедура за избор на изпълнител за извършване на дейностите по утилизация/крайно оползотворяване/обезвреждане на отпадък с код и наименование 07 01 07* халогенирани остатъци от дестилации и остатъци от реакция (тежки фракции) от метален резервоар (вертикален метален цилиндър) FA 502-В и метален резервоар FA 501-В (хоризонтален метален цилиндър), намиращи се в Промишлена зона-юг на гр. Девня. Осигуряването на средствата ще позволи предприемането на незабавни действия по утилизацията/крайно оползотворяване/обезвреждане на опасния отпадък и отстраняване на непосредствената заплаха и съществуващите рискове от взрив при безконтролно рязане на скрап, кражби и предотвратяване на екологични щети. Останалите 791 хил. лв. са предназначени за изпълнение на ангажиментите на областните управители на Бургас, Варна и Добрич по Закона за устройството на Черноморското крайбрежие през активния летен сезон. Те ще бъдат използвани за поставяне на предупредителни табели и за санитарно-хигиенно поддържане на неохраняемите плажове, включително и на тези, предназначени за природосъобразен туризъм, както и за обезпечаване с водноспасителна дейност на обявените за неохраняеми морски плажове. Правителството одобри проекта на меморандум за разбирателство за техническо сътрудничество между министерствата на финансите на България и на Кралство Нидерландия. Министърът на финансите е упълномощен да проведе преговорите и да подпише документа. С меморандума се поставя рамка на съвместно техническо и финансово сътрудничество между двете министерства за осигуряване на обмен на знания, опит и експертиза между служителите им и за споделяне на информация за изпълнението на политиките, процесите на вземане на решения, законодателството и услугите в областта на публичните финанси. Дейностите в изпълнение на меморандума ще бъдат включени в годишни двустранни програми за сътрудничество. Правителството одобри промени в Правилника за прилагане на Закона за чужденците в Република България, с които документът се съгласува с последните законови промени. С допълненията в него е разписана детайлна процедура за предоставяне на статут „лице без гражданство“, въведен измененията в Закона от 2016 година. Документът предвижда и изменение на реда, по който се налага обезпечителната мярка „ежеседмично явяване в структура на МВР по местопребиваване“, и пояснява характера на въведеното „краткосрочно настаняване“. Правителството одобри Отчета за изпълнението на бюджета на Националната здравноосигурителна каса за 2016 г., както и Годишния отчет за дейността на НЗОК за 2016 г. и предлага на Народното събрание да обсъди и приеме двата документа. Общият размер на получените от НЗОК приходи и трансфери към 31.12.2016 г. възлиза на 3 298 608,4 хил. лв., което представлява 100% спрямо заложените в годишния план за 2016 г. средства. В сравнение със същия период на 2015 г. се отчита увеличение със 165 261,2 хил. лв. или с 5,3%, което се дължи на увеличения размер на здравноосигурителните приходи през 2016 г. Постъпилите към 31.12.2016 г. здравноосигурителни приходи са в размер на 3 257 760,1 хил. лева, което представлява изпълнение от 100% спрямо заложените в годишния план средства. В сравнение със същия период на 2015 г. се отчита ръст със 168 972,5 хил. лв. или с 5,5 на сто. Здравноосигурителните вноски, постъпили към 31.12.2016 г., са в размер на 2 212 561,1 хил. лв., което представлява изпълнение от 100,1%. В сравнение със същия период на 2015 г. се отчита ръст със 102 052,5 хил. лв. или с 4,8 процента. Общият размер на извършените разходи и трансфери към 31.12.2016 г. е 3 296 984 хил. лв., което представлява 100% от заложените в годишния план за 2016 г. средства. Спрямо отчетените приходи и трансфери се формира положително бюджетно салдо (излишък) за годината в размер на 1 624,4 хил. лева. Годишният отчет за дейността на НЗОК за 2016 г. съдържа информация за организацията, управлението, бюджета и финансовите параметри на дейността на структурата. Основният извод в него е, че правилното и рационално използване на обществените средства е осигурило предвидима финансова среда и е създало условия за изпълнение на финансовите ангажименти на институцията в национален и в международен аспект. Отчетен е въведеният в НЗОК алгоритъм на оперативно поведение, който акцентира върху предварителния контрол. Ролята на контролната дейност е дала положително влияние върху системата, изразено в по-стриктно изпълнение на алгоритмите на клиничните пътеки, трайна тенденция към прецизиране на индикациите за хоспитализация, спазване критериите за дехоспитализация, подобряване качеството на оказаната медицинска помощ и на работата при водене на документацията и организацията на работата в лечебните заведения. Проведените разговори за отстъпки от стойността на скъпоструваща медикаментозна терапия, заплащана от НЗОК, е дала възможност за възстановяване на значителни суми. Направеният анализ на разходите за лекарствени продукти, медицински изделия и диетични храни за специални медицински цели показва тенденция към нарастване на необходимия финансов ресурс. Като причина за това НЗОК определя увеличаването броя на лекарствените продукти, които институцията заплаща, навлизането на нови, по-скъпи лекарства, ежегодно нарастващия брой здравноосигурени лица и демографската структура. Министерският съвет прие мерки за намаляване на административната тежест върху гражданите и бизнеса чрез премахване на изискването за предоставяне на някои официални удостоверителни документи на хартиен носител. С правителственото решение се предприемат първите стъпки за въвеждане на служебен обмен на данни между администрациите по отношение на 12 удостоверителни документа, за които вече съществува техническа възможност съдържащите се в тях данни да бъдат служебно извличани – автоматизирано или полуавтоматизирано, по електронен път. Дванадесетте документа са: удостоверение за вписани в регистър БУЛСТАТ обстоятелства, издавано от Агенцията по вписванията; удостоверение за вписванията, отбелязванията или заличаванията по партида на юридическо лице в Имотния регистър, издавано от Агенцията по вписванията; удостоверение за вписванията, отбелязванията или заличаванията по партида на физическо лице в Имотния регистър, издавано от Агенцията по вписванията; удостоверение за актуално състояние от Търговския регистър, издавано от Агенцията по вписванията; удостоверение за наличие или липса на задължения за публични държавни вземания, събирани от митническите органи, издавано от Агенция „Митници“; удостоверение за семейно положение, издавано от общинска администрация; удостоверение за съпруг/а, деца, издавано от общинска администрация; удостоверение за брак, издавано от общинска администрация; удостоверение за наличието или липсата на задължения, издавано от Националната агенция за приходите; удостоверение обр. УП-7 за размер и вид на пенсия/и и добавка/и, издавано от Националния осигурителен институт; удостоверение обр. УП-8 за доход от пенсия/и и добавка/и, издавано от Националния осигурителен институт; удостоверение за признаване на придобито висше образование в чужбина, издавано от Националния център за информация и документация. Определен е кратък срок за изпълнение – 15 август 2017 г., който ще позволи изготвянето до месец септември 2017 г. на нормативните актове, чрез които ще се отстранят идентифицираните пречки за изпълнението на Закона за електронното управление и ще се премахне възможността на администрациите да изискват от гражданите въпросните удостоверения на хартиен носител. На следващ етап този подход ще бъде приложен по отношение на всички останали удостоверителни документи, като за целта администрациите постепенно ще бъдат присъединявани към централния компонент за служебен обмен на данни и информация (RegiX), поддържан от Държавна агенция „Електронно управление“. Правителството одобри допълнителни разходи по бюджета на Министерството на външните работи за 2017 г. с цел изплащане на българските вноски за 2017 г. към Механизма за бежанците в Турция. Общата дължима вноска в размер на 5,05 млн. лева за 2017 г. е изчислена въз основа на дела на брутния национален доход (БНД) на страната в общата сума на БНД на Европейския съюз. Механизмът за бежанците в Турция бе създаден от Европейския съюз с цел да се координират действията в подкрепа на бежанците, финансирани от бюджетите на ЕС и на държавите членки. Общият размер на помощта по механизма е 6 млрд. евро. Споразумението за създаване на Механизма за бежанците в Турция и графика за изплащането на българските вноски в периода 2016-2019 г. са ратифицирани със закон от Народното събрание на 30 март 2016 г. Средства са предназначени за финансиране на спешните нужди от хуманитарна помощ за сирийските бежанци и приемните общности в Турция. Оперативното управление и предоставяне на средствата на територията на Турция, се извършва чрез Инструмента за предприсъединителна помощ и по линия на хуманитарната помощ. Правителството прие Интегрирана транспортна стратегия за периода до 2030 г. Нейни цели са повишаване на ефективността и конкурентоспособността на транспортния сектор, подобряване на транспортната свързаност и достъпност, както и ограничаване на отрицателните ефекти от развитие на транспортния сектор. Сред приоритетите, залегнали в стратегическия документ, са ефективното поддържане, модернизацията и развитие на транспортната инфраструктура, развитието на интермодален транспорт, подобряване на условията за прилагане на принципите на либерализация на транспортния пазар, повишаване на сигурността и безопасността на транспортната система. Интегрираната транспортна стратегия в периода до 2030 г. съдържа цялостен анализ на проблемите за всеки вид транспорт. За разрешаването им са определени мерки от инфраструктурен, организационен и оперативен характер. В обхвата на стратегическия документ е подготвен и Национален транспортен модел, който е разработен отделно за пътническия и товарния транспорт и е приложим за отделните видове транспорт в рамките на страната, международния транспорт и транзитния транспорт. Наличието на стратегията фигурира в Предварителните условия на Европейската комисия за Европейските структурни и инвестиционни фондове в периода 2014-2020 г. в сектор „Транспорт”. Изпълнението на това условие е заложено и в Споразумението за партньорство на България.", "date": "21.06.2017 12:50", "title": "Вижте решенията на Министерски съвет от днес"}
{"url": "https://www.24chasa.bg/novini/article/6293929", "text": "Правителството разреши на научно-изследователския кораб „Havila Subsea“ да пребивава във вътрешните морски води, териториалното море, прилежащата зона и изключителната икономическа зона на България в Черно море в периода от 17 август до 5 октомври. Корабът, плаващ под знамето на Норвегия, ще може да посети пристанище Бургас от 21 до 25 август и от 19 до 22 септември. Разрешението е във връзка с извършването на съвместна океанографска експедиция в рамките на дългосрочния проект „Black Sea Maritime Archaelogy Project“ в акваторията на Черно море. Той се осъществява в изпълнение на Договора, сключен между центровете за подводна археология в Созопол и към университета в Саутхемптън. Основната цел на проекта е събиране на информация за проследяване на промените в климата и морското ниво и за начина, по който тези промени са повлияли на културното развитие на крайморските общества в Черноморския регион. Научните изследвания, които са предназначени изключително за мирни цели и за разширяване на познанията за морската среда, ще се извършват с безопасни методи и средства и не създават затруднения за България при упражняване на суверенните й права и юрисдикция.", "date": "21.06.2017 13:05", "title": "Норвежки кораб ще провежда научни изследвания в Черно море"}
{"url": "https://www.24chasa.bg/novini/article/6293880", "text": "Правителството одобри позицията на България за участие в редовното заседание на Европейския съвет, което ще се проведе на 22 и 23 юни в Брюксел. На него страната ни ще бъде представена от министър-председателя Бойко Борисов, съобщиха от пресцентъра на Министрески съвет. Държавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”.", "date": "21.06.2017 13:07", "title": "Одобрена е българската позиция за заседанието на Европейския съвет"}
{"url": "https://www.24chasa.bg/novini/article/6294004", "text": "Русия води с Турция преговори по условията на договор за доставка на зенитни ракетни системи С-400 \"Триумф\", съобщава пред журналисти на международното авиоизложение в Бурже, край Париж, ръководителят на \"Рособоронекспорт\" Александър Михеев, съобщи ТАСС, предава БТА. \"Турция наистина проявява голям интерес към руските зенитни ракетни системи с голям обсег на действие. Сега се водят преговори (за условията) по договора\", каза той. По думите на Михеев няма проблем със съвместимостта на руските системи. Той напомни, че Гърция, член на НАТО, отдавна разполага с руски зенитни системи С-300, при това без да изникват никакви проблеми с използването им. На 1 юни президентът на Руската федерация Владимир Путин говори за готовността на Русия да достави на Турция зенитни ракетни системи С-400. Преди това темата бе засегната по време на разговорите на 3 май на Путин с президента на Турция Реджеп Тайип Ердоган, припомня ТАСС.", "date": "21.06.2017 13:23", "title": "Русия преговаря с Турция за доставка \nна зенитни ракетни системи С-400"}
{"url": "https://www.24chasa.bg/novini/article/6293957", "text": "Правителството определи вицепремиера по правосъдната реформа и министър на външните работи Екатерина Захариева за национален координатор по антикорупционни политики. Това стана с промяна в решението от 2015 г., с което е одобрена Националната стратегия за превенция и противодействие на корупцията в Република България (2015-2020), съобщиха от пресцентъра на Министерски съвет. Изменението се налага във връзка с новата структура на Министерския съвет, приета с решение на Народното събрание от 4 май т. г.", "date": "21.06.2017 13:08", "title": "Захариева е определена за национален координатор по антикорупционни политики"}
{"url": "https://www.24chasa.bg/novini/article/6293914", "text": "Правителството прехвърли безвъзмездно на Столична община имот – частна държавна собственост. Теренът с площ 17 дка се намира в ж. к. „Младост 3” и ще бъде използван за изграждане на парк за отдих, спорт и развлечения. Това съобщиха от правителствената пресслужба. Прието беше и решение за намаляване на капитала на „Национална спортна база” ЕАД чрез обезсилване на акции на стойност, съответстваща на стойността на правото на собственост върху имот от 16,6 дка в столичния район „Красно село”. Теренът е в района на конната база в местността „Славия” и ще бъде прехвърлен безвъзмездно на Столична община за изграждане на ново метродепо и разширение на гараж „Земляне”. Депото е включено като самостоятелен подобект при строителството на третата метролиния в София. То попада в една и съща територия, използвана досега от автобусния гараж на градския транспорт. Две държавни институции получиха имоти за изпълнение на функциите си. За нуждите на териториалната дирекция на НАП – Велико Търново, офис Монтана, е предоставен офис в административната сграда на пл. „Жеравица” №3 в града. Държавната агенция за метрология и технически надзор ще ползва част от първия етаж в сградата на ул. „Свобода” №1 в Благоевград. С решение на правителството статутът на имот, предоставен за безвъзмездно управление на Изпълнителна агенция „Морска администрация“ и на Русенския университет „Ангел Кънчев“, се променя от частна държавна на публична държавна собственост. Имотът се намира в Русе, като предоставените на двете ведомства самостоятелни обекти в него се използват изцяло за изпълнение на техните функции. Поради отпаднала нужда, от ИА „Главна инспекция по труда” беше отнето правото на управление върху имот – публична държавна собственост. Помещението на бул. „Славянски” №30 в Шумен преминава в управление на областния управител на Шумен.", "date": "21.06.2017 13:09", "title": "София получава терен за изграждане на парк в ж.к. „Младост”"}
{"url": "https://www.24chasa.bg/novini/article/6293964", "text": "22-годишен мъж е станал жертва на грабеж, придружен с побой в близост до заведение на бул. “Христо Ботев”. Това съобщиха от ОДМВР - Пловдив. Сигналът за грабежа се разследва от криминалисти на Второ РУ в Пловдив. Вчера 22-годишен младеж от града съобщил, че около 13.50 часа, в близост до заведение на бул. “Христо Ботев”, бил нападнат от петима непознати. Те му нанесли побой и отнели мобилен телефон и сумата от 700 лева. По случая е образувано досъдебно производство, предстои материалите да бъдат внесени в районната прокуратура.", "date": "21.06.2017 13:13", "title": "Ограбиха и пребиха мъж близо до заведение на бул. “Христо Ботев” в Пловдив"}
{"url": "https://www.24chasa.bg/novini/article/6293988", "text": "Окръжната прокуратура Варна предаде на съд старши инспекторът по приходите в НАП – Варна, Илиян Т. 49-годишният дългогодишен данъчен служител като физическо лице избегнал плащането на данъчни задължения в големи размери. Това съобщиха от пресцентъра на Апелативна прокуратура - Варна. В данъчната си декларация за придобити доходи през 2007 г. той потвърдил невярна информация за размера на облагаемия доход. Декларирал, че през годината е получил 7 544 лева, като дължимият данък върху този доход бил в размер на 1 036 лева. По време на разследването срещу него след направена ревизия от НАП – Варна, е установено, че Илиян Т. е получил реално през 2007 г. доходи в размер на 45 530 лева, чийто данъци са в размер на 10 243 лева, а след приспадане на авансово платените суми данъчният е трябвало да внесе 9 206 лева. Законът за НАП забранява на служителите в приходната агенция да участват в търговски и граждански дружества, кооперации и други организации, които са търговци по смисъла на закона, както и да заемат платени длъжности или да извършват платена дейност. 49-годишният старши инспектор по приходите декларирал единствено доходи от трудово правоотношение с НАП и направено дарение на друго физическо лице в размер на 400 лева. В данъчната си декларация той не е посочил доходи от наем, предоставяне на ползване на права или имущество, нито от преподавателска дейност, каквато имал право да извършва. Въпреки това от началото на 2007 г. системно внасял различни парични суми в няколко банкови сметки. Извлечение от справката, приложена към делото срещу него, показва, че почти всеки ден той внасял различни суми. Само през март 2007 год. той внесъл 9 пъти пари в своя лична сметка. Имало дни, в които „спестявал“ и внасял по два пъти на ден. На 3 април 2007 г. данъчният платил в брой земя и гараж във Варна. Разходите за живот на 49-годишния старши инспектор само за 2007 г. надвишават приходите му с 37 985 лева е заключението на съдебно-счетоводната експертиза. Подсъдимият Илиян Т. не дал обяснения в хода на разследването. Предстои делото срещу него да бъде насрочено за разглеждане във Варненския окръжен съд. Ако бъде признат за виновен, Илиян Т. може да бъде наказан с лишаване от свобода от 1 до 6 години и с глоба до 2000 лева.", "date": "21.06.2017 13:17", "title": "Съдят старши инспектор по приходите в НАП – Варна за укриване на данъци"}
{"url": "https://www.24chasa.bg/novini/article/6293861", "text": "От септември 12 документа на хартия ще отпаднат при искане на услуга от администрацията. Чиновниците ще могат да си ги вземат от 8 регистъра. Това заяви след заседанието на правителството вицепремиерът Томислав Дончев. Той обясни още, че днес се поставя началото на административната реформа. Освен за гражданите, отпадането на тези услуги ще имат голямо значение и за бизнеса и за новите инвеститори, каза Дончев. В някои случаи само разрешителните режими от типа на смяна на предназначението на земя и други отнема 2 години, а в някои случаи и 3.  На въпрос на журналисти за това кога ще отпадне свидетелството за съдимост на хартия Дончев обясни, че може да стане по-рано от септември. Изисквало се обаче  промяна в 40 закона, в които се регламентира предоставянето на свидетелство за съдимост от гражданина. Шефът на държавната агенция \"Електронно управление\" Росен Желязков поясни, че промяната ще направи с един закон, който ще измени текстовете в 40-те. Вместо изискването гражданинът да предостави свидетелство за съдимост, ще се впише това, че е работа на администрацията и чиновникът ще удостоверява, че е издал това свидетелство с електронен подпис. Това се прави за защита на регистрите.", "date": "21.06.2017 12:47", "title": "От септември без 12 документа на хартия пред чиновниците"}
{"url": "https://www.24chasa.bg/novini/article/6293996", "text": "До 5.8% може да стигне годишната доходност от отдаването под наем на двустаен апартамент в столичния комплекс \"Младост\" в момента. Това съобщи Александър Бочев от Националното сдружение за недвижими имоти. При актуалните цени на имотите такъв апартамент може да се изплати чрез дохода от наем за 17 години. Това е едно от най-високите нива на доходност, което може да се постигне. В другите софийски квартали доходността е по-ниска. Само при някои луксозни апартаменти доходността може да се качи над 6%, но покупката на такъв имот е по-рискова инвестиция, обясни Бочев. На пазара на жилищни имоти в момента има известно охлаждане, каза Добромир Ганев, зам.-председател на сдружението. Охлаждането се изразява в спад на броя на сделките и в по-нисък ръст на цените в сравнение с миналогодишния. тази година цените на жилищните имоти ще се качат само с 4 до 8% на годишна база в сравнение с миналогодишния ръст, който беше 8-10%.", "date": "21.06.2017 13:23", "title": "До 5.8% годишна доходност от даване под наем на апартамент в столичния \"Младост\""}
{"url": "https://www.24chasa.bg/novini/article/6294041", "text": "Българската православна църква е пазител на вярата и изконните духовни ценности, съхранили българския народ през вековете във времена на тежки изпитания за страната ни и винаги ще се ползва от подкрепата на президентската институция и на мен като държавен глава. Това заяви президентът Румен Радев по време на срещата с Негово Светейшество Българския патриарх Неофит и митрополитите от Светия Синод на БПЦ, съобщиха от пресцентъра на Светия Синод на БПЦ. Тя се състоя днес в Синодната палата по инициатива на синодалните архиереи и премина в дух на взаимно уважение и разбирателство. В хода на разговора бяха набелязани сверите, в които двете институции влизат във взаимодействие и бе изразена готовност от двете страни за по-нататъшен диалог и сътрудничество между Президентството и Българската православна църква в името на единството на българския народ и благото на страната. Г-н Президентът сподели своето виждане за законови промени, които да гарантират независимостта на вероизповеданията в страната от външни сили и чужди държави, както и сигурността на българските граждани и България, и изслуша вижданията на членовете на Светия Синод начело с Патриарх Неофит по този въпрос. Г-н Президентът пое ангажимент да инициира работна среща по въпросите на религиозното образование с участие на традиционните вероизповедания в страната и ангажираните с това държавните институции. От името на Светия Синод Светейшия патриарх Неофит подари на държавния глава икона на Пресвета Богородица за благословение и в памет от този ден.", "date": "21.06.2017 13:37", "title": "Радев: Българската православна църква е пазител на вярата и изконните духовни ценности"}
{"url": "https://www.24chasa.bg/novini/article/6294056", "text": "Окръжният съд в Пазарджик призна за виновен и осъди на 2г. затвор 38-годишния Иван Грахов за опожаряването на личния автомобил на районния прокурор на Пазарджик Георги Кацаров. Палежът бе извършен през септември 2015 г. пред жилището на прокурора в Септември. Според обвинителният акт Грахов залял с бензин 20-годишния \"Мерцедес\" на Кацаров и го подпалил. Извършителят е открит и задържан след като край местопрестъплението е открита пласмасова бутилка от бира, в която е бил бензина, и на която са намерени пръстови отпечатъци на Иван Грахов. Пред съда обвиняемият не се призна за виновен. Той ще трябва да изтърпи и наказание от 1.5г. затвор по влязла в сила присъда на районния съд в Пещера. Решението на пазарджишките магистрати може да се обжалва пред апелативния съд в Пловдив. ", "date": "21.06.2017 13:38", "title": "2г. затвор за мъж, опожарил колата\nна районния прокурор на Пазарджик"}
{"url": "https://www.24chasa.bg/novini/article/6293992", "text": "Министерството на икономиката възнамерява да подготви карта на регионите, където инвеститорът да може да види каква работна сила има там, ситуираните фирми, образователните и научните институти, включително и средната работна заплата. Това заяви министърът на икономиката Емил Караниколов, който посети индустриалната зона на Раковски. Той уточни, че подобни платформи има и в други държави. Надеждата му е до края на годината у нас да бъде дадено началото на изработването на картата. Министърът съобщи, че се обмисля връщането на регионалните звена на Изпълнителната агенция за малки и средни предприятия. Идеята е на място бизнесът да бъде обучаван как да кандидатства по проекти. Изнесени звена ще има и програмата за конкурентоспособност. Емил Караниколов даде като пример модела на \"Тракия икономическа зона\", която обединява 6 индустриални центъра. Сред тях е и този в Раковски. По думите на министъра потенциал за развитие на такива зони има в Стара Загора, Смолян и Кърджали, където вече икономическото министерство води разговори с кметовете и областните управители. В индустриалната зона на Раковски Емил Караниколов посрещна дипломатическия корпус заедно с областния управител Здравко Димитров и кмета на Пловдив Иван Тотев. Посланиците разгледаха завода на АББ и логистичната база на Кауфланд, а преди това посетиха и предприятия от община \"Марица\", която също е включена в \"Тракия икономическа зона\".", "date": "21.06.2017 13:25", "title": "Караниколов: Правим икономическа карта на регионите"}
{"url": "https://www.24chasa.bg/novini/article/6293991", "text": "Съпругът на британската кралица Елизабет Втора и дук на Единбург принц Филип е приет в болницата „като предпазна мярка“ за лечение на инфекция, предаде Бъкингамският дворец, цитиран от The Guardian. „Дукът на Единбург бе приет миналата нощ в болница „Крал Едуард Седми“ в Лондон като предпазна мярка за лечение на инфекция, изникнала от предишно състояние“, заяви говорител на Бъкингамския дворец. „Принцът е в добро здраве и е разочарован, че няма да може да участва в откриването на новия парламент“, добави той. На негово място ще застане принц Чарлз, цитира \"Фокус\". „Нейно величество е информирана и ще присъства на откриването на парламента този следобед“, добави говорителят.                                                                                                                                                                                                                                                                                                                       ", "date": "21.06.2017 13:26", "title": "Съпругът на британската кралица Елизабет ІІ принц Филип е приет в болница"}
{"url": "https://www.24chasa.bg/novini/article/6293532", "text": "Преговорите за присъединяване на Турция към Европейския съюз да бъдат прекратени, ако предложените конституционни промени бъдат приети, предложиха евродепутатите във вторник, предаде Информационно бюро на Европейския парламент в България. Евродепутатите от комисията по външни работи отбелязват в годишния си доклад за напредъка на реформите в Турция, че 2016 година е била тежка поради войната в Сирия, наплива на бежанци, многобройните атентати и опита за преврат. Те осъждат опита за преврат и изразяват искрената си солидарност с народа на Турция. Резолюцията отчита значението на добрите отношения ЕС – Турция и поддържането на конструктивен и отворен диалог, който е ключов за посрещането на общите предизвикателства като миграция, сигурност или тероризъм. Евродепутатите предлагат подобряване на Митническия съюз ЕС – Турция, като човешките права и основните свободи трябва да станат част от новото споразумение. Въпреки това евродепутатите смятат, че мерките, взети в отговор на опита за преврат, са непропорционални и изразяват съжаление за масираното уволняване на държавни служители, затварянето на медии, арестуването на журналисти, съдии и защитници на правата на човека и затварянето на училища и университети. Вземайки предвид резултатите от скорошния референдум в Турция и значителното увеличаване на президентските правомощия, комисията по външни работи призовава Европейската комисия и националните правителства за „официално и незабавно прекратяване на преговорите за присъединяване на Турция, ако пакетът конституционни промени бъде приложен непроменен“. Членовете на комисията по външни работи са обезпокоени за отстъплението на Турция по отношение на върховенството на закона, свободата на медиите и борбата с корупцията. Те осъждат нееднократно заявената подкрепа от президента на Турция за повторното въвеждане на смъртната присъда, което би могло да постави под въпрос членството на Турция в Съвета на Европа и да доведе до незабавно прекратяване на преговорите за присъединяване в ЕС. Докладчикът Кати Пири (С&Д, Холандия) каза: „Въпреки всички вътрешни различия, Европейският парламент говори в един глас що се отнася до осъждане на злоупотребите с човешките права в Турция. Продължаването на „извънредното положение“ има прекомерно отрицателно въздействие върху турското общество, а произволното арестуване на хиляди граждани, включително депутати и кметове, буди силно безпокойство. Тъй като пакетът от предложени конституционни реформи не е в съответствие с критериите за членство в Европейския съюз, докладът призовава за официално прекратяване на преговорите за присъединяване, ако тези изменения бъдат приложени непроменени. Очакваме правителството да уважи препоръките на Венецианската комисия, а също и факта, че половината от турското население гласува против на референдума.“ Резолюцията за Турция беше приета с 51 гласа „за“ срещу 3 „против“ и 14 „въздържали се“. Парламентът ще я гласува по време на следващата пленарна сесия през юли в Страсбург.", "date": "21.06.2017 11:23", "title": "ЕП: Конституционните промени в Турция може да спрат присъединяването й към ЕС"}
{"url": "https://www.24chasa.bg/novini/article/6293548", "text": "Временно са отклонени автобусите по линия 60 и се движат по променен маршрут от бул. “Тодор Александров“, бул. “Инж. Иван Иванов“, бул. “Ал. Стамболийски“, ул. “Одрин“ в посока „Овча купел“. Това съобщиха от пресцентъра на Столична община. Причината е пътнотранспортно произшествие с лека кола и моторист. ", "date": "21.06.2017 11:25", "title": "Автобусите по линия 60 са с променен маршрут заради катастрофа"}
{"url": "https://www.24chasa.bg/novini/article/6293554", "text": "\"Хората в Хасково продължават да пият радиоактивна вода.\" Това заяви депутатът от ПГ БСП Елена Йончева от парламентарната трибуна. Йончева донесе анализ на питейната вода на Хасково от 2017г. Направени са 24 проби от различни точки на града - домове на граждани и търговски обекти. В 23 от 24 са установени завишени стойности на алфа активност от 12 до 32 пъти. Йончева уточни, че показателите са завишени, както по старите така и по новите показатели след влизането ни в ЕС. \"Хората в Хасково питат доколко тази вода действително е опасна за тях, защото те продължават да я използват за битови цели. Нека проявим Излиза с анализ на питейната вода на Хасково. Направени са 24 проби от различни точки на Хасково, от краен потребител, от домовете на гражданите, така и от търговските обекти. В 23 проби от тези 24.са установени завишени стойности на алфа активност от 12 до 32 пъти. И уточни че показателите са завишени, както по старите така и по новите показатели след влизането ни в ЕС. Хората в Хасково питат доколко тази вода действително е опасна за тях, защото те продължават да я използват за битови цели. Нека проявим отговорност и да им дадем отговор по този въпрос. Тази вода ще оставя в кафенето , който иска да я пробва или да си поръча кафе. отговорност и да им дадем отговор по този въпрос\", попита тя. Йончева донесе шише с вода в парламента от чешма в Хасково и заяви, че ако депутатите отидат да пият кафе в града ще им го направят с такава вода. \"Тази вода ще оставя в кафенето , който иска да я пробва или да си поръча кафе\", обърна се тя към депутатите.", "date": "21.06.2017 11:26", "title": "Елена Йончева: Хората в Хасково продължават да пият радиоактивна вода"}
{"url": "https://www.24chasa.bg/novini/article/6293500", "text": "\"Походът на справедливостта\" от Анкара до Истанбул, започнат на 15 юни от Кемал Кълъчдароглу, лидера на водещата опозиционна сила - социалдемократическата Народнорепубликанска партия (НРП), остави зад гърба си своя шести ден на 20 юни. Увеличават се призивите към Кълъчдароглу да прекрати шествието от президента Реджеп Тайип Ердоган и премиера Бинали Йълдъръм от управляващата Партия на справедливостта и развитието (ПСР), пише БТА. Вчера, на 20 юни, Кълъчдароглу свика заседанието на парламентарната група на партията си не в парламента, а край град Къзълджахамам в покрайнините на окръг Анкара. Той и последователите му все още имат да изминат 330 километра, за да завършат 450-километровия маршрут между Анкара и Истанбул. Последователите му не са само членове на НРП. Например Фатма Бостан Юнсал, която е сред основателите на ПСР, но бе отстранена от университета, където работеше след неуспешния опит за преврат на 15 юли 2016 г., участва в шествието за един ден, носейки плакат с надпис \"Правосъдие\". Телевизиите показаха кадри и на поддръжници на Партията на националистическото действие (ПНД) с партийни знамена, окачени на балконите им, които аплодираха Кълъчдароглу при преминаването му в един град. Без съмнение това ще доведе до критики от страна на лидера на ПНД Девлет Бахчели, който подкрепя правителствената линия против похода. Президентът Ердоган каза, че шествието е неконституционно и Кълъчдароглу трябва да приеме съдебната присъда , която постанови депутатът от НРП Енис Бербероглу да изтърпи 25 години затвор. Бербероглу сега се намира в затвор в Истанбул (поради тази причина шествието върви към Истанбул) по обвинения, че е предоставил на в. \"Джумхуриет\" през 2015 г. видеозапис за обиск на жандармерията в камиони на турската разузнавателна служба, превозващи, както се твърди, военни материали за бунтовници в Сирия през 2014 г. Ердоган заяви също, че походът на Кълъчдароглу \"не е по-различен\" от опита за военен преврат през 2016 г. срещу него и неговото правителство, призовавайки лидера на НРП да го прекрати. Президентът заяви, че правителството разрешава шествието от добро сърце, но същевременно отбеляза, че неправителствените организации, които подкрепят марша, може също да се окажат привикани в съда. Кълъчдароглу каза на 20 юни, че ще продължат да вървят не благодарение на позволението на Ердоган, но защото е тяхно конституционно право. Изтъквайки, че шествието е напълно мирно и не вреди на никого, той каза, че върви в името на \"справедливостта и демокрацията за всичките 80 милиона турски граждани\". Турция никога преди не е виждала подобно шествие. Уличните протести обикновено приключват с насилие, с непропорционална полицейска реакция, водеща до жертви, наранявания и арести. Вероятно един от начините, по които случващото се може да се възприеме, е като перфектен пример за демократическа зрялост - напомняща дори за Ганди - в името на просто политическо искане. Шествието се следи от разстояние от милиони хора в Турция и се наблюдава също от почти всички посолства и международни институции в страната. Така че всъщност Ердоган би могъл да изтъкне подхода като пример за силата на турската демокрация, показващ, че когато протестиращите се държат мирно, няма заплаха от властите за тях. Подобна линия може дори да се използва като аргумент срещу отправяните му острите критики, че е авторитарен. За съжаление, правителството не можа да види, че шествието всъщност представлява пример за демокрация в страната и вместо това се опитва да го възпре.", "date": "21.06.2017 11:18", "title": "Турция дава пример за демокрация, \nно правителството не го вижда"}
{"url": "https://www.24chasa.bg/novini/article/6293635", "text": "Пиян и употребил наркотици 24-годишен мъж заби лек автомобил \"БМВ\" в крайпътни дървета край Доспат. Рано сутринта на два километра преди разклона за с. Любча, общ. Доспат, е възникнало ПТП, при което лек автомобил „БМВ 320“, управляван от К. Я. от с. Любча излиза от пътното платно вляво и се забива в крайпътни дървета. В автомобила са пътували общо 4 млади мъже, тримата от с. Любча, а другият – от гр. Ракитово. Вечерта преди инцидента групата приятели се почерпили в заведение в доспатското село, след което продължили в беседка извън селото. На сутринта като се прибират с автомобила за селото и възниква пътният инцидент. Пострадал е 24-годишен мъж от с. Любча, който е пътувал на задната дясна седалка в автомобила. Незабавно му е оказана медицинска помощ и е транспортиран в МБАЛ – Смолян. След прегледа е установено, че е получил черепно-мозъчна травма, с опасност за живота е. Към момента тежко раненият е в кома и го транспортират за МБАЛ – Пловдив. На мястото на произшествието екип на РС ПБЗН – Доспат е оказал техническа помощ и обезопасил автомобила. Водачът е дал кръвна проба за химическо изследване. Установено е, че той е управлявал след употреба на наркотични вещества - амфетамин. К. Я. е задържан за срок до 24 часа в РУ-Девин и срещу него е образувано досъдебно производство.", "date": "21.06.2017 11:35", "title": "Пиян и дрогиран заби колата си с четирима в дървета край Доспат, единият е в кома"}
{"url": "https://www.24chasa.bg/novini/article/6293588", "text": "Испанската полиция е арестувала 32-годишен мароканец по време на нощни обиски в Мадрид. Съобщава се, че мъжът е бил „силно радикализиран“ и е притежавал колекция от ислямистки материали, включително и наръчник за терористи-камикадзе, съобщава Ройтерс, цитирана от “Фокус“.  „Полицията е задържала също така други двама мароканци, на 38 и на 33-годишна възраст, които са живеели заедно с първия мъж в апартамент в столицата“, пише в официално заявление на испанското вътрешно министерство. Местни телевизии излъчват кадри как въоръжена полиция щурмува жилищен блок и как поставя белезници на задържаните. „Мъжът има изключително опасен профил, подобен на тези, които извършиха скорошните атаки във Великобритания и Франция“, съобщава правителството без да даде допълнителни детайли.", "date": "21.06.2017 11:36", "title": "Испанските власти са арестували „силно радикализиран“ мароканец"}
{"url": "https://www.24chasa.bg/novini/article/6293507", "text": "Европейската космическа агенция (ЕКА) одобри мисията за регистриране на гравитационни вълни LISA, която ще е един от най-големите научни проекти през 30-те години на века, предаде БТА. За да бъдат регистрирани гравитационни вълни, в рамките на мисията лазерни лъчи ще отскачат между три идентични спътника на разстояние 2,5 милиона километра. Като следят за малки нарушения в лазерните лъчи, спътниците могат да уловят изкривяване на пространство-времето, генерирано от катаклизми като сливане на гигантски черни дупки. Концепцията беше одобрена на заседания на комитета за научни програми на ЕКА в Мадрид. Гравитационни вълни от сблъскващи се обекти с маса 20-30 пъти колкото Слънцето бяха регистрирани от наземни лаборатории в САЩ. С обсерватория в космоса, специалистите се надяват да открият източници, които са много по-големи, и да усетят действието им до края на наблюдаемата вселена. Това би подобрило познанията ни за гравитацията и нейното действие. Гравитационните вълни са прогнозирани от Алберт Айнщайн в Общата теория на относителността. Те са периодично смущение в пространство-времето, разпространяващо се като вълна, пораждано от силите на привличане между гравитационни тела. За разработване на технология за тяхното засичане обаче бяха необходими десетилетия.", "date": "21.06.2017 11:11", "title": "Европейската космическа агенция одобри мисия за гравитационни вълни"}
{"url": "https://www.24chasa.bg/novini/article/6293526", "text": "87-годишна жена е станала жертва на телефонна измама със сумата от 3 370 лева, извършителят е задържан. Това съобщиха от ОДМВР - Шумен. Вчера, в 12.55 часа, в оперативната дежурна част на РУ - Нови пазар е получен сигнал, че на ул. \"Стефан Караджа\" в града до къща има оставена текстилна торбичка. В хода на предприетите незабавни оперативни действия е установено, че 87-годишна жена, живееща в този дом е била въведена в заблуждение по телефона от мъж, който се представил за служител на полицията и обяснил, че са нужни пари за операция на дъщеря ѝ. Малко по-късно при вземане на паричната сума е задържан 39-годишен мъж с инициали М. А. от град Шумен, който не е криминално проявен. При извършения личен обиск в него са открити мобилен телефон и парична сума от 3 370 лева, поставена в торбата от възрастната жена. М. А. е задържан за срок до 24 часа. Образувано е досъдебно производство. Работата по случая продължава. ", "date": "21.06.2017 11:23", "title": "Ало измамник взе 3 370 лева от 87-годишна жена от Шумен, задържаха го"}
{"url": "https://www.24chasa.bg/novini/article/6293543", "text": ", се оказали взети от американско видео от атаки в Афганистан през 2013 г., предаде НюзРу. Това установили украинските блогъри Артур Налбандян и Фьодор Панасенко, като са публикували откритието си във Фейсбук. Путин показал видеото с думите \"Ето работата на нашата авиация, те работят с оръжия\", тогава блогърите разбрали, че има някаква нередност, тъй като във видеото амерекански хеликоптер \"Апачи\" убива 20 талибани в Афганистан. Това, според Артур и Фьодор е оригиналното видео, в което се вижда как американски хеликоптер \"Апачи\" обстрелва земите на Афганистан. Интересното е, че в руския клип има монтирани разговори между пилоти на руски език. Вероятно това са руски летци, участващи в бойни действия в Източна Украйна. Оригиналът е публикуван не само преди началото на руската кампания в Сирия, но и дори преди интервенцията в Украйна, отбелязват блогърите. Русия се намеси в Украйна през пролетта на 2014 г., а започна ударите в Сирия през есента на 2015 г.", "date": "21.06.2017 11:39", "title": "Блогъри: Путин е пробутал на Оливър Стоун фалшив запис от Сирия (Видео)"}
{"url": "https://www.24chasa.bg/novini/article/6293573", "text": "\"Зоран Заев предаде на българите най-големия македонски празник Илинден!\" Под това заглавие електронното издание \"Република\", близко да ръководството на опозиционната ВМРО-ДПМНЕ, коментира посещението на македонския премиер в София и демонстрира, че държавната администрация в Скопие, въпреки смяната на правителството, продължава да работи в интерес на партията на Никола Груевски, цитира БТА. \"Република\" припомня последователността на българската позиция за съвместното отбелязване на общите дати от историята, както и отговора на президента Росен Плевнелиев, който върна предложението на македонския му колега Георги Иванов като към Деня на победата над фашизма добави Илинден и Гоце Делчев. Според \"Република\" България има интерес от съвместното отбелязване на годишнини от историята, представяйки ги като общи, в контекста на цялостната си политика спрямо Македония, която поставя под въпрос съществуването на т.нар. македонска нация. В подкрепа на тази теза изданието цитира изявление на българския посланик в ЕС, Димитър Цанчев, който пред германски медии е заявил, че \"македонската нация е създадена след 1944 г. със сталинистки методи\", но това \"не може да изкорени българското минало от общата памет\". \"Република\" пише, че анализите показват, че официална София стои зад всяка дума на посланик Цанчев, за който \"Македония е географска област, която се разпростира на територията на три държави, затова употребата на това географско понятие като име на новосъздадена държава е обременено с политическа чувствителност сред съседите, където определението македонец означава принадлежност към тази географска област, а не някаква национална идентичност. По тази причина това понятие не може да се използва като факт за съществуването на македонци като малцинство в България.\" Според изданието мнението на посланика изцяло кореспондира с казаното от президента Плевнелиев, че \"Македония трябва да влезе в Европа, но не и македонизма, който като идеология е не само антибългарска, но и антидемократична\". Като контрапункт \"Република\" посочва мнението на доскорошният министър на вътрешните работи на Македония, Никола Поповски, който смята \"че договорът за добросъседство не е необходим, защото добрите отношения не се градят и гарантират на хартия, а с конкретни действия\". В заключение изданието смята, че \"премиерът Заев е длъжен да отговори в какво качество Борисов ще пристигне на Мечи камък - дали като гостенин и приятел на македонската нация или като политик, който ще натрапва \"българското минало на колективната ни памет\". Изданието продължава със задълженията, като смята, че след завръщането си от София \"Заев и неговата делегация трябва да обявят пред целия македонски народ пълния текст на Договора за добросъседство и какво от него е приемливо и дали от хората се крият подробности, както в случая с Тиранската платформа\".", "date": "21.06.2017 11:40", "title": "Скопие: Заев предаде на българите най-големия македонски празник Илинден"}
{"url": "https://www.24chasa.bg/novini/article/6293508", "text": "Председателят на Европейския съвет Доналд Туск призова днес за еднаква скорост в ЕС по въпросите на европейската отбрана, предаде БТА. Необходимо е повишено сътрудничество в областта на отбраната, всички в ЕС трябва да участват с еднаква скорост, посочва той в писмо до държавните и правителствените ръководители от Общността, които ще заседават утре и вдругиден в Брюксел. Срещаме се във време, различно от периода на надигане на силите срещу ЕС преди няколко месеца. Събитията напоследък показват, че преодоляваме предизвикателствата. Партиите в Европа, подклаждащи настроения срещу ЕС, отстъпват. Виждаме, че ЕС отново се явява решение, а не проблем, посочва Туск. Събитията от последните месеци ни сплотиха допълнително. Трябва да продължим да изпълняваме обещанието към нашите граждани да ги защитим в областите на сигурността, незаконната миграция и безконтролната глобализация. Тероризмът остава голяма заплаха, а за борбата с него задачата е на правителствата. Необходимо е да повишим сътрудничеството си при сигурността онлайн, има нужда от способи за автоматично премахване на терористичната пропаганда, добавя той. По въпроса с миграцията трябва да обърнем внимание на обстановката в Средиземно море, тъй като броят на незаконно пристигналите в Италия мигранти бележи годишен ръст от 26 на сто, отбелязва председателят на Европейския съвет. Туск призовава за подпомагане на либийската гранична охрана, защото Либия е съюзник на ЕС в борбата с незаконната миграция. Трябва да се защитим от онези, които искат да злоупотребят с отвореността на Европа, необходими са ни средства за търговска защита, допълва той. Европейският съвет утре ще обсъди въпросите на вътрешната сигурност, борбата с тероризма и на европейската отбрана, приложението на споразуменията от Минск, посещенията в Брюксел на президентите на САЩ Доналд Тръмп и на Турция Реджеп Ердоган, споразумението от Париж за опазване на природата, оттеглянето на Великобритания от ЕС. В петък срещата ще бъде посветена на икономическата обстановка, миграцията и програмата на Естония за председателството на Съвета на ЕС от началото на юли.", "date": "21.06.2017 11:40", "title": "Туск призовава за еднаква скорост в европейската отбрана"}
{"url": "https://www.24chasa.bg/novini/article/6293648", "text": "Две жени пострадаха при пътен инцидент в градския транспорт във Велико Търново, съобщи полицията. Във вторник около 09.00ч. в центъра на старопрестолния град автобус, обслужващ линия №10 с водач Н.М. на 56 години спира рязко поради възникнала ситуация на пътя. Водачът Н.М. на 56 години заковал спирачки, за да не удари изскочил внезапно на платното пешеходец. Д.Б. на 61 години от гр. Горна Оряховица и В.Т. на 69 години от гр. София – возещи се правостоящи, загубват равновесие и падат в автобуса. Двете жени са откарани в спешния център. С диагноза комоцио церебри те са настанени  за наблюдение в МОБАЛ без опасност за живота. Произшествието е обработено по административен ред.", "date": "21.06.2017 11:49", "title": "Автобус спря рязко в Търново, две жени са в болница"}
{"url": "https://www.24chasa.bg/novini/article/6293710", "text": "Четирима души се явиха днес пред унгарски съд по обвинение в убийство на 71 мигранти, намерени през август 2015 г. в изоставен хладилен камион в Австрия, предаде Ройтерс, цитира БТА. Четиримата подсъдими - афганистанец и трима българи, бяха въведени в препълнената с журналисти и зрители съдебна зала от полицаи с маски. Бежанците - 59 мъже, осем жени и четири деца - бяха открити натъпкани в малък камион без вентилация край автомагистрала в съседна на Унгария Австрия. Смъртта им шокира Европа, докато тя се опитваше да се справи с най-големия приток на мигранти от Втората световна война насам. \"Поради тясното пространство, невъзможността да се движат, липсата на въздух и прегряването, намерените 71 жертви са починали малко след като е започнало пътуването им. Преди да настъпи смъртта им, те дълго са блъскали по стените на камиона и са викали\", посочи съдът в изявление, публикувано на сайта му преди заседанието. Това е най-голямата трагедия по Балканския маршрут, по който стотици хиляди хора от Близкия изток, Африка и Южна Азия се опитваха да са доберат до по-богатите страни в Западна Европа, отбелязва Роютерс. Делото се гледа в Унгария, където според властите са починали мигрантите, след като тръгнали от Австрия. Явилите се днес в съда четирима подсъдими са обвинени също в трафик на други мигранти заедно с още седем каналджии - шестима българи и един ливанец. Само шестима от тях се явиха в съда в унгарския град Кечкемет. Според властите един все още се укрива и ще бъде съден задочно. Прокуратурата обяви, че ще поиска за четиримата присъда доживотен затвор без право на замяна за убийство, а за останалите седем - присъди затвор със строг режим за срок до 20 години, посочва френският в. \"Монд\".", "date": "21.06.2017 11:56", "title": "3-ма българи пред унгарски съд за смъртта на мигранти в хладилен камион"}
{"url": "https://www.24chasa.bg/novini/article/6293716", "text": "Кирил и Методий са гордост за целия регион, трябва да оставим историята на историците, а не на политиците. Това коментира премиерът на Македония Зоран Заев по време на среща с български журналисти,  По думите му в учебниците, в които е учил, е пишело за Солунските братя, които са имали мисии из целия регион. „Политиците не трябва много да се занимават с история. За нас Кирил и Методий са славянските просветители и това е факт, който 100 пъти повече ни свързва, отколкото ни разделя. Знам за мисията им, учил съм за мисията им в Охрид, България, Русия и изобщо навсякъде, където присъства славянската писменост и това е нещо, което само може да ни сприятели и сплоти, но не може да ни отдалечи”, каза той. По време на брифинга Заев посочи, че историята ни е обща и да оставим различията назад. Попитан чий цар е цар Самуил, той заяви, че вероятно дебатът за това ще е вечен, но подчерта, че за него е по-важно в региона да има разбирателство и хората да живеят заедно. „Това обаче е нашата обща европейска история. Искаме да гледаме напред и когато се връщаме към историята нека я използваме за сближаване, а не за разделяне”, категоричен беше той. На въпрос за албанския език в Македония премиерът отговори, че в страната никой не е спрян да говори езика си, но не отговори дали ще бъде признат като официален. Премиерът изрази надеждата си за инвестиции от България и в най-кратки срокове български компании да отидат с желанието да правят бизнес в Македония. Той добави, че очаква търговията между България и Македония да нарасне до обем от 1 млрд. долара, като в момента е 600 млн. долара. България наистина може да помогне много на Македония за евроатлантическия й път - не само с постигнатото от нея, но и с грешките, които е допуснала, за да не ги правим и ние. Това заяви на среща със журналисти македонският премиер Зоран Заев. В Македония има сериозна обществена подкрепа за присъединяване към ЕС. Заев уточни, „че между двете страни е имало „дълъг период на хладни отношения - според мен по политически причини, който според мен вчера приключи“. На среща с българския премиер Бойко Борисов и в присъствието на двамата министри на външните работи вчера са били обсъдени четирите отворени сегмента от договора за добросъседство. Трите са били окончателно затворени, останал е един, който Заев се надява да бъде решен „на едно кафе“ между двамата премиери и кабинетите. Заев подчерта значението на реализирането на транспортния коридор №8, който ще премахне позитивните тенденции, които в момента са притежание на коридор №10 или север-юг, и ще открие перспективите за всякакъв вид икономическо сътрудничество. Това би помогнало за раздвижване бизнеса. Македонският премиер нееднократно подчерта значението на добрите позиции, които България има в Европейския съюз и изрази надеждата си, че през 2018 г. Македония ще получи дата за началото за преговори за присъединяване към ЕС. Македония се надява и на положителни крачки по проблема, който „Гърция го има с нашето име“. Заев отбеляза, че в Македония е имало разочарование от дългото поставяне на страната в чакалнята на ЕС. И изрази очакванията си страната му да получи поддръжка от съседите си – особено от тези, които са членки на НАТО и ЕС. Заев изрази очакванията си за сътрудничество във всяка сфера между България и Македония: „Очаквам много спортни и културни прояви, увеличен брой търговски договори, което ще означава повишаване качеството на живота.“ Македонският премиер изрази значението на енергийния сектор на България за Македония – Скопие внася 40% от електричеството, от които голяма част идват от България.", "date": "21.06.2017 11:57", "title": "Зоран Заев: Кирил и Методий са гордост за целия регион"}
{"url": "https://www.24chasa.bg/novini/article/6293480", "text": "Народните представители приеха Проект за решение за определяне на комисия за одитиране на годишните финансови отчети на Сметната палата за 2015 и 2016 година, съобщи \"Фокус“. Проектът бе приет с 105 гласа „за“ и 1 „въздържал се“. Комисията ще бъде 8-членна с председател Диана Йорданова от ГЕРБ. Членове на комисията ще бъдат: Георги Търновалийски от БСП, Маргарита Николова от „Обединени патриоти“, Сергей Кичиков от ДПС, Кръстина Таскова от ВОЛЯ. Илия Илиев и Асен Китов ще бъдат регистрираните одитори. Комисията трябва да изготви доклади по отчетите на Сметната палата и да ги внесе в Народното събрание до 30 септември 2017 година.", "date": "21.06.2017 11:10", "title": "Парламентът определи комисия за одитиране на финансовите отчети"}
{"url": "https://www.24chasa.bg/novini/article/6293504", "text": "Гръцкият министър на вътрешните работи Панос Скурлетис обяви, че на остров Лесбос,  , ще бъдат отпуснати 468 000 евро, съобщава вестник \"Катимерини\", предава БТА. Основната част от помощта - 300 000 евро, ще отидат за възстановяване на инфраструктурата като повредени пътища, каза Скурлетис. Останалите 168 000 евро ще бъдат платени като компенсация за щетите, нанесени от бежанската криза на острова, в съответствие с решението на министъра за миграционната политика Йоанис Музалас. Общо 837 сгради на острова бяха обявени за нестабилни след проверките, извършени от държавни инженери след земетресението миналата седмица. ", "date": "21.06.2017 11:10", "title": "Остров Лесбос ще получи 468 000 евро след силния трус миналата седмица"}
{"url": "https://www.24chasa.bg/novini/article/6293654", "text": "\"Нямам пряко участие, бях там, знам кои са го извършили. Предполагам, че ме викат за свидетел, но може и като съучастник. Но аз бях заплашвана, надявам се това да окаже някаква роля. Бяха трима българи, които се занимават предимно с това. Супер бързо стана всичко, не ги познавам. Самото деяние не го видях, видях как влизат и излизат. Моята роля бе само да позвъня на вратата на човека, за да влязат. Видях, че го удрят, но когато си тръгнахме  беше още жив, по-късно е починал. Никой не е очаквал, че така ще се развият нещата и ще се стигне до най-лошото. Искрено съжалявам за човека, но и нямаше как да му помогна\". Това заяви пред журналисти 21-годишната Красимира Костова от Бургас веднага след делото за екстрадиция в окръжния съд. Младото момиче потвърди, че е съгласно доброволно да бъде предадена на холандските власти. По закон тя има право да обмисли решението си в тридневен срок. По тази причина същинското дело за екстрадицията бе насрочено за 26 юни. До тогава се очаква да пристигнат и писмените гаранции от страна на холандските власти, че ако бъде осъдена и желае да излежава присъдата си в родината, българката ще бъде върната обратно. Убийството, в което е заподозряна Красимира, е извършено на 20 март т.г., а жертвата е 65-годишен холандец, който имал частна плантация за марихуана в дома си. Най-вероятно тя е била обект на посегателство от страна на българската банда. Когато местната полиция пристигнала на адреса установила, че плантацията е прясно обрана. 65-годишният холандец е бил вързан на стол със свински опашки и тиксо. Именно по едно от лентите тиксо е открито ДНК от Красимира.   Все още не е ясна конкретната причина за смъртта на холандеца. При огледа на трупа в гърлото му е открито изкуственото му чене, най-вероятно паднало вследствие на побоя.", "date": "21.06.2017 11:57", "title": "Исканата от Холандия Красимира: Убийците са българи, аз нямаше как да помогна"}
{"url": "https://www.24chasa.bg/novini/article/6293741", "text": "Според българския министър на транспорта и информационните технологии Ивайло Московски и неговия македонски колега Горан Сугарески изграждането на железопътната линия София-Скопие е приоритет, съобщава скопският телевизионен канал A1On, цитиран от “Фоукс“. „Железопътната връзка е от съществено значение за свободния поток на пътници и стоки, а за реализацията на проекта са необходими средства за изграждане на железопътната линия от македонска страна, за модернизацията на линията от София до Гюешево, както и за доизграждането 2,5 км трасе от Гюешево до македонската граница“, посочиха министрите. Московки заяви, че очаква гаранции от македонската страна за изграждане на линията от село Беляковце до българската граница и добави, че вече са осигурени средства за модернизация на железопътната линия София-Перник-Радомир-Гюешево. Двамата министри се съгласиха, че с бюджетите на двете държави трудно може да се реализира железопътната връзка и добавиха, че е необходимо с общи сили да се търсят инвеститори от чужбина. Министър Сугарески информира за напредъка на проекта за изграждане на линията от Крива Паланка до границата с България, който трябва да се реализира в близост до границата между двете страни и за който е необходимо изграждането на трансграничния тунел „Деве баир“.", "date": "21.06.2017 12:01", "title": "Московски: Железопътната линия София-Скопие е приоритет за България и Македония"}
{"url": "https://www.24chasa.bg/novini/article/6293751", "text": "България ни даде сигнал за искрено приятелство, отбеляза премиерът на Република Македония Зоран Заев на срещата си с председателя на Народното събрание Димитър Главчев. Зоран Заев изрази надежда, че отношенията между нашите страни в бъдеще ще се развиват и задълбочават. Това съобщиха от пресцентъра на Народното събрание. Председателят на парламента подчерта, че България има последователна позиция за подкрепа на евроатлантическата и европейската перспектива на Република Македония. Ще работим за изграждането на отношения на добросъседство на Балканите и пример за това е подготовката за сключване на договор за добросъседство, който ще създаде ясен регламент за развитието на двустранните отношения, добави Димитър Главчев. Общо бе мнението, че сключването на договора ще постави партньорството ни на нова основа и ще открие пътя за интензивно сътрудничество във всички сфери. Председателят на Народното събрание Димитър Главчев изрази задоволство от успокояването и стабилизирането на политическата обстановка в Република Македония. На срещата бе отбелязано, че основен принос за разширяване на сътрудничеството могат да имат и добрите контакти между парламентите на двете страни.", "date": "21.06.2017 12:01", "title": "Заев: България ни даде сигнал за искрено приятелство"}
{"url": "https://www.24chasa.bg/novini/article/6293723", "text": "61-годишен измамник от гр. Добрич е привлечен към наказателна отговорност в РУ Велико Търново, съобщиха от полицията. З.С. е специализиран контингент по линия “Измами”, има множество криминалистически и съдебни регистрации за извършени криминални престъпления, многократно е осъждан. От началото на годината З.С. въвел в заблуждение трима жители на  Велико Търново, че като шофьор на товарен автомобил разполага с нафта за продан на цена 1,20-1,30 за литър. Уверил мъжете, че има възможност да издаде фактура, но за това е необходимо да му бъде предплатено. По този начин през февруари, април и май З.С. нанесъл на потърпевшите имотна вреда в размер на 2160 лева. З.С. е задържан за срок до 72 часа, като е внесено искане във ВТРС за налагане на мярка за неотклонение “Задържане под стража”.", "date": "21.06.2017 12:05", "title": "Арестуваха изпечен мошеник, мамил с евтин дизел в Търново"}
{"url": "https://www.24chasa.bg/novini/article/6293787", "text": "Българските потребители заемат първо място сред 12 европейски страни от Централна и Източна Европа, както и Скандинавския регион, по използването на определени функции на своите смартфони като селфи снимки, споделяне на заснетото съдържание в социалните мрежи и слушане онлайн на музика. Това сочат данните на Huawei Summer Barometer 2017 - международно изследване, проведено през май месец сред 6023 души на възраст между 18 и 45 години, които имат или са използвали смартфон през последните 24 месеца, предаде  Целта на проучването е била да разбере какви са основните функции, които потребителите ползват на своите телефони и за какво ще използват устройствата си през предстоящите летни месеци и планирани почивки. 84% от участващите в изследването българи са споделили, че това лято ще правят селфи снимки и ще споделят снимки и видеа в социалните мрежи, с което заемаме първото място в класацията, изпреварвайки Румъния, Сърбия, Гърция, Унгария, Полша и четирите скандинавски страни.", "date": "21.06.2017 12:09", "title": "Българите - първенци по селфита в Източна и Централна Европа"}
{"url": "https://www.24chasa.bg/novini/article/6293784", "text": ", съобщиха местни медии, цитирани от БТА. По данни на някои издания той се казва Усама, на 37 години, от столичния квартал \"Моленбек\", прочут като свърталище на джихадисти. Тази сутрин жилището му е било претърсено. Нападателят е имал съдебно досие, но не за тероризъм, и е живеел в \"Моленбек\" от 2013 година. По данни на службите терористът е пренасял и възнамерявал да взриви \"голяма бомба\", но се е провалил, вероятно защото е бил пълен аматьор. Нападателят крещял, че \"Аллах е велик\", както и думи за джихад. Терористът е издъхнал, след като е бил застрелян от военен патрул. Според очевидец терористът е взривил пренасян от него куфар, а изпод дрехите му се виждал пояс, от който стърчали проводници. След като взривил куфара, терористът продължил да ходи из гарата, когато бил застрелян от военните. Брюкселската прокуратура съобщи, че бомбата, открита у обезвредения миналата нощ нападател на централната гара в Брюксел е съдържала гвоздеи и газова бутилка, за да може да причини колкото се може повече щети, съобщи AFP. Засега Белгия не променя равнището на готовност за нов атентат, а масови прояви не са отменени. Насрочен за тази вечер концерт на групата \"Колдплей\" в Брюксел ще се състои, взети са допълнителни мерки за сигурност, каза премиерът Шарл Мишел. Движението на влаковете през Централната гара е възстановено. Вътрешният министър Ян Ямбон коментира, че проблемът с \"Моленбек\" е известен от години и не може да бъде решен за няколко месеца.", "date": "21.06.2017 12:09", "title": "Атентаторът в Брюксел пак е от \"Моленбек\", познат на службите, но не като терорист (Обновена)"}
{"url": "https://www.24chasa.bg/novini/article/6293834", "text": "Турска студентка бе нападната от млад мъж в автобус в Турция заради това, че носи къси панталонки по време на месеца Рамазан, съобщава \"Хюриет дейли нюз\", цитиран от БТА.  Турски медии разпространиха видеозапис на нападението, на който се вижда как мъжът става от задната седалка и удря по главата нищо неподозиращата млада жена, седнала на по-предно място. Тя става, за да му потърси сметка, но той я блъска силно и тя изхвърча назад, като успява да се задържи за една от седалките. След това нападателят слиза, а тя крещи след него и се срива на земята. \"Хюриет дейли нюз\" съобщава, че инцидентът е станал в истанбулския квартал Пендик на 14 юни. Според информациите мъжът, идентифициран като Ерджан К., попитал студентката Мелиса Саглам как не я е срам да се облича по този начин по време на свещения за мюсюлманите месец Рамазан. Ерджан К. е бил задържан няколко дни по-късно, но след разпита бил освободен. Сходно нападение миналата година в Истанбул, когато друга млада жена бе нападната по същата причина, предизвика вълна от недоволство и протести в Турция. Инцидентът тогава се случи през първия ден на големия мюсюлмански празник Курбан байрам.", "date": "21.06.2017 12:21", "title": "Нападение над млада жена в Истанбул, носела къси панталонки през Рамазана"}
{"url": "https://www.24chasa.bg/novini/article/6293788", "text": "Румънският парламент се събра днес на заседание, на което ще обсъди и гласува вот на недоверие срещу правителството, съобщава агенция Аджерпрес, предава БТА. За първи път управляващата партия внася вот на недоверие срещу собственото си правителство. Предложението за сваляне на кабинета на Сорин Гриндяну бе внесено от двете партии от управляващата коалиция - Социалдемократическата и Алианса на либералите и демократите, които разполагат с общо 247 места в 465-членния парламент. Текстът на вота обаче бе подписан от 222 народни представители. За да падне правителството на Гриндяну са необходими 233 гласа \"за\". Гласуването ще бъде тайно.", "date": "21.06.2017 12:10", "title": "Започна заседание на румънския парламент, на което ще се гласува вот на недоверие"}
{"url": "https://www.24chasa.bg/novini/article/6293813", "text": "Венецуелският Върховен съд проправи път за съдебно преследване на главния прокурор Луиса Ортега Диас, превърнала се изненадващо в героиня на опозицията, след като се противопостави на управлението на президента Николас Мадуро заради усилията му да съсредоточи властта в ръцете си, съобщава Асошиейтед прес, предава БТА. Съдът одобри вчера искане на депутат от социалистическата партия за отнемане на съдебния имунитет на главния прокурор Луиса Ортега Диас поради груби нарушения при изпълнение на служебните й задължения като висша правоприлагаща инстанция. Според опоненти на Мадуро Диас е станала мишена в резултат на решението си да се разграничи от правителството заради плановете му за свикване на Конституционно събрание и за пренаписване на конституцията. В последните седмици главната прокурорка предприе редица юридически стъпки за блокиране на хватката на Мадуро над властта. Поддръжници на правителството организираха кампания за дискредитиране на действията й, обявявайки я за луда и за говорителка \"на десни терористи\". Ортега Диас, чиято служба е полуавтономна, се очерта като един от най-отявлените критици на Мадуро в редиците на управляващите. След като дълго беше предана на президента, тя разкритикува плановете му през юли да бъде избрано Конституционно събрание като посегателство върху наследството на бившия президент Уго Чавес, при чието управление бе приета сегашната конституция. Бивша активистка на лявото студентско движение, Луиса Ортега Диас беше назначена за главен прокурор през 2007 г. и преизбрана с нов шестгодишен мандат през 2014 г. Съгласно действащата конституция, която Мадуро иска да премахне, главният прокурор може да бъде освободен от поста единствено от парламента. Това потвърди пред венецуелски вестник и експерт по конституционно право. Върховният съд, дори в пълни си състав, няма пълномощия да свали от поста главния прокурор, каза Хосе Висенте Аро пред в. \"Насионал\". Според закона това може да направи единствено парламентът, при това само с абсолютно мнозинство. Парламентът е под контрола на опозицията, а тя няма да предприеме подобна стъпка, отбелязва ТАСС. В понеделник Диас заяви, че ще продължи борбата за разследване на висши фигури за корупция. Вчера тя предупреди сънародниците си, че действията на изпълнителната и съдебната власт заплашват да разрушат държавата. \"Венецуела е изправена пред най-голямата заплаха в републиканската й история: опасността да изгуби фундаменталните си права\", каза прокурорката, цитирана от \"Насионал\". Тя коментира и решението на Върховния съд: \"Ако така постъпват с главния прокурор, какво остава за редовите граждани?\". Венецуелската опозиция обяви нов етап от борбата срещу правителството на Мадуро и призова в нея да се включат представители на всички слоеве на обществото. Вчера президентът поиска в националната гвардия и полицията да бъдат незабавно призовани общо 40 000 души. \"Тези хора ще се грижат за сигурността на гражданите и защитата на народа\", заяви Мадуро в реч пред Военната академия. Венецуелските власти използват двете силови структури за потушаване на антиправителствените протестите, които продължават трети месец, посочва ТАСС. В интервю за венецуелското \"Унион радио\" главният прокурор Ортега Диас вчера каза, че при протестите от април досега са убити 74 души, а ранените са 1400, от тях над 1100 - цивилни.", "date": "21.06.2017 12:14", "title": "Венецуелският съд одобри искане за сваляне на имунитета на главния прокурор"}
{"url": "https://www.24chasa.bg/novini/article/6293810", "text": "Окръжна прокуратура-Пловдив внесе в съда обвинителен акт спрямо Никола Добревски, на 51 г., за това, че умишлено е умъртвил другиго – рождения си син, като деянието е извършено по особено мъчителен начин – престъпление по чл. 116 ал.1 т.3 пр.2 и т.6 пр.2 във връзка с чл.115 от Наказателния кодекс. Обвиняемият Никола Д., заедно със сина си Иван Д., на 26 г., съпругата си и снаха си живеели в с. Отец Кирилово, обл. Пловдив. В имота имало две построени къщи. По-малката обитавали обвиняемият и неговата съпруга, а в другата живеел синът му. Обвиняемият Никола Д. системно злоупотребявал с алкохол, като ставал агресивен и правел скандали със семейството си. На 27 декември 2016 г. ,вечерта, обвиняемият Никола Д. бил в дома си в с. Отец Кирилово, изпил около 500 грама ракия. Той започнал да се заяжда със съпругата си, защото бил разбрал, че синът им взел 10 лева назаем от жител на селото. Съпругата на обвиняемия му казала да не се притеснява, защото Иван Д. щял да си върне парите. Обвиняемият не се успокоил, взел еднолитрова бутилка, пълна с бензин и заявил, че ще отиде да запали автомобила на сина си. В това време пострадалият Иван Д. влязъл в къщата на родителите си, при което обвиняемият започнал да му се кара за взетия заем. Иван Д. му обяснил, че заемът е негов и ще си го върне. Обвиняемият Никола Д. се подразнил от отговора. Той вдигнал бутилката и изсипал върху главата на сина си бензина, който се стекъл по дрехите му, след което ги запалил. Дрехите пламнали и огънят обхванал тялото на Иван Д. В резултат на горенето той получил изгаряния по главата, лицето, шията, гърдите, гърба и двете ръце. Майката на Иван Д. се опитала да му помогне, като го поляла с вода и срязала част от горящите дрехи. На място пристигнал екип на Спешна помощ, който откарал пострадалия Иван Д. в болница, където въпреки проведеното интензивно лечение, той починал на 26 февруари 2017 г. от причинените травми. Обвиняемият Никола Д. е с взета мярка за неотклонение „задържане под стража“ и се намира в затвора в гр. Пловдив.", "date": "21.06.2017 12:16", "title": "Съдят баща - убиец, запалил сина си пред жена си край Пловдив"}
{"url": "https://www.24chasa.bg/novini/article/6293749", "text": "Жена блъсна и уби моторист при опит да направи ляв завой на кръстовище в София, съобщи МВР. Около 9,45 ч шофьорката на Опел Корса опитала да завие на кръстовището на бул. \"Тодор  Александров\" и ул. \"Одрин\". При маневрата обаче ударила мотор \"Ямаха\". Веднага била извикана линейка, но 40-годишният мъж зад волана на японската машина починал на път към болницата. На място все още има полиция, там е и шофьорката на колата. Засега няма данни тя да е употребила алкохол или наркотици. Заради инцидента беше променено движението на автобусна линия №60 – от бул. \"Тодор Александров\", бул. \"Инж. Иван Иванов\", бул. \"Ал. Стамболийски\", ул. \"Одрин\" в посока \"Овча купел\".", "date": "21.06.2017 12:08", "title": "Жена блъсна и уби моторист при ляв завой в София"}
{"url": "https://www.24chasa.bg/novini/article/6293495", "text": "Парад на гордостта ще се състои в събота в Белград като целта му е да се обърне внимание на увеличаващото се насилие, пред което е изправена ЛГБТ общността в Сърбия, съобщиха организаторите, цитирани от Танюг, предава БТА. Участниците в парада ще се съберат в 11 часа в Пионерския парк, а шествието ще завърши на \"Площада на Републиката\". В съобщение на ЛГБТ общността се казва, че те настояват за еднакви права, за равноправие на мъжете и жените, застъпват се против всички прояви на нарушаване на човешките права на ранимите обществени групи, за последователно прилагане на Закона за забрана на дискриминацията и правно регулиране на съжителствата от един пол. ", "date": "21.06.2017 11:07", "title": "В събота ще се проведе гей парад в Белград"}
{"url": "https://www.24chasa.bg/novini/article/6293301", "text": "Френският министър на правосъдието Франсоа Байру, ключов съюзник на президента Еманюел Макрон, съобщи днес пред Франс прес, че не желае да участва в новото правителство. Байру, който е лидер на центристката партия Демократично движение (МоДем), уточни, че ще даде пресконференция по-късно днес, предаде БТА. Партията на Байру е обект на започнало по-рано този месец разследване за фиктивно назначаване на сътрудници в Европейския парламент.", "date": "21.06.2017 09:30", "title": "Френският министър на правосъдието напуска правителството"}
{"url": "https://www.24chasa.bg/novini/article/6293273", "text": "24-годишен мъж се опита да надхитри полицаите в Слънчев бряг и зарови плик с марихуана в пясъка, но преспа в ареста. Около  02.10 ч. на 20 юни, на централния плаж пред бар \"Мексо\", полицаи забелязали шестима младежи, като приближавайки се към групата единият  заровил в пясъка найлоново пликче. При изравянето му в пликчето са открити  три глави марихуана. Установено е,  че дрогата е скрита в пясъка от  24-годишния И.И. На плажа са открити още масе и свивка с глава  марихуана. 22-годишен младеж от групичката казал, че са негови. Той и 24-годишият му авер И.И. са задържани за денонощие. По случая е образувано бързо полицейско производство.", "date": "21.06.2017 09:14", "title": "Младеж зарови плик с марихуана в пясъка, преспа в ареста в Слънчев бряг"}
{"url": "https://www.24chasa.bg/novini/article/6293316", "text": "Повече от 7000 полицейски служители ще бъдат мобилизирани по време на парламентарните избори в Албания на 25 юни. Директорът на отдела за ред и обществена сигурност на албанската полиция Алтън Като заяви, че в момента тече подготовка за доброто протичане на изборния процес, пише Albanian Daily News. „Започнахме да тренираме 7040 полицейски служители, които ще бъдат активни по време на парламентарните избори. Те ще присъстват на всички 5362 избирателни секции. 5851 полицейски служители ще следят секциите по цялата страна, а 276 превозни средства ще бъдат използвани, за да гарантират реда и публичната сигурност“, заяви Като.", "date": "21.06.2017 09:41", "title": "Повече от 7000 полицейски служители ще охраняват изборите в Албания"}
{"url": "https://www.24chasa.bg/novini/article/6293285", "text": "В 10 ч. днес в Бургаския окръжен съд  започна делото за екстрадиция на 21-годишната Красимира Костова, издирвана в Холандия за убийство.  Младата бургазлийка изрази желанието си да бъде предадена на холандските власти. Тя отрича да е замесена в екзекуцията на 65-годишен холандец, открит мъртъв в дома си на 20 март т.г. В жилището му е намерена наркоплантация за марихуана, която била прясно обрана. По данни от холандските власти в тежкото престъпление са участвали трима мъже и 21-годишната Красимира. Неин пръстов отпечатък е намерен на тиксо, с което е бил увит глезенът на жертвата. Той е намерен седнал на стол, завързан със свински опашки и тиксо. Предполага се, че мъжете, замесени в убийството, също са българи.", "date": "21.06.2017 09:21", "title": "Съдът в Бургас решава днес връщаме ли 21-годишната Красимира на Холандия"}
{"url": "https://www.24chasa.bg/novini/article/6293294", "text": "Възстановено е движението по първия лъч на метрото. Това съобщиха от пресцентъра на Столична община. Поради технически причини на метровлак на метростанция „Софийски университет Климент Охридски“ беше спряно движението от метростанция „Сердика“ до „Стадион Васил Левски“. Движението беше спряно от 8.38 до 8.52 часа.", "date": "21.06.2017 09:24", "title": "Спряха метрото тази сутрин в час пик"}
{"url": "https://www.24chasa.bg/novini/article/6293332", "text": "Белгийският министър на вътрешните работи Ян Ямбон съобщи, че силите за сигурност на страната са идентифицирали мъжа, взривил експлозив на гарата в Брюксел, преди да бъде застрелян и убит, предаде \"Фокус\". „Самоличността на терориста е вече налична. Успяхме да го идентифицираме“, заяви Ямбон без да предостави допълнителна информация. По данни на някои издания той е от столичния квартал \"Моленбек\", прочут като свърталище на джихадисти. Според службите терористът е пренасял и възнамерявал да взриви \"голяма бомба\", но се е провалил, вероятно защото е бил пълен аматьор. Нападателят крещял, че \"Аллах е велик\", както и думи за джихад. Взривът, който е задействал, не е бил достатъчен да убива. Нападателят е издъхнал, след като е бил прострелян от военен патрул, цитира БТА. Засега Белгия не променя равнището на готовност за нов атентат, а масови прояви не са отменени. Движението на влаковете през Централната гара е възстановено.", "date": "21.06.2017 09:47", "title": "Идентифицираха атентатора от гарата в Брюксел"}
{"url": "https://www.24chasa.bg/novini/article/6293317", "text": "Полицейски брониран автомобил се е сблъскал с цивилен микробус в турската провинция Диарбекир, убивайки петима цивилни и ранявайки други пет, пише Daily Sabah, цитира \"Фокус\". Инцидентът, случил се в района Лице в Диарбекир, се е случил, след като превозните средства се сблъскват челно. Петима полицейски служители са ранени, а петима цивилни са загинали. На място са пристигнали линейки. Катастрофата е последната от серия инциденти в турските югоизточни провинции с участието на превозни средства на силите за сигурност на Турция.", "date": "21.06.2017 09:38", "title": "5-ма загинаха при катастрофа между полицейска кола и микробус в Турция"}
{"url": "https://www.24chasa.bg/novini/article/6293349", "text": "Напускаме Председателския съвет - там решавайте вие каква законодателна програма да внасяте в зала. Това каза лидерът на БСП Корнелия Нинова в декларация от името на парламентарната група, предаде репортер на Агенция „Фокус“.  „В комисиите, в които имаме внесени законопроекти, днес внасяме подписи на 1/3 от депутатите, членове на комисията. Искаме задължителното свикване на комисии, с извънреден дневен ред, разглеждане законопроектите на „БСП за България“, заяви тя. „Заради двойните стандарти, които проявявате г-н председател, включително и днес, когато изпратихте БСП към процедура да внесе сама предложенията си в зала, знаейки, че не можем да го направим, тъй като не са изтекли сроковете, фиксирани в правилника“, обясни Корнелия Нинова.  „Тази процедура не важи за управляващите, влиза закон и на другия ден се гледа, ясни са двойните стандарти. Не разчитаме вече на дадена дума, защото вече многократно поставихме въпроса, беше ни давана такава и не се изпълняваше“, заяви лидерът на БСП. „Има хубава новина- на втория месец от свикването на парламента има внесени законопроекти от МС и от управляващото мнозинство. Очевидно нещо ще свършим преди да се разпуснете във ваканция, изморени от тежкия труд“, каза още тя.", "date": "21.06.2017 09:56", "title": "БСП напуска Председателския съвет на Народното събрание"}
{"url": "https://www.24chasa.bg/novini/article/6292471", "text": "За пореден път Профилираната гимназия за чужди езици \"Васил Левски\" в гр. Бургас отговори на предизвикателствата на съвременния свят и взе участие в благотворителната инициатива на Български червен кръст и \"Мото Пфое\": \"С тениска на бала\". Независимо, че балът на училището беше на 24 май, директорът г-жа Весела Иванова, заместник - директорите г-жа Маврева и г-жа Славова, всички класни ръководители на 12-ти клас и зрелостници облякоха тениски при раздаването на дипломите за средно образование, за да подкрепят абитуриенти без родители да продължат своето образование във висше учебно заведение. Събитието се състоя на 20 юни от 17 часа в Морското казино в Бургас. За благотворителната кауза бяха събрани 780 лева и в кампанията се включиха 39 ученици и преподаватели. На него беше поканена и присъства г-жа Мария Кертикова, управител на бургаското представителство на \"Мото Пфое\". Идеята и организацията бе на г-жа Нели Захариева, преподавател по български език и литература и класен ръководител на 12-ти клас. Желанието й е това да стане традиция в Гимназията. Ръководство, учители и ученици са отворени, както към инициативите, свързани с руския език и култура, така и към благотворителни кампании, защото вярват, че подадената ръка свързва човека с другите и прави света по-добър и отговорен към бъдещето. За трите години на #steniskanabala програмата спечели хиляди дарители - зрелостници от цялата страна, бъдещи или вече пораснали абитуриенти, корпоративни дарители. Със събраните средства \"Мото-Пфое\" помогна на 101 абитуриента без родители да получат стипендия за своето образование през 2014, 2015 и 2016 г. Даряването на средства за различни каузи е част от последователната политика на фирмата за корпоративна социална отговорност.", "date": "21.06.2017 09:52", "title": "Зрелостници от Руската в Бургас се включиха активно в инициативата \"С тениска на бала\""}
{"url": "https://www.24chasa.bg/novini/article/6293365", "text": "Рапърът Продиджи, член на нюйоркското хип-хоп дуо \"Моб дийп\" почина на 42-годишна възраст, предаде БТА. Говорител на звездата каза, че Продиджи е бил приет в болница в Лас Вегас преди няколко дни, след \"усложнения, причинени от криза на сърповидно-клетъчна анемия\". Заболяването му е било вродено, а в града рапърът бил за концерт. \"С изключителна тъга потвърждаваме смъртта на нашия скъп приятел Албърт Джонсън, по-известен сред милионите си фенове като Продиджи от легендарното нюйоркско рап дуо \"Моб дийп\"\", гласи официалното съобщение. Истинското име на Продиджи е Албърт Джонсън. Той е роден в Ню Йорк. Заедно с приятеля си рапър Хавок жънат успех през 90-те години на 20-и век с дуото \"Моб дийп\". Сред хитовете им са парчета, като \"Quiet Storm\" с Лил Ким, \"Shook Ones (Part II)\" и \"Hey Luv (Anything)\". Продиджи издаде готварска книга с рецепти за затворници миналата година, написана въз основа на впечатленията му от престой зад решетките.", "date": "21.06.2017 10:01", "title": "Рапърът Продиджи от \"Моб дийп\" почина на 42 години (Видео)"}
{"url": "https://www.24chasa.bg/novini/article/6293348", "text": "В Брюксел ще се проведе извънредно заседание на Съвета за сигурност след  , съобщи „Фокус“. Към момента ситуацията е спокойна, не е ясно обаче дали нормалната работа на гарата е възстановена.", "date": "21.06.2017 10:02", "title": "В Брюксел ще се проведе заседание на Съвета за сигурност"}
{"url": "https://www.24chasa.bg/novini/article/6293343", "text": "На шестата междуправителствена конференция между Сърбия и ЕС снощи бяха отворени две преговорни глави - глава 7, която се отнася за интелектуалната собственост, и глава 29, която се отнася за митническия съюз, съобщава белградският вестник \"Данас\", предаде БТА. От общо 35 глави в преговорите за членство Сърбия е отворила 10, от които две са временно затворени. Министърът за европейска интеграция Ядранка Йоксимович, която водеше сръбската делегация, заяви, че се надява до края на годината Сърбия да може да отвори още някои глави. Това е добър сигнал и отворена врата за Сърбия от ЕС. Международните обстоятелства понякога са благоприятни, а понякога не, но вярвам, че в следващите четири-пет години ще можем да достигнем готовност да разговаряме за влизане в ЕС, заявила Йоксимович, цитирана от \"Данас\". Диалогът с Прищина трябва да продължи, заявил в интервю за сръбската държавна телевизия сръбският президент Александър Вучич, съобщава в. \"Вечерне новости\". Вучич заявил, че Сърбия има ясна и независима политика, поради което я уважават в света. Каквото и мнозинство да има в Прищина, няма да бъдем особено щастливи, но диалогът трябва да продължи, заради оцеляването и сигурността на сърбите, заявил Вучич. Попитан дали Ана Бърнабич ще участва в диалога или заради победата на Рамуш Харадинай диалогът ще бъде преместен на президентско ниво, Вучич заявил, че Бърнабич \"недостатъчно познава този терен\". Вучич заявил, че е загрижен за вътрешната политическа ситуация в Прищина и не знае какво мнозинство ще има там. Той изразил благодарност във връзка със становището на турския президент Ердоган във връзка с \"Велика Албания\". Много съм благодарен за подобни изявления на турския президент. В началото на юли ще отида на голяма конференция в Турция, където ще се срещна с него и руския президент Владимир Путин. Важно е да имаме добри отношения с Турция, заявил Вучич.", "date": "21.06.2017 09:51", "title": "Сърбия отвори още две глави в преговорите с ЕС"}
{"url": "https://www.24chasa.bg/novini/article/6293401", "text": "Членството към световната мрежа на биосферните резервати е международно признание за това, че съответната територия се управлява по целесъобразен и устойчив начин, съгласно националното законодателство и в съответствие с общоприетите принципи за добро управление. Това се казва в съобщение на Регионалната инспекция по околната среда и водите /РИОСВ/ в Русе във връзка с одобреното от ЮНЕСКО обявяване на \"Сребърна\" за биосферен резерват, предаде БТА.  С решението си Съветът е потвърдил, че четирите биосферни резервати отговарят на изискванията и принципите на Севилската стратегия. Номинирането им е подкрепено от местните общности и отговорните държавни институции, се казва в съобщението на РИОСВ в Русе. Почти четири десетилетия 16 български биосферни резервати са изпълнявали ефективно \"консервационна\" и \"логистична\" функция, за опазването на генетичните ресурси, видовете и екосистемите и осигуряването на условия за научни изследвания, мониторинг и образование, припомнят от инспекцията в Русе. През годините концепцията за биосферните резервати се е развивала съобразно съвременните предизвикателства. Постепенно на преден план е излязъл човекът и взаимодействието му с природата. Първоначалната функция на биосферните резервати се е надградила - от чисто \"опазваща\" и \"научна\" е станала \"функция на развитието\", ориентирана към устойчивото ползване на природните ресурси. Биосферните резервати постепенно са се превърнали в успешни модели за хармонично съжителство между човека и природата, се подчертава в съобщението на РИСВ в Русе.", "date": "21.06.2017 10:05", "title": "Обявяването на български резервати като биосферни е международно признание"}
{"url": "https://www.24chasa.bg/novini/article/6293410", "text": "Един човек е загинал, а 21 са ранени при 16 пътнотранспортни инциденти през последното денонощие, съобщиха от МВР. За живота на двама от пострадалите има опасност. В София са регистрирани едно тежко и 137 леки пътни произшествия, ранен е един човек.                                                                                                                                                                                                                                                                                                                       ", "date": "21.06.2017 10:07", "title": "Един човек е загинал и 21 са ранени при катастрофи през последното денонощие"}
{"url": "https://www.24chasa.bg/novini/article/6293340", "text": "По 5 денонощия арест за  получиха от Окръжния съд арестант от Свищов, пуснат на свобода и негов братовчед. Бюлент Джевдетов - Билито и Феим Джевдетов - Фико първоначално бяха глобени за хулиганство и обида с по 150 лв., но районната прокуратура в града на Дунав е обжалвала определеното наказание. Билито и Фико се заснели как купонясват след освобождаването на Бюлент и псуват униформени пред други очевидци. Бюлент бил задържан и пуснат след 72 ч. Срещу него има европейска заповед за арест от Румъния за каране на кола без книжка в северната ни съседка.  След като напуснал ареста, той спретнал купон пред дюнерджийницата на баща си и заедно с роднината си позволили да се гаврят с полицията. ", "date": "21.06.2017 10:10", "title": "По 5 денонощия арест за братовчеди от Свищов, гаврили се с МВР (Видео)"}
{"url": "https://www.24chasa.bg/novini/article/6293425", "text": "„Софийска вода” временно ще прекъсне водоснабдяването в някои части на столицата на 22 юни. Това съобщиха от пресцентъра на дружеството. На 22 юни 2017 г. (четвъртък), във връзка с подмяна на сградно водопроводно отклонение на ул. „Баба Тонка“, кв. „Васил Левски“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Баба Тонка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Баба Тонка“ №39. На 22 юни 2017 г. (четвъртък), във връзка с подмяна на сградно водопроводно отклонение на ул. „Христо Станчев“ №11, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Христо Станчев“ от ул. „Тунджа“ до пл. „Петко Р. Славейков“, ул. „Тунджа“ от ул. „Христо Станчев“ до ул. „Цар Петър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станчев“, ъгъла с ул. „Тунджа“. На 22 юни 2017 г. (четвъртък), във връзка с монтаж на спирателен кран на ул. „Момина сълза“, кв.„Суходол“, се налага спиране на водоподаването от 9:00 до 15:00 часа на клиентите на „Софийска вода”, живеещи в района на: ул. „Момина сълза“ от ул. „Падина“ до ул. „Траян Танев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина сълза“ №13. На 22 юни 2017 г. (четвъртък), във връзка с изпълнение на строително-монтажни работи на ул. „Димитър Хаджикоцев“, жк. „Лозенец“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Милевска планина“ от ул. „Цветна градина“ до бул. „Арсеналски“, ул. „Кожух планина“ от ул. „Богатица“ до ул. „Милевска планина“, ул. „Димитър Хаджикоцев“ от ул. „Болград“ до ул. „Милевска планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кожух планина“ ъгъла с ул. „Милевска планина“. На 22 юни 2017 г. (четвъртък), във връзка с изпълнение на строително-монтажни работи на ул. „Акад. Петър Динеков“ и бул. „Черни връх“, кв. „Драгалевци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Черни връх“ от ул. „Ламар“ до ул. „Акад. Петър Динеков“, ул. „Проф. Любомир Далчев“, ул. „Света Петка Българска“, ул. „Витошка зорница“, ул. „Акад. Петър Динеков“, ул. „Проф. Стойко Стойков“, ул. „Бяла мура“, ул. „Веселие“ и ул. „Къпинка“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков“ и ул. „Къпинка“. На 22 юни 2017 г. (четвъртък), във връзка с изпълнение на строително-монтажни работи на ул. „Еделвайс“, с. Иваняне, се налага спиране на водоподаването от 10:00 до 21:00 часа на клиентите на „Софийска вода”, живеещи в района на: ул. „Еделвайс“ от ул. „Хемус“ до ул. „Родопи“, ул. „Родопи“ от ул. „Еделвайс“ до ул. „Китен“, ул. „Китен“, ул. „Ильо Войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Китен“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "21.06.2017 10:13", "title": "Вижте в кои части на София спират водата утре"}
{"url": "https://www.24chasa.bg/novini/article/6293433", "text": "На 20 юни 2017 г. СЗ “Антикорупция“ – СГП внесе в Софийски градски съд обвинителен акт срещу агентите от ДАНС Евгени Иванов и Петър Спасов за извършени от тях престъпления от общ характер. Това съобщиха от пресцентъра на Прокуратура на Република България. Досъдебното производство е образувано по сигнал от ДАНС за това, че действащ служител на агенцията е измамил чужди граждани, че ще получат разрешение за постоянно пребиваване в Р.България, успял е да осигури подправени документи на чужденците и е издал държавна тайна. Двама прокурори от СЗА са изискали всички относими документи, разпитали са свидетели и след дадено предварително разрешение от Софийски градски съд, на 15 декември 2016 г. са извършени претърсвания и изземвания в жилището на агента на ДАНС Евгени Иванов и в служебното помещение, което ползва в сградата на ДАНС в гр. София. Евгени Иванов е предаден на съд за четири престъпления – измама в големи размери, извършена при условията на продължавано престъпление, документно престъпление, издаване на държавна тайна и придобиване и държане на огнестрелно оръжие и боеприпаси, без да има надлежно разрешение. Иванов ще отговаря за това, че в периода от неустановена дата на месец май 2016 г. - 3 август 2016 г. в гр. София, при условията на продължавано престъпление с цел да набави за себе си имотна облага, възбудил и поддържал заблуждение у Р. А., че ще окаже съдействие на двама чужди граждани да получат разрешение за постоянно пребиваване на територията на Р. България. Заблудил Р. А., че ще окаже съдействие на един чужденец за ускоряване на процедурата по получаване на разрешение за продължително пребиваване на територията на Р. България, а за други двама чужди граждани го е заблудил, че вече е оказал съдействие за насрочване на по-ранна дата за интервюта в Министерство на правосъдието по техни молби за придобиване на българско гражданство, с което причинил имотна вреда на чуждите граждани и на Р. А., на обща стойност 39 180,77 лева /19 000 евро с левова равностойност 37 160,77 лева и 2 020 лева/ и същата е в големи размери. Иванов е обвинен и в това, че на неустановени дати в периода 17 май 2016 г. – 18 юли 2016 г. в гр. София, при условията на продължавано престъпление, в съучастие като подбудител и помагач с неизвестен извършител, умишлено склонил и улеснил неизвестния извършител да преправи съдържанието на официални документи - лични карти, издадени на името на български граждани в карти на постоянно пребиваващи в Република България чужденци, на които е придаден вид, че са издадени на имената на двама чужди граждани с цел да бъдат използвани. В рамките на проведеното разследване са събрани доказателства и за това, че в периода април 2016 г. – август 2016 г. Евгени Иванов е разгласил държавна тайна, като предоставил информация на разпитан по делото свидетел за използвани от ДАНС способи и средства за оперативно издирвателни и разузнавателни дейности, информация, че спрямо конкретни лица са използвани специални разузнавателни средства, както и информация за лица, заподозрени в провеждане на подривна, терористична и др. противозаконна дейност срещу сигурността на страната. За това деяние, тъй като Иванов е съзнавал, че от него могат да последват вреди за интересите на Републиката, прокурорите от СЗА са го предали на съд и за престъпление по чл. 357 ал.1 от НК. В хода на разследването, след дадено предварително разрешение от съда, при извършеното на 15 декември 2016 г. претърсване и изземване в служебното помещение, ползвано от Евгени Иванов в сградата на ДАНС са открити и иззети 1 бр. пистолет „Heckler&Koch“, модел P30, кал. 9x19 мм., 125 броя патрони кал. 9х19 мм. и 161 броя патрони кал. 9х18 мм., без Иванов да притежава надлежно разрешение съгласно Закона за оръжията, боеприпасите, взривните вещества и пиротехническите изделия. Установено е, че Иванов е придобил пистолета от колегата си агент на ДАНС – обвиняемия Петър Спасов през месец октомври 2015г. Евгени Иванов не е притежавал разрешение за придобиване и държане на пистолета и боеприпасите, а Петър Спасов не е притежавал надлежно разрешение за отчуждаване и предаване на огнестрелното оръжие – 1 бр. пистолет „Heckler&Koch“, модел P30, кал. 9x19 мм. на Евгени Иванов. За това на обв. Иванов и на обв. Спасов е предявено обвинение и за престъпление по чл. 339 от НК/ на Иванов по чл. 339 ал.1 вр. с чл. 26 ал.1 от НК , а на Спасов – по чл. 339 ал.3 от НК/. Евгени Иванов е с мярка за неотклонение „Домашен арест“. Предстои Софийски градски съд да насрочи разглеждането на делото.", "date": "21.06.2017 10:20", "title": "Обвиниха двама агенти на ДАНС за измами"}
{"url": "https://www.24chasa.bg/novini/article/6293439", "text": "Държавната агенция за метрологичен и технически надзор (ДАМТН) с извънредна проверка на спинърите по пазара. Проведени изследвания в трети страни показват, че в някои случаи моделите съдържат наднормено количество олово и живак. Затова в хода на инспекциите ще бъдат взети продукти, които ще бъдат подложени на допълнителни изследвания, предаде NOVA. ", "date": "21.06.2017 10:26", "title": "Проверяват спинърите за олово и живак над нормата"}
{"url": "https://www.24chasa.bg/novini/article/6293450", "text": "\"Готвим собствен вариант за изменение на изборния кодекс.\" Това заяви заместник председателя на Обединените патриоти Искрен Веселинов. \" Трябва да се намери баланса между мажоритарното начало и представителството в парламента. Партиите едновременно да бъдат стимулирани да предлагат личности. В същото време да се запази това балансирано представителство в парламента, което пропорционалната система дава\", смята Веселинов. \"Твърде не лек е варианта, в които караме гражданите непрекъснато да гласуват за едно и също нещо. Имаме два факта от предишния референдум. Първият е че той не е задължителен, вторият е че има желание у хората да гласуват, максимално мажоритарно да избират личност. Два фактора. Ние трябва да ги помирим в едно общо решение\", категоричен бе той. За момента от партията не смятат да дадат общо предложение с БСП , които също са готови с проекта, но ако това стане ще бъде между първо и второ чете, смята Веселинов.", "date": "21.06.2017 10:27", "title": "Искрен Веселинов: Готвим собствен вариант за изменение на изборния кодекс"}
{"url": "https://www.24chasa.bg/novini/article/6293448", "text": "Николай Йонков, бизнесмен от Шумен, собственик и създател на Топ телевизия е починал през нощта на 58 - годишна възраст, съобщи  Йонков през последната година се лекуваше от рак в Германия. Той е носител на множество престижни отличия в сферата на хотелиерството и ресторантьорството. Поклонението ще бъде днес от 11.00 ч. в църквата „Свето Възнесение Господне” в Шумен. Поклон пред паметта му!", "date": "21.06.2017 10:30", "title": "Почина Николай Йонков"}
{"url": "https://www.24chasa.bg/novini/article/6293444", "text": "Министерството на околната среда и водите информира всички юридически и физически лица, които се занимават с размножаване и търговия на африкански папагал жако /Psittacus erithacus/, че не могат да извършват търговска дейност на територията на Европейския съюз, включително в България, без издаден сертификат по чл. 8, параграф 3 от Регламент 338/97. Това съобщиха от ведомството. Във връзка с това Регистрационните карти, издадени от екоинспекцията на основание чл. 90, ал. 1 от Закона за биологичното разнообразие, вече не са документ, позволяващ търговия с екземпляри от този вид в страната. Сертификати се издават за всеки отделен екземпляр от посочения вид, който трябва да е трайно маркиран и да притежава необходимите документи за законен произход. За собствениците, притежаващи издаден на тяхно име сертификат по чл. 8, параграф 3 от Регламент 338/97, отпада задължението за регистрация по чл. 90, ал. 1 от Закона за биологичното разнообразие. Задължението за регистрация остава в случаи на купен папагал, притежаващ такъв сертификат, но издаден на името на друго лице. Въпреки това в конкретния случай не е необходимо издаването на нов сертификат при по-нататъшна продажба на същия екземпляр, освен когато на издадения сертификат е отбелязано, че може да се ползва само от лицето, на което е издаден. Заявленията за издаване на сертификатите, информация за предоставяне на необходимите документи и заплащането на административни такси, са налични на интернет страницата на МОСВ: http://www5.moew.government.bg/?page_id=45605", "date": "21.06.2017 10:37", "title": "В сила са нови правила за търговия с папагали жако"}
{"url": "https://www.24chasa.bg/novini/article/6293462", "text": "Първият китайски товарен космически кораб \"Тянчжоу-1\" се разкачи от орбиталния модул \"Тянгун-2\" и завърши първия етап от мисията си по отработване на технология за скачване и зареждане на космическата лаборатория с гориво, съобщава ТАСС, цитирана от БТА. \"Тянчжоу-1\" беше изстрелян на 20 април от космодрума Вънчан с ракетата-носител \"Чанчжън-7\". Товарният кораб осъществи две скачвания за двата месеца в орбита. Следващият етап на мисията му предвижда той да направи серия от експерименти, както и трето скачване с модула \"Тянгун-2\" и зареждане с гориво. \"Тянчжоу-1\" може да доставя в космоса до 6 тона полезен товар. Впоследствие този космически кораб трябва редовно да извършва полети до \"Тянгун-2\", при които да доставя необходимото оборудване за работата на космическата лаборатория. Китай последователно изпълнява програмата си за самостоятелна орбитална станция, която трябва да влезе в експлоатация през 2022 г. Мисията на \"Тянчжоу-1\" е част от тази програма.", "date": "21.06.2017 10:37", "title": "Китайският товарен космически кораб \"Тянчжоу-1\" се разкачи от модула\"Тянгун-2\""}
{"url": "https://www.24chasa.bg/novini/article/6293464", "text": "С напускането на голяма част от членовете на управителния съвет на \"Пловдив 2019\" се върви към пълен блокаж и ако бързо не се задвижи проектът, той отива към провал. Това заяви току-що артистичният директор на фондацията Светлана Куюмджиева. Трима членове на управителния съвет декларираха, че обмислят да го напуснат. Това стана след като общинският съвет в Пловдив изобщо не разгледа връщането на издателя Манол Пейков, който преди няколко седмици беше изваден от УС. Съветниците избраха трима нови членове. Това са писателят Антон Баев, зам.-кметът по културата  Александър Държиков и шефката на занаятчийската камара  в Пловдив Тони Симидчиева. Съветниците не одобриха изпълнителният директор на \"Пловдив 2019\" Кирил Велчев да харчи до 50 000 лева без санкция на УС. \"Аз лично ще напусна този управителен съвет. Чувствам се безкрайно  обидена за всичко, което съм направила през тeзи 7 г. от учредяването на фондация \"Пловдив 2019\" до спечелването на титлата\", заяви театроведът Пенка Калинкова. Според нея общинските съветници не познават работата на УС. \"Ние не получаваме заплати, работим абсолютно безвъзмездно и всичко, което се случва, силно ни обижда\", каза Калинкова. Според нея изваждането на Манол Пейков не е било случайно. \"При така създалата се ситуация всеки от нас трябва да реши дали да остане\",  допълни театроведката. Другите членове на УС - Мариана Чолакова и Милена Чакандракова, обявиха, че ще изчакат до 12 юли. Тогава е извънредната сесия на местния парламент, който ще се занимае специално с \"Пловдив 2019\". Но и двете намекнаха, че не виждат смисъл да останат във фондацията. \"Разочаровани сме от пълната липса на заинтересованост от страна на съветниците какво работим ние\", допълни артистичният директор на фондацията Светлана Куюмджиева. Според нея е жалко, че \"Пловдив 2019\" се употребява за политически цели. Чолакова допълни, че реакцията им е израз на солидарност към Манол Пейков, който бил човек с високи компетенции. \"Не може да се работи с подозрение към хора, които си харчат от личното време\", допълни Чолакова. Управителният съвет на \"Пловдив 2019\" се състои от 9-ма членове. Начело е кметът Иван Тотев. В него влизат още хотелиерът Любозар Фратев, зам.-кметовете Стефан Стоянов, Александър Държиков, Анотн Баев, Милена Чакандракова, Мариана Чолакова, Тони Симидчиева и Пенка Калинкова. \"Част от тези хора ни изнудват. Техните ултиматуми звучат така - или приемате нашето предложение, или напускаме. Това е нецивилизовано и непочтено, граничещо с рекет. Искат те да диктуват какъв е да екипът на УС\", каза съветничката от РБ Пепа Деведжиева. Радослава Ташкова от ГЕРБ напомни, че фондация \"Пловдив 2019\" е общинска, а принципал е местният парламент.", "date": "21.06.2017 10:42", "title": "В Пловдив пак се карат за европейска столица на културата 2019 (обновена)"}
{"url": "https://www.24chasa.bg/novini/article/6293472", "text": "Парламентът гласува на първо четене Законопроекта за изменение на Закона за бюджета на държавното обществено осигуряване, съобщава „Фокус”. Промените бяха приети единодушно с 187 гласа „за“. Законопроектът е внесен от Министерски съвет, а в мотивите му се посочва, че с цел подобряване адекватността на пенсиите за трудова дейност е необходимо да се определи по-висок минимален размер на пенсията за осигурителен стаж и възраст. Това може да се постигне именно чрез приемане на предложената със законопроекта промяна в чл. 10 от ЗБДОО за 2017 г., с която се предвижда минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г. Увеличението на минималната пенсия за осигурителен стаж и възраст от 161,38 лв. на 180,00 лв. представлява увеличение с 11,5%, а увеличението от 180,00 лв. на 200,00 лв. от 1 октомври 2017 г. представлява увеличение с 11,1%. В резултат от предложената промяна със същите проценти ще се повишат минималните размери и на останалите пенсии за трудова дейност, които се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. Според направените разчети всички пенсии, които след преизчисляването от 1 юли с тежест 1,126 за всяка година осигурителен стаж ще останат с размери под 180 лв. или под минималния размер на пенсията за съответния вид, ще бъдат приравнени на новия минимален размер. В резултат на увеличението на минималната пенсия за осигурителен стаж и възраст на 180,00 лв. броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно. Необходимите допълнителни средства за увеличението на минималната пенсия за осигурителен стаж и възраст от 180 лв. на 200 лв. са в размер 14,7 млн. лв. месечно. За 2018 г. необходимите средства са около 280 млн. лв.", "date": "21.06.2017 10:47", "title": "Парламентът реши минималната пенсия да е 180 лв. от 1 юли и 200 лв. от 1 октомври"}
{"url": "https://www.24chasa.bg/novini/article/6293481", "text": "Специализирано звено \"Антикорупция\" към Софийската градска прокуратура обвини бившия ръководител на агенцията \"Пътна инфраструктура\" /АПИ/ Лазар Лазаров в безстопанственост, от която са последвали щети за АПИ в размер на 41 630 050 лв., съобщават от прокуратурата. Разследването срещу Лазаров е започнало на 17 септември 2016 година. В края на ноември той подаде оставка, а причината, която посочи, бяха лични мотиви. През април тази година ДАНС и прокуратурата осъществиха акция в АПИ по сигнал от Европейската служба за борба с измамите /OLAF/, свързан с първата отсечка на автомагистрала /АМ/ \"Марица\". Според доказателствата, събрани от прокуратурата в периода от 7 август 2014 г. до 30 юни 2015 г., в София, в качеството си на длъжностно лице, Лазар Лазаров умишлено не положил достатъчно грижи за ръководенето и управлението на имуществото на АПИ - при изграждането на лот \"1\" от АМ \"Марица\". Той е сключил обществена поръчка за почти 42 987 400 лева без ДДС за строително-монтажни дейности по магистралата с \"Пътища Пловдив\" АД, въпреки че вече има сключен договор с \"Чи ем Чи ди Равена\" - Италия, за строителството на магистралата от август 2011 година. Лазаров нито е проверил дали има нужда от тези строителни работи, нито как са направени разчетите за цената на обществената поръчка, обясняват от държавното обвинение. На Лазар Лазаров е наложена мярка за неотклонение \"Подписка\". Разследването продължава.", "date": "21.06.2017 10:53", "title": "Бившият шеф на АПИ Лазар Лазаров с обвинение, ощетил агенцията с 41,6 млн. лв."}
{"url": "https://www.24chasa.bg/novini/article/6293491", "text": "Писма на Алберт Айнщайн до негови колеги с размисли за физиката, Господ и Израел бяха продадени на търг в Ерусалим за над 200 000 щатски долара (189 000 евро), съобщава АФП, цитирана от БТА. Осемте писма са написани на английски език от 1951 г. до 1954 г. Повечето от тях са адресирани до физика Дейвид Бом. Те са написани на машина, но са подписани от Айнщайн, а на някои има надраскани бележки. За най-висока сума - 84 000 долара (75 000 евро), беше продадено писмо, в което Айнщайн пише, че \"ако Господ е създал света, главната му грижа не е била да ни направи лесно разбираеми\". В друго писмо, купено за 50 400 долара (45 300 евро), той обсъжда установената от Бом връзка между квантовата физика и теорията на относителността. В него Айнщайн добавя на ръка една формула. В друго писмо той обсъжда с колегата си Дейвид Бом възможността той да се установи в Израел. \"Израел е интелектуално жив и интересен, но възможностите там са много ограничени. Да отидеш там с мисълта да си тръгнеш при първа възможност, ще бъде жалко\" - пише Айнщайн. Писмата са принадлежали на покойната вдовица на физика Дейвид Бом. Бом работи с Айнщайн в университета Принстън, преди да замине за Бразилия, когато го уволняват по времето на маккартизма. От 1955 г. той е гостуващ професор в технологичния институт Технион в Хайфа, а през 1956 г. се установява в Англия, където работи в Лондонския и Бристолския университет. Алберт Айнщайн завещава архива си на Еврейския университет в Ерусалим.", "date": "21.06.2017 10:59", "title": "Продадоха на търг писма на Айнщайн за над 200 000 долара"}
{"url": "https://www.24chasa.bg/novini/article/6293272", "text": "\"България има нов комисар и това е Мария Габриел!\" каза председателят на Европейската народна партия (ЕНП) Жозеф Дол след среща в Брюксел с номинираната за комисар Мария Габриел и със заместник-председателя на ГЕРБ Цветан Цветанов. Тримата обсъдиха както изслушването на Мария Габриел в Европейския парламент, така и актуалната политическа обстановка в България и Европа. Жозеф Дол посочи, че е получил много добри отзиви за блестящото представяне на Мария Габриел по време на изслушването. Той изрази увереност, че българската номинация за еврокомисар ще получи възможно най-висока оценка от досегашните си колеги в Европарламента и ще бъде избрана за следващ комисар от България. Председателят на парламентарната група на ГЕРБ Цветан Цветанов запозна Жозеф Дол със законодателните инициативи на парламентарното мнозинство в страната ни през последните месеци, както и с политическите процеси в България и актуалната ситуация на Балканите. Председателят на ЕНП даде висока оценка за скорошните международни посещения на премиера Бойко Борисов във Франция, Германия и Турция, както и за срещата във вторник с македонския премиер Зоран Заев. Дол добави, че е доволен, че българското правителство работи на пълни обороти, а парламентът осигурява необходимото мнозинство, за да може да се провеждат реформи и политики и да се подготви страната за председателството на Европейския съвет. Според Жозеф Дол победата на ГЕРБ на изборите в България и на десни партии на няколко избора в Европа показва, че десницата дава категоричен отпор на популистите. Председателят на Комисията по вътрешна сигурност и обществен ред Цветан Цветанов е в Брюксел за участие в конференция на високо ниво за миграцията. Събитието се провежда в Европейския парламент в сряда. Конференцията ще бъде открита от председателя на Европейския парламент Антонио Таяни, председателя на Европейската комисия Жан-Клод Юнкер и върховния представител на ЕС за външната политика Федерика Могерини. В нея участват над 500 души, свързани с овладяване на мигрантската криза - от политици до хуманитарни работници. В работната програма на Цветан Цветанов за сряда са предвидени и редица двустранни срещи.     ", "date": "21.06.2017 09:06", "title": "Жозеф Дол: България има нов комисар и това е Мария Габриел"}
{"url": "https://www.24chasa.bg/novini/article/6293147", "text": "Популярният в миналото благоевградски музикант Иван Коцев-Магията бе осъден на 3 години условно за блудство с 4 малолетни момичета. Присъдата бе постановена вчера от тричеленен състав на Окръжен съд, председателстван от Петър Пандев, предаде  . Делото се гледа по съкратеното съдебно следствие по искане на 63-годишния подсъдим, който призна фактите такива, каквито са изнесени в обвинителния акт, както и вината си. Той бе обвинен за 5 случая на блудство в периода декември 2015 г. до февруари 2016 г., в които привиквал в дома си момичетата от ромски произход и ги карал да му правят фелацио. В един от случаите в сексуалната игра се включили две от тях. По всяко от петте обвинения той бе признат за виновен, като при два от случаите бе осъден на 8 месеца условно, за другите два – на 10 месеца, а най-тежкото наказание – 2 години и половина условно, получи за „шведската тройка“ – блудството с 2 момичета накуп. Съдия Пандев присъди като общо наказание най-тежкото, което увеличи с още половин година, и така крайната присъда стана 3 години условно с 4-годишен изпитателен срок. Отделно от това, благоевградчанинът, който сега се занимава с дребна търговия, бе осъден да плати обезщетения по 5000 лв. на момичетата Алисия, Бистра, Мария и Фернанда чрез техните майки и баби, които вчера изсипаха куп клетви върху подсъдимия. Съдия Петър Пандев представи в резюме мотивите за присъдата, като подчерта, че се касае за грубо засягане на обществени отношения, свързани с половата неприкосновеност. Освен това акцентира, че има и специфика в този случай и отчитайки възрастта и здравословното състояние на подсъдимия, определи наказанието като справедливо. От него ще бъде приспаднато времето, през което Иван Коцев е бил задържан под стража. Веднага след като е арестуван, той е признал, че е имал сексуални заигравки с момичетата, но това било напълно доброволно. В кориците на разследването ще останат скрити факти, че той е бил изнудван за пари. Той си плащал за оралния секс, като дори му било предложено да го прави и с момче, но след като не се поддал на изнудването, завалели жалбите в полицията.", "date": "21.06.2017 07:06", "title": "Осъдиха благоевградски музикант, блудствал с малолетни"}
{"url": "https://www.24chasa.bg/novini/article/6293166", "text": "\"Няма притеснения сред българската делегация в Брюксел, след инцидента на гарата в белгийската столица.\" Това заяви председателят на Парламентарната група на ГЕРБ и заместник-председател на партията Цветан Цветанов, който е в Брюксел, за да вземе участие в Конференция на високо ниво по въпросите на управление на миграцията, предаде \"Фокус\". Цветанов разказа, че след опита за атентат на централната гара в града обстановката е спокойна. „Ние сме заедно с представителите на правителството, които са пристигнали за участие в Съвета на министрите. Тук са министрите Лиляна Павлова, Николина Ангелкова, Нено Димов, кандидата за български еврокомисар Мария Габриел и много български евродепутати и народни представители“, поясни Цветанов. По думите му правят впечатление прецизността и професионализма, с които действат белгийските служби за сигурност, за да гарантират нормалната работа на политическия връх на съюза. Междувременни от Министерство на външните работи съобщиха, че към 23.00 часа българско време на 20 юни 2017г. няма постъпила информация за пострадали български граждани при инцидента на централната жп гара в Брюксел. МВнР препоръчва на българските граждани, пребиваващи в белгийската столица, да избягват района на централната жп гара, да следват стриктно препоръките на местните власти, както и да следят информацията в медиите. Българското посолство в Брюксел следи развитието на ситуацията и поддържа постоянен контакт с местните власти. Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Кралство Белгия: 00 32 473 981 042.", "date": "21.06.2017 07:13", "title": "Цветанов: Няма притеснения сред делегацията ни в Брюксел след атентата"}
{"url": "https://www.24chasa.bg/novini/article/6293171", "text": "Полицията в Измир е арестувала трима български граждани - Панайот Павлов, Манол Томов и Радостин Дончев, за източване на банкомати, съобщи изданието Хаберлер, предаде БТА. Полицията предприела проследяването им по сигнал и установила, че те са поставили копирни устройства за карти в банкомати в района Каршъяка на град Измир. Действията им били регистрирани на уличните камери. След като установили самоличността на тримата, полицаите ги арестували, когато ти се опитвали да приберат копирните устройства. Според разследването българските граждани влезли в Турция на 15 юни през ГКПП Дерекьой-Малко Търново и се настанили в хотел в Алиага. При обиска на полицията в хотелските стаи били открити девет броя копирни устройства за банкомати, чипове, мобифони, както и лаптопи. Арестуваните признали, че внесли копирните апарати през митницата, като ги скрили в лаптопите. А за да не бъдат разкрити от полицията, те възнамерявали да теглят пари от банкоматите в България. Съдът постановил тримата българи да бъдат задържани в затвора по обвинение за източване на банкомати.", "date": "21.06.2017 07:15", "title": "Трима българи задържани за източване на банкомати в Измир"}
{"url": "https://www.24chasa.bg/novini/article/6293198", "text": "За първото тримесечие у нас са потърсили закрила общо 1 338 души, отчита анализ на Евростат за бежанския поток в страните на ЕС през първите три месеца на 2017 г, предаде БТА. От потърсилите закрила у нас бежанци - общо 1 119 са мъже и 219 - жени, отчита статистиката. Броят на потърсилите закрила мъже до 34-годишна възраст е 1 017 души, на възраст 34-65 г. - около 100, а над 65 г. - едва трима души. Най-много молби за закрила у нас са подали граждани на Афганистан - общо 605 души, следвани от сирийци - 285 и иракчани - 110. Единични молби за закрила има от страни като Беларус, Конго, Гвинея, Тунис и Азербайджан. Молбите на непридружени малолетни деца са били около 200, като лицата от женски пол са едва 3. Статут на бежанец през първото тримесечие на годината е предоставен на 293 лица, хуманитарен статут - на 324, а на 745 лица е постановен отказ, сочат данните на статистиката. За сравнение, за същия период в южната ни съседка Гърция са потърсили закрила над 16 хиляди души, от които над 5 300 от Сирия, и по 2 000 души от Ирак и Афганистан. В Северната ни съседка Румъния са потърсили убежище около 600 души, като най-много са представителите на Ирак /230/ и Сирия /185/.", "date": "21.06.2017 07:25", "title": "Евростат: Профилът на бежанеца у нас - млад мъж до 34 г., от Афганистан или Сирия"}
{"url": "https://www.24chasa.bg/novini/article/6293092", "text": "На извънредна пресконференция началникът на полицията в Брюксел Пиер Вандерсмисен потвърди, че взривът на централната гара е терористичен акт. И към момента районът около гарата, където нападателят бе ликвидиран, остава отцепен. На място има полиция, противопожарни автомобили и военни части. Остава затворен и Grand-Place,  съобщава \"Фокус\". Към 23.00 часа българско време на 20 юни 2017г. няма постъпила информация за пострадали български граждани при инцидента на централната жп гара в Брюксел, съобщават от пресцентъра на Министерство на външните работи. МВнР препоръчва на българските граждани, пребиваващи в белгийската столица, да избягват района на централната жп гара, да следват стриктно препоръките на местните власти, както и да следят информацията в медиите. Българското посолство в Брюксел следи развитието на ситуацията и поддържа постоянен контакт с местните власти. Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Кралство Белгия: 00 32 473 981 042. След експлозията, която разтърси централната железопътна гара в белгийската столица, полицията увери, че ситуацията в района е под контрол, съобщава германският национален ежедневник Die Frankfurter Allgemeine Zeitung. Мъжът, който се опита да извърши терористичен акт на централната гара в Брюксел късно снощи, е мъртъв, съобщи белгийската федерална прокуратура, цитирана от ТАСС. \"Можем да потвърдим, че заподозреният е бил смъртоносно ранен и е мъртъв\", се казва в съобщението. Засега прокуратурата няма данни за самоличността му. В първите минути на инцидента е възникнала паника сред хората. Последвала е евакуация на гарата. Железопътната компания SNCB информира пътниците, че по нареждане на правоохранителните органи движението на влаковете е преустановено. Други подробности около случилото се към момента не са известни.", "date": "21.06.2017 05:10", "title": "Брюксел: Взривът на гарата е атентат, терористът е убит (Обзор+снимки и видео)"}
{"url": "https://www.24chasa.bg/novini/article/6293204", "text": "Търсенето на политическо уреждане на сирийската криза трябва да върви паралелно с борбата срещу групировката \"Ислямска държава\", каза френският външен министър Жан-Ив льо Дриан на пресконференцията след срещата си в Москва снощи с руския си колега Сергей Лавров, предаде БТА. Според него Франция смята да се бори с тероризма съвместно с Русия. \"Върху нас лежи обща отговорност, тъй като ние сме постоянни членки на Съвета за сигурност на ООН и се сблъскваме с едни и същи проблеми\", посочи Льо Дриан. Политическото решение на сирийската криза трябва да гарантира целостта на държавата и жизнеспособен преходен процес, добави той. Дипломатът отбеляза, че за Франция е особено важно да продължи настъплението срещу сирийската \"столица\" на джихадистите - Ракка, защото \"именно оттам се даваха заповеди за организиране на терористични атаки на френска територия\". И двамата външни министри подчертаха важността на \"безкомпромисната борба с терористичните структури\" при решаването на сирийския проблем. Според Льо Дриан Русия и Франция имат общи допирни точки при анализа на сирийската криза и \"смятат да действат заедно за развитието на общия политически процес на уреждането в рамките на резолюция 2243\" на Съвета за сигурност на ООН. Лавров каза, че реализацията на инициативата за създаване на зони за деескалация в Сирия ще доведе до разграничаване между опозицията и терористите. Според него целта на усилията, предприемани съвместно от Русия, Турция и Иран, е пълното прекратяване на бойните действия между правителството на Сирия и въоръжената опозиция, която се е разграничила от терористите. Той обаче добави, че \"балансът тук е много крехък\". \"Но ако всички ние бъдем честни и се ръководим от целта за борба с тероризма, то имаме всички основания да не допуснем ситуацията да прерасне в хаос и непредсказуеми инциденти\", изтъкна Лавров. Руският външен министър посочи още, че успешната борба с терора изисква \"да бъдат неутрализирани нездравите тенденции вътре в исляма, които се проявяват включително и в Сирия\". \"Всички трябва да се обединят за борба с тероризма, включително и всички мюсюлмански страни\", подчерта той. Френският дипломат номер едно отбеляза, че Франция \"не се стреми нито към изолация на Русия от Европа, нито към нейното икономическо и финансово отслабване\". \"Ние трябва с взаимни усилия да действаме с оглед на интересите на нашата сигурност, и говорихме за това с Лавров. Смятаме да работим конкретно и прагматично над уреждането на проблемите, които удрят и по интересите на Русия, и по интересите на Франция\", подчерта той. Льо Дриан каза, че Франция и Германия са готови да продължат в рамките на \"нормандския формат\" своята посредническа роля, за да бъдат изпълнени в най-кратки срокове Минските споразумения за Украйна. \"Колкото повече чакаме и бездействаме, толкова повече намаляват контактните линии и толкова повече се отдалечаваме от перспективите за уреждане на украинската криза, а следователно се влошават и отношенията между ЕС и Русия\", констатира той. Льо Дриан покани Лавров в Париж за продължаване на преговорите в същия \"конструктивен дух\".", "date": "21.06.2017 07:30", "title": "Франция и Русия смятат да се борят заедно\nсрещу тероризма"}
{"url": "https://www.24chasa.bg/novini/article/6293210", "text": "Сърбия има за цел да запази дружеските си отношения с Русия и никога няма да се присъедини към антируските санкции, каза снощи президентът на страната Александър Вучич по националната телевизия РТС, предаде БТА. \"Ние вървим по европейски път. Нашата цел е да запазим стабилни, дружески отношения с Русия, ние никога няма да въвеждаме санкции срещу Русия. Друга наша цел е развитието на отношенията с Китай\", каза сръбският лидер в отговор на въпрос ще бъде ли новото правителство на страната прозападно. Вучич посочи също, че при никакви условия няма да признае независимостта на Косово. \"Как мога да призная Косово, ако с ръка върху конституцията съм се заклел, че не признавам Косово?\", запита риторично той. ТАСС припомня, че при полагането на клетвата си като президент на 31 май, новоизбраният президент на Сърбия предложи въпросът за Косово да бъде изнесен на обществено обсъждане. На 15 юни Вучич предложи на парламента кандидатурата на безпартийния прозападен политик Ана Бърнабич за премиер, като й поръча да укрепи отношенията с Евросъюза, Русия, Китай и САЩ. Като основни задачи президентът определи повишаването на авторитета на Сърбия на международната арена и развитието на националната икономика. Но утвърждаването на новия премиер се натъква на проблеми заради противоречия в управляващата коалиция относно кандидатурата на Бърнабич, което според ТАСС може да предизвика предсрочни парламентарни избори в Сърбия. 42-годишната Бърнабич е известна с прозападните си възгледи и е първият в сръбската история премиер, открито обявяващ своята нетрадиционна сексуална ориентация, което предизвика остри раздори в коалицията.", "date": "21.06.2017 07:41", "title": "Вучич: Никога няма да се присъединим към антируските санкции"}
{"url": "https://www.24chasa.bg/novini/article/6293213", "text": "Президентът на САЩ Доналд Тръмп се очаква тази седмица да обяви дали съществуват записи на частните му разговори с бившия директор на ФБР Джеймс Коми, предаде БТА. Така може да бъде сложена точка на една от главните мистерии в течащото в момента разследване на връзките на екипа на президента с Русия, ангажирало в огромна степен вниманието на Белия дом. Тръмп уволни Коми през май, а после писа в Туитър, че бившият вече шеф на ФБР, който отговаряше за разследването, \"е по-добре да не се надява, че нашите разговори не са записани, преди да започне да снася информация на пресата\". Оттогава както президентът, така и неговите приближени упорито отказват да изяснят това толкова витиевато предупреждение. Спайсър каза също, че все още не е обсъждал с президента дали той вярва, че Москва е замесена в намеса в изборите в САЩ м.г.", "date": "21.06.2017 07:47", "title": "Тръмп ще разкрие дали наистина е записал разговорите си с уволнения шеф на ФБР"}
{"url": "https://www.24chasa.bg/novini/article/6293221", "text": "Необичайно горещо време обнови температурните рекорди в редица места в западната част на САЩ и причини отмяната на редица полети от летището на Финикс, щата Аризона, предаде БТА. В Лас Вегас, Невада, температурите достигнаха рекордните за града 47,2 градуса по Целзий. Метеоролозите казаха, че е възможно тази температура да се задържи и днес. Горещината подлага на изпитание енергийните мрежи поради засилената консумация на ток за климатиците. А във Финикс, столицата на Аризона, жегата е още по-силна - 49 градуса. Такава температура там е отбелязвана само три пъти в историята на измерванията. Рекордът не падна само благодарение на малко облаче, което покри за кратко време небето. Авиокомпания \"Американ еърлайнс\" отмени вчера 50 свои полета от града, като обясни това с техническите особености на пътническите самолети, които при такива атмосферни условия имат нужда от по-дълго засилване по пистата, за да се откъснат от земята. Властите предупредиха населението в повечето части на Калифорния, южната част на Невада и югозапада на Аризона да не излизат на слънце, да пият повече вода и да се въздържат от дълги физически усилия и натоварвания.", "date": "21.06.2017 07:50", "title": "Екстремни температури в западните щати на САЩ отменят пътнически полети"}
{"url": "https://www.24chasa.bg/novini/article/6293216", "text": "Бунтовници джихадисти, свързани с групировката \"Ислямска държава\", щурмуваха филипинските сили за сигурност в южната част на страната и нахлуха в местно училище, като взеха ученици за заложници, предаде БТА. В момента джихадистите водят огнестрелна битка с военните, каза полицейският шеф на град Пигчауайан в централната част на остров Минданао. Бандити от екстремистката групировка \"Мауте\",свързана с ИД, нападнаха филипинските сили за сигурност на град Марауи на същия остров на 23 май. Оттогава продължава кръвопролитна операция, който филипинските правителствени сили водят срещу терористите. По данни на генщаба на Филипините до момента правителствените войски са унищожили в южната част на страната около 120 джихадисти от \"Мауте\", а са обкръжили още около 100 ислямисти.", "date": "21.06.2017 07:52", "title": "Филипински джихадисти взеха ученици за заложници след нападение срещу училище"}
{"url": "https://www.24chasa.bg/novini/article/6293208", "text": "Бразилската федерална полиция съобщи, че е открила факти, които свидетелстват, че президентът на страната Мишел Темер е получавал рушвети, за да оказва помощ на бизнеса, предаде БТА. Следователите оповестиха предварителен доклад на бразилския Върховен съд, в който се казва, че Темер подлежи на разследване за корупция. Президентът отрича да е вършил нещо нередно и вече заяви, че няма да подаде оставка. Миналия месец генералният прокурор Родриго Жанот каза, че има достатъчно предварителни данни за прегрешения на Темер, за да бъда започнато срещу него разследване за корупция и спъване на правосъдието. Ако препоръката на федералната полиция бъде одобрена, бразилският Конгрес (парламент) ще реши дали Темер да бъде разследван от Върховния съд, който единствен има право да разследва държавния глава. Ако две трети от състава на Конгреса одобри започването на такова разследване, президентските пълномощия на Темер ще бъдат замразени по време на съдебния процес.", "date": "21.06.2017 07:35", "title": "Бразилската федерална полиция обвини президента Мишел Темер в корупция"}
{"url": "https://www.24chasa.bg/novini/article/6293142", "text": "Пуснатият преди около година на свобода Злати Златев-Златистия се връща отново в затвора. След като адвокат Емил Райнов, защиник на Златистия, се споразумя с прокуратгурата в Дупница, съдия Светлана Пейчева осъди Злати Златев на 10 месеца лишаване от свобода при първоначален строг режим, предаде  . Той веднага бе тестван за алкохол и дрегерът показал 2,5 промила, след което беше задържан в следствения арест в Дупница. След тримесечен престой там по негово желание беше преместен в Централния софийски затвор, където изчакваше присъдата си. Той ще трябва да плати 1940 лв. за счупената бариера. Срещу Златистия има образувано досъдебно производство и за фалшиво свидетелство за управление на МПС. Последното заседание на съда в Дупница се отложи заради липсваща бележка от пробационната служба във Варна. Както в.“Струма“ писа, Златистия беше пуснат година и 7 месеца предсрочно условно от варнеския затвор, където излежаваше 15- годишна присъда за убийство, извършено през 1997 г. Тогава той разстреля в центъра на Дупница братовечеда на бившата му съпруга Фиданка – Любомир Мантарков,който стопанисваше култово заведение в центъра на града. След поредната присъда Златистия остава зад решетките, като ще излежи и времето, за което е пуснат предсрочно от затвора и присъдата от 10 месеца, издадена от съда в Дупница.", "date": "21.06.2017 07:00", "title": "Осъдиха Златистия на 10 месеца, връща се в затвора"}
{"url": "https://www.24chasa.bg/novini/article/6293238", "text": "Мъж беше осъден на две години затвор, след като провеси бебе през прозореца, за да може да привлече повече лайкове във Facebook. „Дайте 1000 лайка или ще го хвърля”, заплашил той в социалната мрежа, съобщи  , цитирайки новина на Би Би Си. Действието се развива на 15-ия етаж на висока сграда в Алжир. Възмутени потребители сигнализирали властите и поискали наказание. Реакцията на властите не закъсняла и срещу мъжа били повдигнати обвинения за застрашаване безопасността на детето, уточнява сайтът „Ал Арабия”. Извършителят, който е роднина на бебето, отрече да е изложил живота му на риск. Той твърди, че снимката е била обработена с фотошоп. Съдията обаче отказал да вземе тези думи под внимание.", "date": "21.06.2017 08:21", "title": "Осъдиха мъж, провесил бебе от 15-ия етаж, за лайкове"}
{"url": "https://www.24chasa.bg/novini/article/6293219", "text": "Британската премиерка Тереза Мей обеща да осъществи \"гладко и организирано\" излизане на страната от ЕС, вслушвайки се в мнението на всички заинтересовани страни, предаде БТА, цитирайки електронно писмо, изпратено от нея до представителите на политическата система в страната в навечерието на тронното слово на кралица Елизабет Втора, която днес ще изложи в парламента двугодишната програма на правителството. Според Мей първостепенна задача пред кабинета е \"да осъществи Брекзит по правилен начин\". Това означава сключване на такова споразумение, което да материализира резултатите от миналогодишния референдум и да получи максимална обществена подкрепа. Премиерката изтъква, че възглавяваното от нея правителство има намерение не само да постигне най-изгодно споразумение с ЕС за условията на Брекзита, но и да укрепи икономиката на Великобритания, да създаде по-справедливо общество, да издигне статуса на страната на световната арена и да сплоти населението.", "date": "21.06.2017 08:03", "title": "Мей обещава \"гладко и организирано\" излизане от ЕС"}
{"url": "https://www.24chasa.bg/novini/article/6293241", "text": "„Цялата художествено-творческа интелигенция в Македония е откърмена с македонизма. Всички служители на вътрешното и външното министерство са кадри на лидера на ВМРО-ДПМНЕ Никола Груевски, те ще окажат такава съпротива, че се съмнявам, че на 2 август ще имаме договор”, коментира пред   журналистът Красимир Узунов. Заев трябва да бърза и в рамките на 100-150 дни да разчисти държавната администрация и да работи със спецпрокуратурата, за да бъдат доведени до край разследванията срещу върхушката на ВМРО-ДПМНЕ. След това идват местни избори, които може да доведат до нова политическа нестабилност. Вече започна съпротивата срещу новия курс към България, поет от македонския премиер Зоран Заев, посочи Узунов. Вчера министър-председателите на България и Македония обявиха, че подготвяният 15 години Договор за добросъседство ще бъде подписан по време на честванията на годишнината от Илинденско-преображенското въстание на 2 август и двете страни вече ще отбелязват заедно общите празници, като София ще помага на Скопие по пътя към НАТО и ЕС. „Заев даде на българите Илинден” е водещото заглавие на една от медиите, свързани с управлявалата 10 години ВМРО-ДПМНЕ, посочи Узунов. Според него сега вече се вижда ясно, че партията на бившия премиер Никола Груевски, която даде милиарди за „антични” строителни проекти, никога не е искала да подпише договора с България. „Ако Македония затвори тази глава на национализъм, ще разбере, че не е център на Вселената и че съседите не са им виновни за всичко”, отбеляза Узунов. Според него обаче все още бившата югославска Държавна сигурност (УДБ) има твърде голямо влияние върху политическите процеси в западната ни съседка. „Ние трябва да уважаваме самостоятелността на Македония и да й помагаме\", каза Красимир Узунов. По думите му е напълно възможно празнуването на общи празници с Македония, както предложи вчера премиерът Бойко Борисов. „Напълно възможно е да се случи. Отношенията между двете страни бяха зажаднели за развитие“, отбеляза Узунов.", "date": "21.06.2017 08:21", "title": "Красимир Узунов: Зоран Заев трябва първо да направи чистка в администрацията"}
{"url": "https://www.24chasa.bg/novini/article/6293223", "text": "Детската агресия в краен вариант във всички случаи е израз на неуспешна адаптация към средата, коментира пред БТА психологът от БАН доц. Маргарита Бакрачева. Според нея по принцип агресията в положителния си аспект, когато не излиза извън обществените норми, е свързана с отстояването на себе си и инстинкта за самосъхранение. Тя става опасна, когато премине приемливите форми и е израз на неправилно усвоени модели на поведение и подражание или на самозащита вследствие на несигурност. Доц. Бакрачева смята, че до известна степен усещането, че днешните деца са все по-агресивни се засилва от възможността случаите да бъдат оповестявани и да стават известни на обществото - нещо, което преди се случваше по-рядко. Всъщност агресията винаги е съпътствала процеса на израстване и намиране на своето място в социално приемлив модел на поведение, коментира тя и посочва, че по този индикатор България не е в екстремните стойности, а малко над средните за европейските държави. Психологът обръща внимание, че не само физическата агресия трябва да е фокуса на вниманието. Психическото насилие, вербалната агресия и кибертормозът, както и насилието на работното място при възрастните, имат по-прикрити за страничния наблюдател форми, но нанасят не по-малки, дори в някои случаи - и по-силни травми. Отхвърлянето, което представлява пасивна форма на агресия, може да накара детето да порасне неуверено, затворено и с нагласа за несправяне с живота. В почти всички училища се прилагат програми, насочени към намаляване и превенция на агресията. Проблемът е, че ако се разчита на еднократни мерки, те имат своя ефект, но остават ограничени във времето, коментира доц. Бакрачева и подчертава, че реалната промяна на нагласите от своя страна изисква постоянна намеса, за да бъдат постигнати действителни резултати. Тя не смята, че изключването или преместването на детето в друго училище могат трайно да решат проблемите с агресивното му поведение. Изключването и преместването затвърждават етикета на ученика, който е различен. Приемането на негативна идентичност на \"лош\", \"буен\", \"несправящ се\" кара детето да се държи по този начин и да пренесе поведението в следващото място, посочва психологът. Добре обмислените наказания са също толкова ефективни, колкото неефективни са необмислените. Основният и единствен принцип е да се наказва конкретното поведение, както и да бъде достатъчно ясно разяснена причината за налагане на наказанието, обяснява тя. Във всички останали случаи може да се очаква обратна реакция и правене \"напук\" или просто изчакване на наказанието да отмине и всичко да продължи по стария начин. Характерно за детската и тийнейджърска възраст е живеенето \"тук и сега\". Това означава, че мерките са ефективни, ако не са много далеч във времето или ако се напомня за налагането им. Освен това трябва да има конкретни правила за тях, защото, когато понякога се налагат, а понякога не, наказанията губят своята сила. Отношението към агресията може да се отнесе към емоционалната интелигентност. Първата стъпка е разпознаването на агресията и след това каква е реакцията към нея, посочва психологът. Различните субкултури, квартали, семейства, имат различна степен на толерантност към агресия. За някои определено поведение е приемливо, докато за други то може да бъде недопустимо. Затова първата стъпка е стимулиране на децата да разпознават различните прояви на агресия и тормоз и че не трябва да се притесняват да реагират. Търсенето на помощ и споделянето не е израз на слабост, а нормална реакция, когато има наблюдавана агресия, коментира доц. Бакрачева. По този начин се получава обща нагласа, чувство за подкрепа и най-вече се преодолява масовата пасивност и приемане на случващото се наоколо. В момента имаме подадени няколко проекта, насочени към дейности, целящи да активират децата и младежите именно да не бъдат безучастни, разказва тя. С цел подобряване на достъпността се надяваме да имаме възможност да реализираме заложените мерки, а именно - посланията да бъдат от деца към деца, което ги прави значително по \"чуваеми\" и разпознаваеми, отбелязва психологът. Според нея агресията като модел за подражание, който се цени, внушава респект и носи статус и престиж, може да бъде преборена единствено, ако се предложи друг вариант, алтернативен - на по-позитивния герой, който също събира \"лайкове\".", "date": "21.06.2017 08:07", "title": "Психолог: Детската агресия в краен вариант\nпоказва неуспешна адаптация към средата"}
{"url": "https://www.24chasa.bg/novini/article/6293225", "text": "Ескалацията на напрежението във Венесуела продължава, след като 17-годишен протестиращ бе застрелян от силите за сигурност, съобщава The Guardian, предаде \"Фокус\". По-рано Върховният съд предяви обвинения срещу Главния прокурор на страната - един от най-яростните противници на президента на Венесуела Николас Мадуро. 17-годишният Фабиан Урбина почина в понеделник, след като силите за сигурност започнаха стрелба по демонстранти на главната улица в столицата Каракас. Според първоначални данни други шестима са ранени, като един от тях е в критично състояние. Министърът на вътрешните работи Нестор Реверо потвърди смъртта на Урбина в социалната мрежа „Туитър“ като заяви, че причината за смъртта е „прекомерно използване на сила\" и „че виновните ще понесат отговорност\".", "date": "21.06.2017 08:12", "title": "Венецуела пред ново насилие, след стрелба срещу протестиращи (Снимки)"}
{"url": "https://www.24chasa.bg/novini/article/6293242", "text": "Финализира се попълването на новите членове за следващия Висш съдебен съвет (ВСС), предаде  Днес е крайният срок за издигане на номинации. До момента на сайта на Народното събрание са публикувани общо осем номинации от три парламентарни групи – ГЕРБ, ДПС и ВОЛЯ.                                                                                                                                                                                                                                                                                                                       ", "date": "21.06.2017 08:26", "title": "Попълват членовете на следващия ВСС"}
{"url": "https://www.24chasa.bg/novini/article/6293234", "text": "\"Доверието между Борисов и Заев беше показано на високо ниво вчера. За доверие трябва да се работи. България е доброномерана към Македония, както и Зоран Заев към нас.\", това коментира пред БНТ вицепремиерът и министър на външните работи Екатерина Захариева \"С посещението на паметника на Самуил започна прилагането на договора между двете държави още преди той да е приет. Надявам се на 2 август да успеем да го финализираме\", заяви Захариева. \"Това е знаково посещение и остава съвсем малко до подписване на договроа и ще видим как ще бъде прилаган\", допълни тя.", "date": "21.06.2017 08:20", "title": "Захариева: Посещението на Заев е знаково"}
{"url": "https://www.24chasa.bg/novini/article/6293215", "text": "Президентът на САЩ Доналд Тръмп каза снощи, че усилията на китайския му колега Си Цзинпин да повлияе на Северна Корея да се откаже от ракетно-ядрената си програма, са останали безуспешни, предаде БТА.  Тръмп изрази това мнение в Туитър. \"Макар че аз високо ценя усилията на председателя Си и на Китай, насочени към това да помогнат относно Северна Корея, ефект нямаше. Е, Китай, поне се опита!\", отбелязва Тръмп. Президентът на САЩ хранеше големи надежди за по-тясно сътрудничество с Китай с цел оказване на влияние върху Северна Корея, и специално разчиташе на китайския президент за съдействие по въпроса. Двамата имаха добила широка публичност среща във Флорида през април и оттогава Тръмп често хвалеше Си Цзинпин и избягваше да критикува търговската политика на Пекин, посочва Ройтерс. Не е ясно дали написанато от Тръмп в Туитър бележи значителна промяна в мисленето му относно американските усилия да спрат ядрената програма на Пхенян и неговите ракетни опити, или е промяна на американската политика към Китай, изтъква агенцията.", "date": "21.06.2017 08:00", "title": "Тръмп: И Китай не успя да повлияе на Северна Корея"}
{"url": "https://www.24chasa.bg/novini/article/6293243", "text": "На българо-турската граница трафикът е интензивен. На ГКПП „Капитан Андреево“ има 6 км колона от товарни автомобили на изход. Това съобщиха от пресцентъра на ГД „Гранична полиция“, предаде \"Фокус\". Информацията за трафика на българските гранични контролно-пропускателни пунктове е към 06.00 часа. На ГКПП „Лесово“ на изход има 1 км колона от товарни автомобили. На българо-гръцката граница трафикът е нормален на ГКПП „Кулата“. На българо-румънската граница трафикът е интензивен. На ГКПП „Дунав мост“ - Видин има 1 км колона от товарни автомобили на изход, а на ГКПП „Дунав мост“ - Русе има 3 км колона от товарни автомобили на изход. На българо-сръбската и българо-македонската граница трафикът е нормален на всички ГКПП.", "date": "21.06.2017 08:27", "title": "6 км е колоната от товарни автомобили на ГКПП „Капитан Андреево“"}
{"url": "https://www.24chasa.bg/novini/article/6293249", "text": "Българското консулство в Екатеринбург е наводнено след силните дъждове, излели се в региона, пише местната Наша Газета, предаде \"Фокус\". Българският консул в града Пламена Петкова разказва, че заради силните дъждове са повредени тавана и два шкафа. „Документите са цели. Ако бяха пострадали, щеше да има силен скандал. Написахме три молби на градската управа, но никой не ни отговори“, посочи тя. Сътрудниците на дипломатическото представителство са възмутени, че от началото на лятото те са наводнявани вече трети или четвърти път, при което им се налага да източват водата със свои средства. Директорът на общинската „Управляваща компания Екатеринбург“ Сергей Капленко смята, че дипломатите трябва да искат изплащане на щетите от собствениците на сградата.", "date": "21.06.2017 08:38", "title": "Българското консулство в Екатеринбург е наводнено след силни дъждове"}
{"url": "https://www.24chasa.bg/novini/article/6293260", "text": "Престолонаследникът на Саудитска Арабия принц Мохамед бин Найеф е освободен от поста си и е заменен от втория по линията на наследяване Мохамед бин Салман. По този начин, с кралски декрет, 31-годишният син на крал Салман е потвърден за нов владетел на държавата, предаде Reuters, цитира \"Фокус\". Според декрета принц Мохамед бин Салман става и заместник министър-председател и запазва поста си като министър на отбраната. Принц Мохамед бин Найеф, дълги години служещ като началник на разузнаването на страната, е освободен от всичките си позиции. Мохамед бин Салман бе отговорен за воденето на войната на Саудитска Арабия в Йемен, диктуваше енергийната политиката на страната и стои зад плановете на страната за бъдеще без петролна зависимост. Крал Салман е призовал към публично заклеване във вярност на новия престолонаследник.", "date": "21.06.2017 08:47", "title": "Мохамед Бин Салман е провъзгласен за престолонаследник на Саудитска Арабия"}
{"url": "https://www.24chasa.bg/novini/article/6293263", "text": "Драмата със заложниците в южната част на Филипините е приключила, съобщава Reuters, цитира \"Фокус\". Той каза още, че вече се водят мащабни разследвания за предотвратяване на подобни инциденти.", "date": "21.06.2017 08:50", "title": "Пуснаха заложниците във филипинското училище"}
{"url": "https://www.24chasa.bg/novini/article/6293259", "text": "Учителката, блъсната от ученик, има леко натъртване, намира се в дома си. Много се радвам, че се чувства добре, обясни пред   Антоанета Джонева, директор на Софийската професионална гимназия по туризъм. пред погледите на някои от нейните колеги. След случилото се момчето беше задържано, а учителката – прегледана в „Пирогов”.  „В края на миналата седмица учителите са забелязали, че ученикът е малко неспокоен. Веднага бях уведомена. Веднага разпоредих среща с педагогическия съветник, след тази среща преценихме, че трябва да уведомим майката на момчето, още в петък я поканихме на среща в училището и тя във вторник дойде. Срещата беше между майката, момчето, класния ръководител, педагогическия съветник и заместник-директора на училището, тийнейджърът е изтичал от стаята, качил се е по стълбите, влязъл е в учителката стая и е блъснал една от нашите учителки”, разказа Антоанета Джонева.   Тя обясни, че Мартин е имал текуща оценка „Слаб 2” по „Етика” , но не е имал такава оценка за годината, тъй като все още тече учебният срок. „Не бих казала, че е той отличен ученик, но не бих казала, че е от най-слабите ученици”, коментира директорката. Педагогическият съветник в училището ще се срещне с класа на момчето и с Мартин, а педагогическият съвет на училището ще трябва да прецени какво да е неговото наказание. По случая тече и досъдебно производство.", "date": "21.06.2017 08:51", "title": "Възстановява се учителката, нападната от ученик (Видео)"}
{"url": "https://www.24chasa.bg/novini/article/6293266", "text": "Докато боклукът се събира по контейнерите в Атина заради липсата на общински боклукчии, профсъюзът на столичните общински служители ПОЕ-ОТА обяви, че днес, на 21 юни, ще се излезе на 24 часова стачка, след като проведе, описана от него като безплодна, среща с вътрешния министър Панос Скурлетис, пише Ekathimerini, цитира \"Фокус\". Според профсъюза министърът се е отметнал от обещанието си към работниците, че те ще запазят работните си места. ПОЕ-ОТА упражнява натиск върху правителството да даде постоянна работа на хилядите краткосрочни работници, въпреки постановлението на Сметната палата, което забранява удължаването на срочните договори.", "date": "21.06.2017 08:58", "title": "Общинските служители в Атина излизат на стачка"}
{"url": "https://www.24chasa.bg/novini/article/6292638", "text": "Финансовото министерство е продало 4-годишни държавни ценни книжа с рекордно ниска лихва, съобщиха от ведомството на Владислав Горанов. На проведения на 19 юни аукцион са пласирани успешно ДЦК за 50 млн. лв. Постигнатата средно претеглена годишна доходност от 0,05 процента е най-ниската до момента за лихвоносни държавни облигации. Общият размер на подадените поръчки достигна 103 млн. лв., което съответства на коефициент на покритие от 2,06. Спредът спрямо германските федерални облигации в този сегмент е 59 базисни пункта, сочи статистиката на финансовото министерство. При подобни търгове инвеститори, банки и застрахователни компании предпочитат по-късите, с по-кратък падеж облигации, докато пенсионните и гаранционните фондове търсят дългосрочни ценни книжа. Най-голям интерес към облигациите имаха банките, които придобиха 47% от емитираните ценни книжа, докато пенсионните и гаранционните фондове са закупили съответно 36,33% и 16,67%, уточняват от финансовото министерство. Според емисионната стратегия и календара на финансовото ведомство за тази година максималният размер на новия държавен дълг, който може да бъде поет по закон, е в размер на 1,2 млрд. лв. 800 млн. лв. от тази сума са предвидени за рефинансиране на падежи по вътрешния дълг. Така нетният размер на новия дълг, който може да бъде поет тази година, е 400 млн. лв., което експертите оценяват като ниско ниво за възможностите на българския капиталов пазар. След проведения аукцион общият размер на 4-годишните държавни облигации е 170 млн. лв., а държавният дълг към края на януари е 12,82 млрд. евро. Това се равнява на 26,3% от БВП на страната, което е едно от най-ниските нива в ЕС. ", "date": "21.06.2017 00:45", "title": "Продадоха 50 млн. лв. дълг с рекордно ниска лихва - 0,05%"}
{"url": "https://www.24chasa.bg/novini/article/6292868", "text": "Американският студент, който бе държан в плен 17 месеца в Северна Корея, почина седмица след като се прибра в САЩ, предаде Ройтерс. Ото Уормбиър излежаваше в КНДР 15-годишна присъда за кражба на агитационен плакат от хотел в Пхенян. 22-годишният младеж бе върнат у дома в кома миналия вторник. КНДР обяви, че го освобождава “по хуманитарни причини”. Според Пхенян Уормбиър бил в кома цяла година, след като от отровна храна в затвора и болестта се изострила от приспивателно хапче. Семейството на Ото обяви, че той е жертва на “ужасен и мъчителен тормоз”. Американският студент е върнат с тежки мозъчни увреждания и значителна загуба на мозъчна тъкан. На 13 юни той е върнат със самолет от КНДР в родния му град Синсинати, щата Охайо.  Лекари в САЩ обявиха, че няма следи от ботулизъм в организма на младежа и няма явни признаци той да е бил физически малтретиран. Те смятат, че мозъчното увреждане е резултат от спиране на дишането, довело до “Наше тъжно задължение е да оповестим, че синът ни Ото Уормбиър завърши пътуването си и се завърна у дома. Заобиколен от любящото си семейство, той почина днес в 14,20 ч” пише в официално изявление на семейството в понеделник. Близките споделят, че Ото не е можел да говори и вижда. Не е давал сигнали, че чува. “След ужасното и мъчително малтретиране, което синът ни преживя от севернокорейците, единственият изход бе сегашният”, казва семейството. Студентът по икономика в Университета на Вирджиния заминава в КНДР като турист за Нова година през декември 2015 г. Той е арестуван през януари 2016 г. и обвинен в от хотел. Месец след това на пресконференция Уормбиър през сълзи признава, че взел плаката като трофей за член на американска църква, който му обещал кола за $ 10 000, ако успее, и $ 200 000 за семейството му, ако бъде хванат. Ото твърди, че близките му се нуждаели от пари, затова се съгласил. Студентът окачествява постъпката си като “най-голямата грешка в живота ми”. “Целта на моето действие бе да нанеса щети върху мотивацията и работната етика на корейския народ” казва той в признанията си. Има съмнения, че признанията му са на правени под натиск.  Туристическата компания, с която е пътувал Уормбиър, обяви, че до Северна Корея. Държавният департамент предупреди за опасностите да се пътува до КНДР, но не го забранява. Миналия месец в Конгреса бе внесен законопроект, забраняващ туристи от САЩ да пътуват до Пхенян. Доналд Тръмп осъди “бруталния режим” на КНДР заради смъртта на студента, предаде АП. Президентът на САЩ подчерта решимостта си да попречи “невинни да преживяват подобни трагедии от ръцете на режими, които не спазват върховенството на закона и най-елементарното благоприличие”. ", "date": "21.06.2017 00:30", "title": "Мъчен в КНДР щатски студент почина в САЩ (Oбзор)"}
{"url": "https://www.24chasa.bg/novini/article/6292577", "text": "“Кауфланд България” подпомага с над 250 000 лв. фермери да придобият сертификат по световната програма G.A.P., съобщи председателят на управителния съвет на компанията Димитър Спасов. От помощта ще се възползват общо 26 производители, които получават възможност да разширят пазарите си у нас и в чужбина. Получателите ще бъдат избрани от търговската верига. Сертифицирането се извършва с помощта на Световната банка. Много от плодовете и зеленчуците, които се продават в обектите на “Кауфланд” в България, са сертифицирани по G.A.P., което показва, че са чисти от пестициди и са произведени по устойчив начин. Познават се по това, че на опаковките им пише “GGN” плюс десетцифрен номер. С негова помощ от сайта www.globalgap.org може да се проследи историята на всеки продукт. ", "date": "21.06.2017 00:15", "title": "“Кауфланд” дава на фермери 250 000 лв."}
