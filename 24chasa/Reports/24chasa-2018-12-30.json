{"url": "https://www.24chasa.bg/novini/article/7221381", "text": "Столичният автотранспорт търси 150 шофьори, които да обслужват линиите на градския транспорт. Толкова не достигат в момента в общинския автобусен превозвач. Криза за шофьори има и за тролейбусните линии, които се обслужват от другото общинско транспортно дружество “Столичен електротранспорт” ЕАД, научи “24 часа”. Причината за липсата на кадри е, че Тя обаче дава право на управление на тежкотоварни камиони и повечето шофьори предпочитали да станат тираджии заради по-високото заплащане, обясниха експерти. Засега проблем с намирането на ватмани няма, тъй като те могат да работят само с B категория, освен специалното свидетелство за управление на мотриси, което се изисква. По-трудно успява да събере нужните кадри и третото общинско транспортно дружество “Метрополитен” ЕАД. Там криза за машинисти няма, но се търсят общо 400 различни специалисти, които ще обслужват новата трета линия на метрото. “По-трудно намираме кадри. Сега ни отнема повече време, отколкото при пускането на втората линия, но се справяме”, каза шефът на “Метрополитен” ЕАД проф. Стоян Братоев. За 12-те станции на третата линия, първите осем, от които ще бъдат пуснати през есента и зимата на 2019 г., ремонтен персонал и други специалисти. В опит да задържи шофьорите и да направи работата в градския транспорт по-атрактивна Столичната община и транспортните синдикати са започнали преговори за увеличение на заплатите. За разговорите съобщи в петък столичният кмет Йорданка Фандъкова по време на пускането на поредните 30 нови автобуса, които ще обслужват най-дългата линия в града - 111, която свързва кварталите “Люлин” и “Младост”. “Коментираме транспортната рамка за 2019 г. с партньорите ни от синдикатите. Преговаряме за условията за работа на шофьорите. Много е важно да можем да ги задържим, защото работата е много тежка. Планираме и покачване на заплащането”, каза Фандъкова. Вече е имало една среща между общината и синдикатите, които са. разказаха присъствали на разговорите. Дали искането им ще бъде удовлетворено, или повишението ще е например с 10%, колкото ще е увеличението на заплатите на работещите в бюджетния сектор, ще стане ясно по време на преговорите, които ще продължат след Нова година. Увеличението на заплатите обаче няма да е само за шофьорите, а за всички работещи в сферата на столичния градски транспорт. Става дума за около 7000-8000 служители на общинските дружества “Столичен електротранспорт”, “Столичен автотранспорт”, “Метрополитен” и Центъра за градска мобилност. В момента В нея обаче влизат нощен труд, социални придобивки и други. Шофьорите в общинското дружество са 1200, а недостиг от около 150 души има общо за трите поделения. Над 1700 лв. пък е средната брутна заплата на ватманите и шофьорите на тролейбуси в “Столичен електротранспорт”. Около 1800 лв. средна брутна заплата получават машинистите в “Метрополитен”, показа проверка на “24 часа”.", "date": "2018.12.30", "title": "Търсят 150 шофьори за автобусите на градския транспорт в София, няма и за тролеите"}
{"url": "https://www.24chasa.bg/novini/article/7198546", "text": "Дело срещу пиян шофьор, убил трима мъже на пътя между Долна Оряховица и Лясковец, вече година буксува в Окръжния съд във Велико Търново, а почернените семейства губят вяра, че ще получат правосъдие. Поредното отлагане на процеса срещу 33-годишния Бисер Арсов бе на 12 декември, след като подсъдимият заяви, че иска да даде обяснения, но само в присъствието на адвоката си Димитър Марковски. Заради бавенето на делото и неявяването на баща и син Марковски, председателят на състава съдия Христо Томов дори поиска резервен защитник. Арсов обаче не прие той да го представлява. Следващото заседание е насрочено за 18 януари и не е сигурно, че ще е последно. Междувременно шофьорът от с.Върбица посреща поредна Коледа на свобода. Пуснат е срещу 2000 лв. гаранция, въпреки че избяга в чужбина и бе обявен за издирване. Жестоката катастрофа стана в нощта на 25 срещу 26 ноември 2016 г. Тогава автомобилът на 41-годишния долнооряховчанин Тони Паунов пропада в канавка на пътя между Лясковец и Долна Оряховица. Мъжът моли за помощ приятели и на място пристигат Марио Начев/37 г./, Николай Паралесов /50 г./ и 55-годишният Данчо. Четиримата се опитват да измъкнат закъсалата кола, когато ги връхлита \"Форд Мондео\". Зад волана е Бисер Арсов, който с приятели се завръща от купон. Фордът се е движел през нощта със 110,7 км/ч. Забива се в ладата, с която дошли помагачите. Четиримата приятели в това време са зад нея и ударът се оказва смъртоносен за Марио, Николай и Тони. Данчо е с тежки травми, но оцелява. Ранени са и пътуващите във форда. Бисер Арсов се опитва да натопи свой 19-годишен спътник, който избягал от местопроизшествието, че той е бил зад волана. Полицията, обаче бързо установява, че това е лъжа. Назначената ДНК експертиза по делото установява, че по скоростния лост, волана и контактния ключ следите са от Бисер. Арсов е привлечен като обвиняем за непредумишлено убийство, причинено след употреба на алкохол - 1,28 промила и при шофиране с несъобразена скорост. Той вече е осъждан за шофиране пиян. След катастрофата е приет в болница. Заради това не е арестуван, а му е определена по-лека мярка за неотклонение. След като излиза от болницата, Арсов обаче заминава на гурбет в Холандия. Когато разследващите тръгват да го търсят, се оказва, че го няма у нас и е обявен за международно издирване. След няколко месеца той се предава в полицията в Горна Оряховица с топадвоката Марин Марковски. Арсов е предаден на правосъдието и задържан по искане на прокуратурата. След това обаче Апелативният съд го пуска под гаранция от 2000 лв.. Сега се явява на заседанията по делото с патерици, подкрепян от жена си, а защитата му продължава да се води от кантората на известния столичен юрист.", "date": "2018.12.30", "title": "Шофьор, убил трима на пътя, ще дава обяснения в съда само в присъствието на адвокат Марковски"}
{"url": "https://www.24chasa.bg/novini/article/7221471", "text": "Трийсет руски деца, чиито майки са затворнички в Ирак като членки на групировката \"Ислямска държава\", отпътуваха днес от Багдад, за да се върнат в родината си. Това заяви източник от руската дипломация, предаде Франс прес, цитирана от БТА. Специален самолет ще закара в Москва децата, които са от руската столица, град Пенза и от кавказките републики Чечения и Дагестан. Досега те бяха държани в иракски затвори, съобщи в своя телеграм канал чеченският авторитарен лидер Рамзан Кадиров, цитиран от ТАСС. Дейността, насочена към връщане на руски деца в родината, се извършва по нареждане на президента Владимир Путин и не е прекъсвала нито за минута, посочи Кадиров, който също участва в нея. Според източника на АФП бащите на тези три- до десетгодишни момчета и момичета са убити по време на тригодишните сражения между джихадистите и иракските войски, изтласкали през 2017 г. ИД от градовете на страната. Премиерът на Ирак Адел Абдел Махди прие днес пълномощничката за правата на децата в Русия Анна Кузнецова, пред която призова \"да се разграничават хуманитарните въпроси от терористичните престъпления\". \"Тези деца също са жертви\", добави той, цитиран от своята канцелария, без да спомене за връщането на децата в Русия. През ноември Хеда Саратова, съветничка на Кадиров, обвини руската Федерална служба за сигурност (ФСС), че възпрепятства връщането в Чечения на вдовици и деца на руски бойци от ИД. Според нея \"към 2000\" от тях се намират в Ирак и съседна Сирия, а стотина жени и деца - повечето от руски кавказки републики, вече са се върнали във федерацията. Близо 4500 руски граждани са заминали в чужбина, за да се бият \"на страната на терористите\", заяви преди година ФСС. Над 300 души, включително стотина чужденци, са осъдени на смърт в Ирак и също толкова - на доживотен затвор за членство в ИД. Повечето са турци или хора от бивши съветски републики, напомня АФП.", "date": "2018.12.30", "title": "Връщат в Русия 30 деца на осъдени в Ирак за връзки с \"Ислямска държава\""}
{"url": "https://www.24chasa.bg/novini/article/7221482", "text": "Малко познат епизод от живота на Елин Пелин е приносът му към спасяването на българските евреи. „Ролята на моят дядо е изключителна, макар и че не е толкова афиширана, защото той е искал да запази скромност и анонимност, но наистина, когато почва това безумно гонение, той е един от главните мотори и инициатори за вкарването на тази петиция. Общоизвестно е, че той е бил от близкото обкръжение на Цар Борис III и е провел един остър разговор с него и то не еднократно, а няколко пъти. Знам го това от моя баща, който ми го е разправял”, разказа в предаването „120 минути” по  внукът на писателя Елин Иванов. По време на гоненията Елин Пелин дори приютява две еврейски семейства в къщата си. По време на англо-американските бомбардировки над София през 1943 г. – 1944 г. Елин Пелин е бил уредник в къщата-музей на Иван Вазов. „През Втората световна война, когато започват да бомбардират София, той грабва стъкленицата със сърцето на Иван Вазов и бяга, за да спаси сърцето на Патриарха на българската литература. Но същевременно губи всичко свое, тъй като Елин Пелин е живял по това време в този дом и всичките му неиздадени неща са били там на листовете хартия\", разказа от своя страна издателят Христо Коцев. Елин Иванов е категоричен, че творчеството на дядо му е насочено изключително към човека. „Всички негови герои са основата на творбите му, а основата са техните взаимоотношения. Андрешко е изключително диалогичен разказ и в него има едно интересно вплитане. Той е положителен герой, защото прави всичко не за себе си, а за да спаси своя приятел. Трябва един нов прочит на произведенията на дядо ми, защото бяха натоварени идеологически. Творчеството му трябва да се чете просто човешки“, подчерта той.", "date": "2018.12.30", "title": "Елин Пелин жертва неиздадените си творби, за да спаси сърцето на Вазов"}
{"url": "https://www.24chasa.bg/novini/article/7221488", "text": "Германски съд одобри ареста на мъжа, който вчера нахлу с кола на територията на летището в Хановер и предизвика няколкочасова парализа на авиосъобщенията, предаде ТАСС, цитирана от БТА.  Той бе задържан бързо, но пробивът в сигурността доведе до задържане на полетите с часове. Мъжът е идентифициран като 21-годишен полски гражданин, без местожителство в Германия. Той е отказал да говори за инцидента, оставяйки властите без информация за мотивите му. Все пак няма каквито и да било индикации за евентуален терористичен контекст, подчерта полицията в Хановер. В момента да нахлуването на аерогарата мъжът е бил под влиянието на наркотици, като по-късно тестове са дали положителен резултат за кокаин и амфетамини. Властите разследват как той е успял да отвори заключения портал. Инцидентът повдигна въпроси за стандартите за сигурност на летището, което е ключов възел за вътрешногермански и международни полети. Говорителка на летищните власти посочи, че днес услугите на аерогарата са нормализирани. Заради нахлуването бяха отменени пет пристигащи и четири заминаващи полета, а излитането на осем самолета бе забавено.", "date": "2018.12.30", "title": "Съдът разпореди арест за поляк, нахлул с кола на летището в Хановер"}
{"url": "https://www.24chasa.bg/novini/article/7221390", "text": "Влакчетата по двете линии на софийското метро ще се движат на интервал от 20 минути в новогодишната нощ. На 40 минути пък ще са тези, които обслужват разклоненията на първата метролиния - към летището и към Бизнес парка, съобщиха за “24 часа” от Столичната община. В празничната вечер ще се движат и четирите линии на нощния автобусен транспорт. Те обаче са с променени маршрути заради концерта “Сцена под звездите” на пл. “Княз Александър I”. Линия N1, която стига до “Младост”, ще минава през булевардите “Т. Александров”, “Дондуков”, “В. Левски” и “Цар Освободител” и след това продължава по обичайния си маршрут. Линия N2, която тръгва от “Студентски град”, също ще минава по булевардите “Т. Александров”, “Дондуков” и “В. Левски” и след това ще се движи по обичайния си маршрут. По тези булеварди временно ще минават и автобусите по нощната линия N3, която вози до автостанция “Изток”. След бул. “В. Левски” пък маршрутът на линия N4, която стига до “Дружба 2”, ще продължи по бул. “Янко Сакъзов” и оттам по обичайния си маршрут. И четирите нощни линии ще спират на трамвайните и автобусните спирки в променените участъци на маршрутите. Общата им спирка пък се мести на бул. “Дондуков” при ул. “Сердика”. В новогодишната нощ ще се движат трамваите, обслужващи линиите №5, 7, 8, 12, 18, 20 и 22, тролеите - 1, 2, 4 и 9, както и автобусите по линии №83, 85, 102, 213, 285 и 310. Заради концерта на площада част от центъра на София ще бъде затворен за движение. Става дума за участъци от бул. “Цар Освободител” и улиците “Аксаков”, “Г. Бенковски”, “Княз Александър I” и “Леге”. Те ще са затворени от 14 ч днес до 6 ч утре. На 1 януари синята и зелената зона за паркиране няма да работят, напомнят от общината.", "date": "2018.12.30", "title": "Метрото на 20 минути в новогодишната нощ"}
{"url": "https://www.24chasa.bg/novini/article/7221537", "text": "Коалицията \"Голям алианс\", начело на която е управляващата партия \"Народна лига\" (\"Лига Авами\"), побеждава в парламентарните избори в Бангладеш. Това съобщи телевизия Ен ди ти ви, позовавайки се на данни от различните избирателни региони на страната, предаде ТАСС, цитирана от БТА. Според информация на медиите преброените гласове са вече достатъчно, за да получи \"Народната лига\" 151 места в парламента, което осигурява изборната й победа. По този начин действащият министър-председател Шейх Хасина Вазед е преизбрана за нов мандат. В изборите са участвали около 100 милиона избиратели от 164,7-милионното население на страната (по данни за 2017 година). Редът бе осигуряван от над 600 000 полицаи. За 300-те места в парламента се бореха 1848 кандидати. Изборите бяха помрачени от сблъсъци и жертви. Най-малко 17 души загинаха в различни региони на страната. Бе съобщено също така, че 47 представители на опозицията са оттеглили кандидатурите си заради многобройните според тях фалшификации. Основната опозиционна сила \"Обединен национален фронт\" поиска повторно провеждане на изборите. На власт от 10 години, 71-годишната Хасина Вазед, продължава да е много популярна сред част от сънародниците си заради силния икономически растеж по време на управлението й и избавянето на Бангладеш от имиджа на крайнобедна държава, сполитана от всички световни бедствия. Освен това Вазед прие в страната си стотици хиляди бежанци от мюсюлманското малцинство рохинга, бягащи от репресии в Мианма. Критиците й обаче я описват като авторитарен лидер, пратил в затвора емблематичната си съперничка Халеда Зия, репресиращ дисидентите чрез масови арести на активисти от опозицията (някои от които са изчезнали безследно) и въвел драконовски закони, заставящи медиите да мълчат.", "date": "2018.12.30", "title": "Коалицията, начело с управляващата партия, спечели изборите в Бангладеш"}
{"url": "https://www.24chasa.bg/novini/article/7221314", "text": "Президентът на Турция Реджеп Тайип Ердоган и германският канцлер Ангела Меркел обсъдиха днес по телефона последния развой на събитията в Сирия, предадоха информационните агенции, цитирани от БТА. Меркел е призовала Ердоган да реагира сдържано и отговорно на планираното изтегляне на американските сили от арабската страна. Говорителката на германското правителство Мартина Фиц съобщи, че канцлерът Меркел е изразила очакване Турция да реагира сдържано и отговорно на планираното изтегляне на американските войници от Сирия. Меркел е отбелязала ролята на Турция, особено в приемането на сирийски бежанци. Двамата лидери са подчертали значението на политическия процес под егидата на ООН за решаване на конфликта в Сирия. Меркел и Ердоган са отбелязали, че терористичната групировка \"Ислямска държава\" продължава да представлява сериозна заплаха, която изисква внимание и в бъдеще, съобщи говорителката на Меркел. Преди няколко дни американският президент Доналд Тръмп обяви решение за изтегляне на американските войници от Сирия, а Турция започна подготовка за нова военна операция срещу кюрдските формирования на териториите, контролирани от американците. Анкара иска да поеме контрола над един от най-големите кюрдски центрове в източна Сирия - Манбидж, и да го присъедини към създадената по-рано зона за сигурност в пограничния район между Азаз и Джераблус. Президентът на Турция заяви на 21 декември намерения да прочисти източния бряг на река Ефрат от кюрдски формирования, припомня ТАСС. Турция смята сирийските кюрдски Сили за защита на народа и Партията на демократичния съюз за разклонения на терористичната Кюрдска работническа партия (ПКК). Вчера на преговори в Москва министрите на външните работи и на отбраната на Турция и Русия се договориха да координират действията си в Северна Сирия след изтеглянето на американските войници.", "date": "2018.12.30", "title": "Меркел към Ердоган: Бъдете сдържани в Сирия (Обновена)"}
{"url": "https://www.24chasa.bg/novini/article/7221428", "text": "Анегрет Крамп-Каренбауер, новият лидер на германския Християндемократически съюз (ХДС), е по-популярна сред сънародниците си от съперниците й Фридрих Мерц и Йенс Шпан. Това сочи проучване на социологическия институт \"ЮГов\", публикувано днес и цитирано от ДПА. Крамп-Каренбауер има подкрепата на 26 процента от германците и на 39 процента от поддръжниците на ХДС и баварския му съюзник - Християнсоциалния съюз (ХСС), сочи анкетата, поръчана от ДПА. Мерц и Шпан събират подкрепата на съответно 22 процента и 4 процента от поддръжниците на ХДС/ХСС, а 18 процента от симпатизантите на консервативния блок посочват, че няма да гласуват за никой от тях. Сред германските избиратели като цяло 29 процента посочват, че не са доволни от никого от вероятните кандидати, а 25 процента заявяват, че все още не са решили. Сред поддръжниците на опозиционните партии има по-разнопосочни мнения по въпроса кой трябва да застане начело на ХДС/ХСС при следващите парламентарни избори, планирани за 2021 година. 46 процента от симпатизантите на \"Зелените\" подкрепят Крамп-Каренбауер, а само 4 процента се изказват в подкрепа на Мерц. Избирателите на про-бизнес ориентираната Свободна демократическа партия (СДП) и на крайнодясната Алтернатива за Германия (АзГ) от друга страна ясно застават зад Мерц като кандидат за канцлер на консервативния блок. Меркел предаде позицията си като лидер на ХДС в началото на декември след 18 години начело на партията и бе заменена от Крамп-Каренбауер.", "date": "2018.12.30", "title": "Наследничката на Меркел е по-популярна от съперниците си"}
{"url": "https://www.24chasa.bg/novini/article/7221436", "text": "Руският президент Владимир Путин отбеляза 5 гола по време на хокеен мач със спортни легенди на Червения площад в Москва, съобщава Ройтерс, цитирана от  Срещата е традиционна за това време на годината. Руският президент застана начело на отбора с руски политици, който се изправи срещу бивши звезди на Националната хокейна лига като Павел Буре и Вячеслав Фетисов. Тимът на руския лидер спечели с 12:7.", "date": "2018.12.30", "title": "Путин бележи на хокеен мач със спортни легенди на Червения площад"}
{"url": "https://www.24chasa.bg/novini/article/7221454", "text": "Министър-председателката на Бангладеш Шейх Хасина Вазед е на път да спечели убедителна победа на днешните парламентарни избори, съдейки по обявените по телевизията частични резултати, предаде Франс прес. Формацията на Хасина Вазед вече си осигури 19 от общо 300 места в парламента, докато опозицията за момента няма нито едно. Опозицията определи изборите като \"фарс\" и отхвърли резултатите, настоявайки за свикването на нов вот. \"Призоваваме избирателната комисия незабавно да анулира тези резултати. Настояваме за нови избори, които да се организират възможно най-скоро от неутрално правителство\", заяви пред журналисти Камал Хосаин, водач на създадената през октомври опозиционна формация Фронт на националното единство (\"Джатия Ойкия Фронт\"). Хосаин оглавява съюза, откакто през октомври към него се присъедини Националистическата партия на Бангладеш на намиращата се в затвора бивша министър-председателка Халеда Зия, отбелязва ДПА.", "date": "2018.12.30", "title": "Премиерката на Бангладеш върви към убедителна изборна победа. Опозицията: Фарс!"}
{"url": "https://www.24chasa.bg/novini/article/7221085", "text": "Пенсионираната учителка от Пловдив Блага Беберова и синът й Илия са настанени в общинския приют, след като останаха без дом. Собственото им жилище е продадено след смъртта на съпруга на педагожката, дългогодишен директор на СУ \"Софроний Врачански\". Сумата била разпределена между Илия, който е с психично заболяване, и двете му сестри. \"Парите свършиха бързо и двамата със сина ми се озовахме на улицата. Известно време нощувахме в чакалнята на Централна гара\", обяснява 70-годишната Блага. По думите й сцените, на които са станали свидетели през нощите във фоайето, били страшни и срамни. Някои от бездомниците правели секс, а други се напивали до припадък. \"Пред очите ни обраха безпомощен сляп човек, но не посмяхме да се намесим от страх. Нямахме и телефон, за да се обадим на полицията\", разказва Блага. Социални работници им съдействали да влязат в приюта под тепетата, където ще посрещнат Нова година заедно с още 30 бездомници. Заведението е пълно, 120 души без покрив чакат на опашка, за да бъдат настанени, ако се освободи място. Майката и синът мечтаят да си наемат квартира, но се съмняват, че ще успеят да спестят от пенсиите си. Двамата вземат общо 373 лв. месечно. В общинския подслон могат да останат 3 месеца. След това трябва да си търсят друго място. В момента заведението е пълно с бездомници, прибрани от улиците на града с полиция и Спешна помощ. \"Голямата беда е, че болшинството са алкохолици. През първите няколко дни се опитват да спазват забраната да не пият в приюта, но после пак хващат чашката. Нанасят щети в помещенията и сме принудени да ги отстраним\", коментира управителят Димитър Семерджиев. Наскоро патрулка докарала мъж, бедстващ на студа. Още същата вечер той разбил тоалетната и повредил кранчета, а след това избягал. \"Хората, които остават в приюта имат добри условия. Стаите са с по две легла, има парно и топла вода. Осигуряват се дрехи за преобличане, както и обяд\", уточнява управителят. Той признава, че средствата не стигат за закуска и вечеря. Държавната субсидия е малка - 7 лева на ден. В сумата се включват разходите за ток, вода, отопление, заплати на персонала. От няколко години общината дофинансира издръжката. Приютът разчита и на спонсори. С тяхна подкрепа м.г. са били подменени вратите на стаите на втория етаж. За Нова година фирми са предоставили продукти за трапезата в подслона.", "date": "2018.12.30", "title": "Учителка и синът й загубиха дома си, влязоха в общински приют в Пловдив"}
{"url": "https://www.24chasa.bg/novini/article/7220409", "text": "Ту майка, ту мащеха се оказва съдебната система за Кирил Христов-Принца, който застреля главния готвач на ресторанта си в Несебър през април, 2016 г. За смъртта на 64-годишния готвач Принца първо получи 7 г. затвор от Бургаския окръжен съд, който сметна, че става дума за умишлено убийство. Неочаквано обаче Апелативният съд промени квалификацията на обвинението в причиняване на смърт по непредпазливост и \"помилва\" Христов с 4-годишна присъда. Принца обаче нямаше много време да се радва, защото преди броени дни прокуратурата обяви, че не е съгласна с наказанието и внесе протест, като поиска не 7 г., а 14 г. решетки за убийството на готвача. Всъщност за толкова пледира от самото начало държавното обвинение в лицето на окръжния прокурор Красимира Кателиева. След първата присъда за Христов, пред \"24 часа\" прокурор Кателиева заяви, че съдът е проявил прекомерна снизходителност. \"Кирил Христов е стрелял четири пъти в градината на ресторант, който се намира в Стария Несебър - в градска част, обявена за архитектурно-исторически резерват с национално значение и включена в Списъка на ЮНЕСКО, в непосредствена близост до действащ православен храм. Извършените непристойни действия са на обществено място и съдържат в себе си опасност за живота на хората, непосредствени свидетели, намиращи се на 1-2 метра от оръжието, като са могли да засегнат и случайно преминаващи граждани, както и да увредят обекти, част от архитектурно-историческия резерват. С действията си обвиняемият изразява брутална демонстрация против установения правов ред\", коментира прокурор Кателиева. Макар че първоначално 62-годишният бизнесмен бе подсъдим за умишлено убийство, за което законът предвижда тежко наказание от 10 до 20 г. лишаване от свобода, той получи 7 г. - присъда под минимума заради множество смекчаващи вината обстоятелства. Христов бе осъден да плати общо 400 000 лв. кръвнина на съпругата на убития и двамата му синове. От първата минута на съдебния процес адвокатът му Благой Потеров твърди, че случаят е учебникарски пример на непредумишлено деяние, поддържайки версията, че Христов е застрелял готвача неволно. Тази версия явно бе възприета от Бургаския апелативен съд, който в края на годината измени присъдата на ресторантьора от 7 г. на 4 г. лишаване от свобода. След втория протест, този път на апелативната прокуратура, се очаква насрочване на ново заседание, което вероятно ще стане още през януари. 64-годишният Никола Колев е застрелян от упор на 17 април, 2016 г., след пиянски запой. Кирил Принца стреля няколко пъти със законно притежаван пистолет \"Зиг Зауер\", но един от куршумите уцелва готвача в сърцето. Неволно ли е прострелян готвача, е ключовият момент в разследването, а по-късно и в съдебния процес. В нощта на убийството Никола Колев е в ресторанта на Принца, с когото се познава от 20 г. Там е и столичният бизнесмен с хотели по морето Пламен Копчев, в чийто джип става убийството. Принца и аверът му се черпят часове наред, по някое време към тях се присъединява и Никола. Когато компанията решава да се разотива, Копчев предлага на готвача да го закара до дома му в Новия град. 64-годишният Никола сяда на задната седалка, а мъртво пияният му шеф продължава да размахва пистолета си, наведен към задната врата на джипа. Хрумва му да покаже оръжието си на шофьора, вади пълнителя, презарежда, мислейки, че има още гумени патрони, тъй като имал навика първите винаги да са стоп патрони, а след тях - бойни за самозащита. За зла участ обаче при презареждането последният от гумените патрони пада на земята и в цевта отива първият боен патрон. Към този момент Принца вече е стрелял няколко пъти за кеф по кашпите в ресторанта. Внезапно джипът тръгва на заден ход, лявата ръка на Принца, която държи пистолета, се удря в колоната на вратата и произвежда изстрел. Проектилът влиза през отворения прозорец на задната дясна врата и се забива в гърдите на готвача. Простреляният почти от упор Никола не е имал никакъв шанс, издъхвайки от остра кръвозагуба. Уплашени от станалото, Принца и Копчев изнасят тялото от колата и го просват на една от масите в двора на ресторанта. Принца започва да му прави изкуствено дишане, бие му шамари, но Кольо не помръдва. Съобщават на съпругата му Стоянка, че е получил инфаркт. Пристигайки в ресторанта, вдовица заварва Киро Принца на една от масите вътре в заведението. Пиел през цялото време и не се приближил до нея. Мъжът й бил проснат по гръб върху маса в градината с широко разперени ръце и крака. По-късно в съда жената разказва: \"Върху него беше метната бяла покривка, ръцете му бяха ледени. Завих го, но като го натиснах леко, за да го прегърна, започна да капе кръв. Видях и капка кръв по блузата му, но полицаите ми казаха, че мъжът ми е паднал и си е ударил главата\". Не след дълго полицията напуска мястото, тръгва си и личната лекарка, потвърдила инфаркта, а големият син отива да търси погребална агенция. Стоянка остава сама с мъртвия си съпруг, после при нея пристига другият й син Георги. В този момент от завитото тяло на готвача започва все по-силно да капе кръв по пода. Майка и син са в шок, а когато Георги намира гилза на земята проумява, че баща му най-вероятно е убит. Синовете са принудени сами да търсят дупките от куршума, пронизал баща им. Оглеждат трупа отново и намират входно-изходната рана. Според аутопсията проектилът е влязъл отдясно в гърдите, засегнал е големи кръвоносни съдове и е излязъл отзад, в областта на лявата подмишница.", "date": "2018.12.30", "title": "Правосъдието ту майка, ту мащеха за Кирил Принца, който застреля готвача си"}
{"url": "https://www.24chasa.bg/novini/article/7221370", "text": "Сирийската държавна информационна агенция съобщи, че президентът Башар Асад е позволил на иракските сили да атакуват групировката \"Ислямска държава\" вътре в Сирия, без да чакат разрешение от властите в Дамаск, предаде Асошиейтед прес, цитирана от БТА. Вчера Асад е получил писмо от иракския премиер Адел Абдел Махди, който призовава за координация между двете страни в борбата срещу тероризма. \"Ислямска държава\" контролираше големи части от двете държави, когато провъзгласи своя халифат през 2014 г. Екстремистите бяха победени в Ирак, но все още държат малка територия в Сирия. Иракски бойни самолети и артилерия и досега нанасяха удари срещу позиции на \"Ислямска държава\" в Сирия, но след като получаваха разрешение от сирийските власти.", "date": "2018.12.30", "title": "Асад позволи на Ирак да атакува \"Ислямска държава\" в Сирия без разрешение от Дамаск"}
{"url": "https://www.24chasa.bg/novini/article/7221377", "text": "ООН изрази съмнение в твърденията на йеменските шиитски бунтовници хуси, че са се изтеглили от пристанищния град Ходейда на Червено море и отбеляза, че подобни стъпки могат да се приемат с доверие, само ако са потвърдени от всички страни, предаде Асошиейтед прес, цитирана от БТА. Говорителят на генералния секретар на ООН Антониу Гутериш, Стефан Дюжарик, каза, че хусите не са спазили договореността да отворят хуманитарен коридор между Ходейда и столицата Сана за оказване на помощ. И двата града са под контрола на бунтовниците. Според Дюжарик по време на среща с представители на бунтовниците във връзка с това, че не са осигурили хуманитарен коридор, ръководителят на групата наблюдатели на ООН - холандският генерал-майор Патрик Камерт - е изразил \"разочарование от пропуснатата възможност за изграждане на доверие между страните\". Дюжарик каза, че Камерт планирал да се срещне във вторник с представители на двете страни, за да обсъдят плановете за предислоциране на силите им и механизмите за взаимодействие, мониторинг и съгласуване, които ще са необходими, за да се следи съблюдаването на примирието.", "date": "2018.12.30", "title": "ООН се усъмни, че йеменските бунтовници са се изтеглили от град Ходейда"}
{"url": "https://www.24chasa.bg/novini/article/7221389", "text": "Столични полицаи извършиха проверка на изоставен куфар в района на ул. \"Граф Игнатиев\" , съобщават от МВР, цитирани от БТА. В съобщението се уточнява, че около 15.30 часа днес е получен сигнал за куфар на ул. \"Граф Игнатиев\" в близост до пресечката с бул. \" Васил Левски\" . Веднага районът е бил обезопасен и на място са били изпратени сапьори. След направена проверка, е установено, че в куфара се съдържали само стари дрехи.", "date": "2018.12.30", "title": "Сапьори провериха изоставен куфар на \"Графа\" в София, оказаха се стари дрехи"}
{"url": "https://www.24chasa.bg/novini/article/7221205", "text": "Кибератака причини проблеми с отпечатването и разпространението днес на всекидневника \"Лос Анджелис таймс\" и други водещи американски вестници, включително издания на компания \"Трибюн пъблишинг\" като \"Чикаго трибюн\" и \"Балтимор сън\", предаде Ройтерс. Кибератаката изглежда е подготвена извън САЩ, посочи \"Лос Анджелис таймс\", цитирайки запознати източници. Тя е довела до забавяне в разпространението на днешните броеве на вестниците \"Таймс\" \"Трибюн\", \"Сън\" и други, които се отпечатват на едно и също място в Лос Анджелис. От кибератаката са засегнати и вестниците \"Уолстрийт джърнъл\" и \"Ню Йорк таймс\", които се произвеждат в същата печатница, предава БТА. \"Трибюн пъблишинг\", издател е на всекидневниците \"Ню Йорк дейли\" и \"Орландо сентинъл\", съобщи, че е засякла зловредния софтуер в петък и е уведомила ФБР. Говорителка на издателството отбеляза, че атаката не се е отразила на уебсайтовете и мобилните приложения на компанията, посочва Асошиейтед прес. Няма сведения също да са били изложени на риск данни от кредитни карти или лична информация на клиенти, допълни тя.", "date": "2018.12.30", "title": "Кибератака попречи на отпечатването на няколко американски вестника"}
{"url": "https://www.24chasa.bg/novini/article/7221207", "text": "Съд в Скопие постави под домашен арест бившия директор на Управлението за сигурност и контраразузнаване Сашо Миялков, предаде агенция МИА. Съдът реши Миялков и още четирима обвиняеми да излязат от затвора и да бъдат поставени под домашен арест съгласно искане, внесено от Специализираната прокуратура. Неотдавна Специализираната прокуратура в Република Македония започна разследване по т.нар. случай \"Империя\", по който обвиняеми са 13 души, сред които Сашо Миялков. Те са заподозрени в престъпно сдружаване, злоупотреба със служебно положение, измами и пране на пари, припомня БТА. Миялков бе ръководител на службата за сигурност почти десетилетие, до май 2015 г. До неотдавна той бе член на ръководството на ВМРО-ДПМНЕ и е братовчед на избягалия в Унгария бивш македонски премиер Никола Груевски. Апелативният съд в Скопие реши също бившият министър на транспорта Миле Янакиески и бившият генерален секретар на правителството Кирил Божиновски също да бъдат освободени от затвора и поставени под домашен арест. Двамата са обвиняеми по други случаи, разследвани от Специализираната прокуратура. Специалният прокурор Катица Янева изрази надежда, че взетите през последната седмица решения за поставяне под домашен арест на няколко обвиняеми по случаите \"Империя\" и \"Титаник\" са положително развитие за върховенството на закона и реформите, които се прилагат в Република Македония. Тя изрази увереност, че лицата, които са под домашен арест, няма да се укрият от правосъдието.", "date": "2018.12.30", "title": "Бившият шеф на контраразузнаването в Македония излиза под домашен арест"}
{"url": "https://www.24chasa.bg/novini/article/7221232", "text": "Русия ще вземе ответни мерки, ако в Европа се появят американски ракети, забранени от Договора за ликвидиране на ракетите със среден и малък обсег, заяви руският външен министър Сергей Лавров, предаде ТАСС, цитирана от БТА. \"За жалост европейските ни колеги, чиято самостоятелност бихме желали да видим в практическите им действия, засега не са много готови за нея и следват САЩ дори в случаите, когато това явно противоречи на интересите им. Ще дам пример: гласуването във връзка с руската резолюция, подкрепяща запазването на Договора за ракетите със среден и по-малък обсег\", каза Лавров в интервю за телевизия \"Россия-1\", чийто текст е качен на сайта на министерството. По думите му в Европа е имало \"най-много вълнения\" във връзка с решението на САЩ да напуснат договора, \"но целият ЕС гласува против нашето предложение и за това над Европа пак да надвисне заплахата от разполагане на американски ракети, забранени според този договор\". \"Следваща стъпка естествено ще бъдат ответни мерки на Руската федерация. Това не е наш избор, но столиците на ЕС навярно не може да не схващат заплахите за сигурността на самите европейци\", добави външният министър на Русия. Гласуването на страните от ЕС против руското предложение се дължи според него на \"криворазбрана солидарност\". Изминалата година бе тежка за Русия, включително защото страни, които виждат в нея \"някакъв конкурент за някакви доминиращи позиции в световната политика\", упражняват постоянен натиск върху федерацията, заяви Лавров. САЩ открито заявяват, че е необходимо Русия да бъде възпирана, да бъдат възпирани също така Китай, Иран и Северна Корея, посочи той.", "date": "2018.12.30", "title": "Русия готви ответни мерки, ако САЩ разположи забранени ракети в Европа"}
{"url": "https://www.24chasa.bg/novini/article/7221235", "text": "Застрахователните суми, които трябва да получат собствениците на коли, ресторанти и магазини, пострадали при протестите на \"жълтите жилетки\" във Франция, достигат според оценки 150-200 милиона евро, съобщава в. \"Журнал дю диманш\", цитиран от ТАСС. Става дума и за погромите на Шан-з-Елизе в Париж, и за събитията в ред други големи френски градове, уточнява изданието. \"Към днешна дата щетите достигат според оценки 150 до 200 милиона евро и не може да се каже, че движението ще спре\", добавя вестникът, цитиран от БТА. Но според Франсоа Неде от ръководството на застрахователната компания \"Алианц\" \"оценката на експлоатационните загуби, претърпени от собствениците на магазини и ресторанти, ще се обсъжда тепърва\". Представители на застрахователни фирми са заявили, че на срещи при закрити врати със служители от френското икономическо министерство им е било предложено да предприемат \"извънредни мерки\" за обезщетяване на пострадалите. Дискутира се например евентуален отказ от т. нар. франшизи (суми, неподлежащи на изплащане, бел. ТАСС) в договорите за автомобилно застраховане. По-рано този месец френското национално сдружение на търговските центрове изчисли, че загубите на големите молове от демонстрациите достигат 2 милиарда евро, а Банката на Франция намали прогнозата за растеж на БВП през четвъртото тримесечие от 0,4 на 0,2 процента.", "date": "2018.12.30", "title": "\"Жълтите жилетки\" вадят 200 млн. евро от \"джобовете\" на застрахователите"}
{"url": "https://www.24chasa.bg/novini/article/7221239", "text": "Сърбия няма намерение да се откаже от руския газ в полза на по-скъпия втечнен газ, за да удовлетвори Запада, заяви снощи сръбският президент Александър Вучич в ефира на телевизия Студио Бе, предаде ТАСС, цитирана от БТА. \"Аз няма да плащам двойна цена за втечнен газ, за да се хареса това на някого на Запад. Аз купувам евтин газ, за да може гражданите да живеят, а промишлеността да се развива. Това не са мои пари, това са пари на гражданите, държавни пари\", заяви сръбският президент. По думите му темата за природния газ ще бъде една от най-важните по време на посещението на руския президент Владимир Путин в Белград на 17 януари. \"За нас най-важно е да се договорим с руснаците, ние това искаме и това ще направим\", каза Вучич. Сръбският президент отбеляза още, че на предстоящата среща с Путин ще говорят също за Косово и за ситуацията в Украйна и Сирия.", "date": "2018.12.30", "title": "Вучич: Сърбия няма да се откаже от руския газ, за да угоди на Запада"}
{"url": "https://www.24chasa.bg/novini/article/7221276", "text": "Президентските избори в Афганистан, насрочени за 20 април догодина, се отлагат за 20 юли, съобщи шефът на Независимата избирателна комисия, цитиран от Франс прес. Регионалните и местни избори, както и отложеният вот на парламентарните избори в провинция Газни, ще се състоят същия ден, заяви пред журналисти Абдул Бади Саяд, предаде БТА.", "date": "2018.12.30", "title": "Отлагат президентските избори в Афганистан за 20 юли 2019 г."}
{"url": "https://www.24chasa.bg/novini/article/7221285", "text": "Най-малко 17 души са убити днес в Бангладеш при свързано с изборите насилие, включително седем души от управляващата партия и петима от опозиционния съюз, предаде Ройтерс като се позова на говорител на полицията. Над 20 души са ранени, допълни говорителят Сохел Рана, съобщава БТА. По-рано Франс прес съобщи за 12 убити през деня в страната, където се произвеждат парламентарни избори след кампания, белязана от насилие и обвинения в репресии срещу хиляди активисти на опозицията. По данни на полицията, цитирани от АФП, трима души са убити от силите на реда, а още осем са загинали при различни сблъсъци между привърженици на управляващата партия \"Народна лига\" (\"Лига Авами\") и поддръжници на основната опозиционна сила - Националистическата партия на Бангладеш. Дванадесетият човек - полицейски помощник - е бил убит от симпатизанти на опозицията. Изборите, които се очаква да осигурят четвърти мандат на министър-председателката Шейх Хасина Вазед, приключиха в 16 часа местно време (10 ч. по Гринуич). На власт от 10 години, 71-годишната Хасина Вазед, продължава да е много популярна сред част от сънародниците си заради силния икономически растеж по време на управлението й и избавянето на Бангладеш от имиджа на крайнобедна държава, сполитана от всички световни бедствия. Освен това Вазед прие в страната си стотици хиляди бежанци от мюсюлманското малцинство рохинга, бягащи от репресии в Мианма. Критиците й обаче я описват като авторитарен лидер, пратил в затвора емблематичната си съперничка Халеда Зия, репресиращ дисидентите чрез масови арести на активисти от опозицията (някои от които са изчезнали безследно) и въвел драконовски закони, заставящи медиите да мълчат. Ако Хасина Вазед победи на сегашните 11-ти парламентарни избори в Бангладеш, откакто през 1971 г. страната получи независимост, това ще е третият й последователен петгодишен мандат. За първи път тя бе премиер от 1996 до 2001 г., припомня АФП.", "date": "2018.12.30", "title": "Най-малко 17 убити в Бангладеш в изборния ден"}
{"url": "https://www.24chasa.bg/novini/article/7221298", "text": "Папа Франциск се помоли днес за Демократична република Конго и призова всички участващи страни да осигурят законосъобразно и мирно протичане на историческите изборите, които няколко пъти бяха отлагани, предаде Франс прес, цитирана от БТА. \"Молим се заедно за всички онези в ДР Конго, които страдат от насилието или ебола\", заяви светият отец пред хилядите вярващи, събрали се на римския площад \"Свети Петър\" за неделната молитва. \"Надявам се, че всички се стараят да осигурят спокойна обстановка, която дава възможност за законосъобразно и мирно протичане на изборите\", добави той и покани множеството да се включи в молитвата \"Аве Мария\". С напредването на деня опашките пред изборните бюра в ДР Конго се увеличават. Изборите са белязани от надежда, но и от страх от ново насилие и технически проблеми. В първите си съобщения за развоя на вота наблюдателите от Католическа църква, която има много силно влияние в страната, информират за закъснения, инциденти и дори поставянето на изборни бюра на неразрешени места като военни лагери, питейни заведения и дори частни жилища. Отлагани три пъти, тези всеобщи избори в един тур ще излъчат приемник на президента Жозеф Кабила, който управлява след убийството на баща му през януари 2001 г. Това може да е първото мирно предаване на властта от един президент на друг, откакто през 1960 г. страната стана независима. Властите отложиха за март догодина гласуването в района на градовете Бутембо и Бени в източната част на страната заради убийствата на цивилни и епидемията от ебола, взела вече 360 жертви.", "date": "2018.12.30", "title": "Папата се моли за страдащите от насилието и болните от ебола в ДР Конго"}
{"url": "https://www.24chasa.bg/novini/article/7221396", "text": "Германската полиция е в недоумение за мотивите на мъжа, който вчера нахлу с кола на територията на летището в Хановер, тъй като той отказва да говори за инцидента, предаде ДПА, цитирана от БТА. Той бе задържан бързо, но пробивът в сигурността доведе до задържане на полетите с часове. Говорител на федералната полиция посочи днес, че мъжът, идентифициран като 21-годишен полски гражданин, е отказал да говори за инцидента, оставяйки властите без информация за мотивите му. Все пак няма каквито и да било индикации за евентуален терористичен контекст, подчерта полицията в Хановер. В момента да нахлуването на аерогарата мъжът е бил под влиянието на наркотици, като по-късно тестове са дали положителен резултат за кокаин и амфетамини. Властите разследват как той е успял да отвори заключения портал. Инцидентът повдигна въпроси за стандартите за сигурност на летището, което е ключов възел за вътрешногермански и международни полети. Говорителка на летищните власти посочи, че днес услугите на аерогарата са нормализирани. Заради нахлуването бяха отменени пет пристигащи и четири заминаващи полета, а излитането на осем самолета бе забавено.", "date": "2018.12.30", "title": "Мъжът, нахлул с кола на летището в Хановер, отказва да говори"}
{"url": "https://www.24chasa.bg/novini/article/7221413", "text": "Три месеца преди датата, на която Великобритания трябва да напусне ЕС, председателят на Европейската комисия Жан-Клод Юнкер настоя за яснота за бъдещите отношения и призова британците \"да се вземат в ръце\", предаде ДПА, цитирана от БТА. \"Призивът ми е следният: вземете се в ръце и после ни кажете какво искате. Нашите предложения за възможни решения са на масата от месеци\", заявява Юнкер в интервю за германския в. \"Велт\". Великобритания трябва да напусне ЕС на 29 март. Засилват се обаче притесненията, че това може да се случи, без да е постигната сделка, тъй като депутатите, включително някои от Консервативната партия на премиера Тереза Мей, критикуват договореното от нея споразумение. Засилват се и призивите за втори референдум, чрез който да се излезе от създалото се безизходно положение. Запитан за бъдещите отношения между блока и Великобритания, Юнкер отбелязва, че според него е \"абсолютно неприемливо части от британската общественост да вярват, че само ЕС трябва да предлага решения за всички бъдещи британски проблеми\". Той допълва, че подготовката за отношенията между Брюксел и Лондон може да започне ден, след като парламентът одобри споразумението за \"развода\". Гласуването в Камарата на представителите на британския парламент е планирано за 15 януари. \"Имам впечатлението, че мнозинството британски депутати изпитват дълбоко недоверие както към ЕС, така и към г-жа Мей\", отбелязва Юнкер. \"Намеква се, че целта ни е да задържим Обединеното кралство в ЕС със всички възможни средства. Не това е намерението ни. Всичко, което искаме, е яснота за бъдещите ни отношения. Ние уважаваме резултатите от референдума\", подчертава председателят на Еврокомисията.", "date": "2018.12.30", "title": "Юнкер към британците: Вземете се в ръце \nза Брекзит и кажете какво искате"}
{"url": "https://www.24chasa.bg/novini/article/7214407", "text": "52-годишен мъж от девинското село Стоманово вижда отново с око, ослепяло от бомбичка преди 43 години. Ялдъз Газиев не е виждал от 9-годишен. Ялдъз получил травма при игра с бомбички, при която дясното му око ослепяло напълно. С други хлапета стържели барута от кибритени клечки, увивали ги в станиол и гърмели. Оттогава Ялдъз разчитал единствено на лявото си око. Наскоро обаче вследствие на високо кръвно получава запушване (тромбоза) на централната артерия на лявото око и в един момент ослепява и с двете. Лекарите казали, че на лявото нервът бил спукан и трябва просто да забрави за него. “Зрението ми свърши за миг. Било заради високото кръвно, което съм имал. Казаха ми, че понякога в случаи като моя, дори да стане, когато си пред очна клиника, трудно може да се спаси. Ретината можела да живее само 40 минути без кръвоснабдяване. Наричат го инфаркт на окото”, обяснява мъжът. “Така карах близо 3 месеца.Не виждах хората, храната,лъжицата си -нищо. Трябваше изцяло да разчитам на някого, за да се придвижа и до тоалетната дори. Не мислех въобще, че ще прогледна. Лекарите от МБАЛ-Смолян преценили, че от лявото око не може да се очаква нищо, защото дори с огромни усилия зрението там е невъзвратимо, и предприели операция на дясното. “Окото беше изкривено навън от травмата, която е получил, пред ретината се появява белезникава материя като хрущял, който всъщност е пречил да вижда. Изчистихме окото от тази материя, за да направим място да минава светлината отнякъде, и човекът вече вижда. И за нас е голямо удовлетворение, че този човек отново вижда. Изписахме му очила за близо и за далече и той вижда много добре, може да чете сам. Връщаме го обратно в положението, в което е бил, преди да се случи проблемът с лявото му око”, каза тогава д-р Галя Драгнева, шеф на очното отделение в МБАЛ-Смолян. В над 30-годишната си практика тя за първи път попада на подобен случай. “Излязох от операционната и на сутринта - нищо. Докторите ми казаха, че зеницата трябва да се свие. Мина час и усетих, че виждам дограмите на прозорците в болницата. Видях леглото на пациента в стаята, после синия цвят на светещ телевизор, накрая, като съзрях и часовника на ръката на докторката, повярвах, че съм прогледнал”, спомня си той. “Преди операцията лекарите казаха, че шансът е много нисък, почти нищожен, но нямахме избор, освен да дадем съгласие.Толкова години да не вижда с това око, за мен това е медицинско чудо ”, допълва сестра му Тюркян Гаази, която е кметица втори мандат на Стоманово. Заради повреденото от бомбичката око Ялдъз навремето е бил освободен от казарма. Военната комисия определила, че е негоден, а причината, която записали в документите - изгоряла зеница. “До ден днешен не съм искал или получил и една стотинка от държавата. С лявото око виждах като орел, без очила поправях ръчен часовник”, горд е родопчанинът. Решил сам да се справя в живота и започнал да прави това, което му се удава. Цял живот ремонтирал резачки, перални, прахосмукачки, различна техника и дори автомобили. “Когато учеше в Михалково, много му вървеше физиката и учителката го оставяше той да преподава - сам се е научил на всичко. Преди да стана кмет, работех в читалището. Мога да кажа, че брат ми е изчел цялата библиотека, която имаме. Затова освен сръчността има и знания, за да поправя уреди и всякаква техника. Не може да шофира, няма шофьорска книжка, но автомобилите поправя”, казва Тюркян. Тъй като не е работил постоянна работа, не е имал здравни осигуровки. Когато останал без зрение, трябвало да се внесат за 5 години назад осигуровки, за да е изряден пациент пред здравните власти. Само за 2 дни тези, които живеят в селото, и негови приятели и роднини в чужбина събраха над 8 хил. лв. Наложи се да се обаждаме, че сумата е много повече от нужната, за да не превеждат повече. От Испания изпратиха 1354 евро, а от Германия - 974”, казва трогната сестра му. С възвърнатото частично зрение Газиев вече е минал ТЕЛК и получава пенсия. Ялдъз и Тюркян, а и другият им брат Айдън са много задружни. Те израснали сами, след като баща им се удавил през 1982 г. Бил е заедно с Ялдъз и решил да се изкъпе в река Въча. Тялото му било намерено след 14 дни на около 10-15 км надолу по реката.", "date": "2018.12.30", "title": "Мъж прогледна с ослепяло преди 43 години от бомбичка око"}
{"url": "https://www.24chasa.bg/novini/article/7221422", "text": "І. МЕТЕОРОЛОГИЧНА ОБСТАНОВКА: Температурите са в интервала от - 3° до + 10°. Времето над страната е предимно облачно. Слаб до умерен вятър духа областите: Варна, Добрич, В. Търново и Бургас. Дъжд вали в област Варна и в района на Костенец /обл. София /. Сняг вали в района на проход „Шипка“ /обл. Стара Загора и в района на Владая/ обл. София. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: На 01.01.2019 г. от 14 до 20 часа. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. Област Стара Загора: Временно движението по АМ „Тракия“ от км 168+000 до км 208+100 в участъка Чирпан – Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. Движение в една лента по АМ „Тракия“ от км 156 до км 157 в посока София поради ремонт на мантинела в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. Област Сливен: Временно движението в района на с. Биково от км 254+500 до км 254+750 посока Бургас се осъществява с повишено внимание поради съборена мантинела. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Предел“ - отворен за всички МПС; - „Превала“ - отворен за всички МПС; - „Троянски“ - забранен за МПС над 12 т.; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Хасково: Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 28.02.2019 г.; Област Бургас: Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. Път III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. Път ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: - За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. - За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. - За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. Ремонтни дейности: няма. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 02.04.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: няма. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.12.30", "title": "Вижте състоянието на пътищата в страната към 17,30 часа"}
{"url": "https://www.24chasa.bg/novini/article/7221198", "text": ", написа за преживяното на страницата си във фейсбук. „Присъдата ми е била издадена! В нощта на изтезанията, стрелецът, който извърши нечовешките насилия върху мен, се изпусна и каза „президентът издаде смъртната ти присъда”. Но трябваше да знаят, че само аз мога да си издам подобна присъда. Смятаха, че заради изтезанията и заплахата за смърт няма да отида в полицията. Нямат идея кого имат за противник. Имената на извършителите и онези които подстрекават убийството ми са в ръцете на полицията. Оставям на вас скъпи приятели и близки изводите от случилото се. Останете с добро”, пише Бенли, цитиран от  . Журналистът е отвлечен от Свиленград на 22 декември, пише местното издание „Сакар нюз”. Откаран е в къща в село Чернодъб, където срещу него е проявено насилие. Пострадалият е бил изоставен край Пловдив след полунощ на 23 декември. По случая е образувано досъдебно производство. Kъм момента няма задържани лица. Бенли живее от около година и половина в България. По време на разпита е заявил, че му е отнета сума от 3 000 евро.", "date": "2018.12.30", "title": "Турският журналист, изтезаван край Свиленград: Присъдата ми е била издадена!"}
{"url": "https://www.24chasa.bg/novini/article/7221154", "text": "През 2019 г. Русия ще въведе на въоръжение ново поколение зенитен ракетен комплекс със среден обсег С-350 \"Витяз\", предаде Ройтерс, като се позова на руското министерство на отбраната, отбелязвайки, че това е дълго планирана стъпка за замяна на остарелите системи за противовъздушна отбрана С-300. Министерството обяви също, че през 2018 г. военните са разположили комплекси \"Панцир-С\" и С-400 на полуостров Крим, който Русия анексира от Украйна през 2014 г., а също в района на Арктика, в руския анклав Калининград на Балтийско море и в Хабаровския край в най-източната част на страната. В последните години Русия демонстрира военна мощ в чужбина, а намесата й в сирийския конфликт и в Украйна влоши отношенията й със Запада, припомня БТА. Във връзка със спор около друга ракетна система, с голям обсег, Вашингтон заплаши да се оттегли от ключовия договор от 1987 г. за ликвидиране на ракетите със среден обсег, твърдейки, че нова руска ракета - \"Новатор 9М729\" (с натовско обозначение SSC-8) - нарушава договора. Това възлово споразумение за контрол върху въоръженията забранява на всяка от двете страни да разполага наземно базирани ракети с малък и среден обсег в Европа. Русия отрича да нарушава договора и обвинява САЩ, че използват измислен претекст самите те да излязат от него, за да разработват нови ракети. В сряда руският президент Владимир Путин обяви, че през 2019 г. руските въоръжени сили ще разположат първия си полк, въоръжен с хиперзвукова ракетна система, което означава, че страната му вече има нов тип стратегическо оръжие. През март Кремъл съобщи, че в рамките на следващите пет години Русия ще сведе бюджета си за отбрана до по-малко от 3 процента от брутния си вътрешен продукт, припомня Ройтерс.", "date": "2018.12.30", "title": "През 2019 г. ракетите С-350 \"Витяз\" влизат в руската войска"}
{"url": "https://www.24chasa.bg/novini/article/7219738", "text": "Червенокоса красавица действа като агентка на руското правителство, лобира в полза на Кремъл, опитва да се намести в политически организации в САЩ и да оказва влияние върху американската политика. Всички тези грехове бяха приписани от САЩ на 30-годишната Мария Бутина, арестувана през лятото. Преди дни рускинята се призна за виновна пред федералния съд и призна, че е контактувала с Националната оръжейна асоциация на САЩ (NRA) и висши представители на Републиканската партия в опит да повлияе на политическите им ходове в полза на Москва. Бутина призна още, че е действала под ръководството на Александър Торшин - доскоро зам.-шеф на руската Централна банка и виден оръжеен активист. През юли тя настояваше, че е невинна. Само допреди няколко години Мария Бутина имаше магазин за мебели в Сибир. Как пътят на оръжейната активистка започна от руските степи, мина през молитвената закуска с US президента Доналд Тръмп и завърши в изолатора на затвор край Вашингтон? Бутина израства в Южен Сибир в семейство на предприемачи от Алтай. От малка е заобиколена от оръжия, тъй като През 2011 г., вече 22-годишна, се мести в Москва, където създава организацията “Право на оръжие”, аналог на американската Национална оръжейна асоциация. Чрез нея Бутина се бори за либерализация на строгите руски закони за притежание на оръжие. В този период Мария заиграва с различни политически сили в Русия, като главната ѝ цел е да се добере до властимащите. Красавицата намира своя ментор в лицето на Александър Торшин - сенатор от партията на Владимир Путин и зам.-шеф на руската Централна банка. Тази година Торшин бе включен в списъка на САЩ със санкционирани руски граждани. Две седмици преди самопризнанията на Бутина той подаде оставка от поста си. Законът позволяваше на Путин да удължи мандата му, но президентът не се възползва от това право. През 2014 г. Бутина подпомага проруските сепаратисти в Украйна. Тя агитира за участие в митинг в Москва в подкрепа на т. нар. Новорусия и призовава да се дават дарения за сепаратистите. В блога си и в своя канал в ютюб червенокосата красавица и действията на сепаратистите в Донбас. Докато се бори за правото на оръжие в Москва, Мария Бутина два пъти кандидатства за виза за САЩ с мечта да присъства на бляскавата годишна среща на NRA. Два пъти ѝ отказват. През 2013 г. обаче представители на асоциацията пристигат в Москва. Така Бутина се запознава с дългогодишния активист на Републиканската партия Пол Ериксън, с когото се сближават интимно и започват връзка. Към 2015 г. са толкова близки, че Мария му пише писмо, в което разгръща плана си за влияние на американската политика. Скоро след това Опитите ѝ да се внедри в кръговете на републиканците в САЩ започват около март 2015 г. под ръководството на, както пише в обвинението, “руски държавен служител” и с помощта на “американски гражданин 1” - Торшин и Ериксън. Мария Бутина се проявява като умела актриса и в зависимост от аудиторията се представя като служител на руската Централна банка, водещ активист за правото на свободно притежаване на оръжие, представител на Руската федерация, докторант във Вашингтон, журналист и връзка между екипа на Тръмп и Русия и т.н. Скоро след като се установява в САЩ, Бутина започва да кани известни републиканци на неформални приятелски вечери. През ноември 2016 г., скоро след победата на изборите на Доналд Тръмп, Бутина организира парти за рождения си ден в Cafe Deluxe край Американския университет, където следва. Събитието е бал с маски, на който присъстват съветници в кампанията на Тръмп, както и Ериксън. Мария се маскира като руската императрица Александра, а Ериксън е с костюм на Распутин. Оръжейната активистка съдейства на руска делегация да организирана от Доналд Тръмп през 2017 г. Там Мария влиза в ролята на домакин на руските гости и придружителка на водещия делегацията Александър Торшин. През цялото време, докато живее в САЩ, Бутина общува редовно с Торшин, като му докладва за напредъка на работата си. Бившият зам.-шеф на Централната банка и Бутина са единствените руски граждани, удостоени със специалния статут “безсрочно членство” в Националната оръжейна асоциация (NRA). Благодарение на членството си през 2011 г. Торшин се запознава с милиардера Доналд Тръмп, който също членува в организацията. След срещата Торшин хвали Тръмп заради подкрепата му за “традиционните семейни ценности”. Позовавайки се на своята асистентка Бутина, Торшин добавя, че Тръмп “реално се застъпва за сътрудничество с Русия”. как би развивал отношенията между САЩ и Русия. Питането е отправено през 2015 г. в рамките на публично мероприятие. Има данни, че Торшин се е срещал повече от веднъж и със сина на милиардера - Доналд-младши, по време на предизборната кампания в САЩ. Както посочва “Дейли Бийст”, Александър Торшин олицетворява системата на “неформално управление” на Русия, което се появява след разпада на СССР. Бутина не прекратява и съдействието си с партньора си Пол Ериксън. Каква е неговата роля в цялата схема и дали ще бъде привлечен под съдебна отговорност - все още не е изяснено. От материалите по делото се разбира, че “като се изключат американците, които е опитала да използва и да им влияе”, личните ѝ връзки са само с хора от Русия, сред които и бившият посланик в САЩ Сергей Кисляк. Мария Бутина не е третирана като руски шпионин, защото тогава сътрудничеството ѝ с ФБР щеше да бъде напълно засекретено. Името ѝ обаче фигурира в списъка с хора, които по един или друг начин са се намесили в президентските избори в САЩ през 2016 г. Руските власти смятат, че процесът е изфабрикуван, отричат каквато и да е връзка с Бутина и изрично подчертават, че тя не е изпълнявала никакви задачи, възложени от руската държава. “Отговорно го заявявам, каквото и да разправя тя под заплаха да лежи 12-15 години”, посочи Путин и разказа, че е питал всички ръководители на разузнавателните служби коя е тази жена, но никой не знаел нищо за нея. Руският лидер напълно изключи възможността страната да арестува чуждестранни граждани в отговор на задържането на руски граждани в чужбина. “Няма да хващаме невиновни за нищо хора, само за да ги разменим срещу някого”, поясни президентът. Руският външен министър пък предполага, че Бутина е Сергей Лавров уточни, че тя е задържана при по-тежки условия от тези, при които обикновено биват държани опасни рецидивисти. Същото разказа и бащата на шпионката Валери Бутин. Той твърди, че дъщеря му е държана в самостоятелна килия по 22 ч на ден, а разходките са ѝ забранени. Била лишена от правото да разговаря със свои близки, което я пречупило и я накарало да се съгласи на сделка със следствието, твърди бащата. Решението на Бутина бе очаквано, защото така може да си уреди значително намаляване на присъдата, която може да бъде сведена до едва няколко месеца. Много е вероятно тя да бъде депортирана в Русия след края на делото, но не и преди разследващите да приключат процедурите по събиране на информация. Историята на Бутина не е приключила, а на 12 февруари е насрочено ново съдебно заседание.", "date": "2018.12.30", "title": "Руска шпионка се маскира като императрица пред съветници на Тръмп"}
{"url": "https://www.24chasa.bg/novini/article/7221171", "text": "Руският лидер Владимир Путин изпрати новогодишно поздравление на президента на Турция Реджеп Тайип Ердоган, в което посочи, че се радва на успешното развитие на отношенията между Руската федерация и Турция, предаде агенция ТАСС, като цитира съобщение, разпространено от пресслужбата на Кремъл. В поздравлението Путин припомня, че е започнало строителството на първи блок на атомната електроцентрала \"Аккую\", че е завършен морският участък от газопровода \"Турски поток\" и са набелязани нови перспективни насоки на двустранното сътрудничество. Президентът на Русия отбелязва, че съвместните усилия на Москва и Анкара имат важен принос в борбата с тероризма в Сирия, както и за напредъка в политическото уреждане в тази страна, предава БТА. Путин изразява увереност, че ще бъде продължена работата за засилване на взаимоизгодните партньорски отношения във всички сфери за благото на двата народа и в интерес на укрепването на мира, сигурността и стабилността на Европа и Азия.", "date": "2018.12.30", "title": "Путин прати писмо и до Ердоган, радвал се на успешното развитие на отношенията им"}
{"url": "https://www.24chasa.bg/novini/article/7220923", "text": "Салвадорското правителство отхвърли снощи обвиненията на президента на САЩ Доналд Тръмп, че не прави достатъчно, за да спре миграцията към Америка, предаде Асошиейтед прес. Централноамериканската страна заяви, че е постигнала голям икономически и социален напредък, опитвайки се да премахне корените на миграционния феномен. Салвадор е инициирал множество инициативи за борба с нелегалната миграция и за борба с трафика на хора, а правителството е подкрепило медийна кампания, която да убеди гражданите да не предприемат опасното пътуване към САЩ, предава БТА. По-рано Тръмп заплаши в Туитър да спре помощта за Салвадор, Гватемала и Хондурас. Той е отправял подобни закани и в миналото, без да предприеме действия, припомня АП.", "date": "2018.12.30", "title": "Салвадор отхвърли обвиненията на Тръмп, че не може да спре миграцията към Америка"}
{"url": "https://www.24chasa.bg/novini/article/7220896", "text": "\"Аз знам,че до Герана си пожела да се видиш с Чочо,но той не е твоя път Иване !!! Ти имаш супер отговорност за нашето Алексче!!! Тя си няма никой освен теб !!!Моля те живей заради тях!!!! Моля те ,ЖИВЕЙ!!!\" Това написа на стената на актьора Иван Ласкин певицата Катя Близнакова. Мнозина подкрепят Ласкин, който е в критично състояние в реанимацията на военна болница и съпругата му Алекс Сърчаджиева в този тежък момент. Дано стане чудо и да се излекуваш,момче!Моля се за теб!С обич!!! Това е написала Дарина Бовдокова.  Ваня Джаферович призовава който може, да помогне. Boriaana Antimova e написала: Иван Ласкин е в изкуствена кома, следващите 24 часа са решаващи... Моля се за него, за невръстната му дъщеря София и за Алекс, която едва преживя загубата на майка си и толкова се уповаваше на съпруга си... А Dessy Stoeva дори предлага да дари черен дроб: Моля за информация, дали се търси трупен донор, или може и част от черен дроб. Готова съм да даря, ако съм годна. Кръвна група 0, отрицателен резус фактор. Мнозина са споделили информации от медии с призиви да се дари кръв. Оказа се, че това не е нужно и близките помолиха да се кръводарява само след официална молба от тях или болницата. В Туитър също има много постове тип \"Бог да е на помощ!\" Не липсват и редовните хейтъри, но техните мисли няма да споделяме.", "date": "2018.12.30", "title": "Приятели и непознати подкрепят Иван Ласкин в социалните мрежи"}
{"url": "https://www.24chasa.bg/novini/article/7220929", "text": "Първата линия за интелигентни автобуси в Китай бе пусната експериментално в административния център на провинция Хунан, град Чанша, предава  . Демонстративната автобусна линия е с дължина 7,8 км и има общо 22 спирки по двупосочния си маршрут в новия район на града Сяндзян. В експерименталния период ще бъдат включени четири интелигентно управлявани електрически автобуса. Първият от тях се справи успешно без шофьор със светофарите, завоите и спирането на спирките, при първото пътуване по планирания маршрут. Новият район Сяндзян в гр. Чанша си е поставил за цел да изгради национални демонстрационни линии за интелигентни автобуси, за да насърчи създаването на стандарти и развитието на местния пазар.", "date": "2018.12.30", "title": "Интелигентни автобуси бяха пуснати експериментално в провинция Хунан"}
{"url": "https://www.24chasa.bg/novini/article/7220937", "text": "Един човек е загинал, а други 14 са били ранени при станалите 12 тежки катастрофи в страната през изминалото денонощие. Това съобщават от МВР. В София са регистрирани 13 леки пътнотранспортни произшествия и една тежка катастрофа с един ранен.                                                                                                                                                                                                                                                                                                                       ", "date": "2018.12.30", "title": "Един е загинал при катастрофи, станали за денонощие в страната"}
{"url": "https://www.24chasa.bg/novini/article/7220944", "text": "Китайската космическа сонда \"Чанъе-4\" навлезе тази сутрин в планираната орбита около Луната, която ще й позволи да кацне на повърхността на естествения спътник на Земята, предаде държавната китайска телевизия, цитирана от ДПА. Самото кацане се очаква да стане в четвъртък и ще бъде първото, извършено от изпратен от Земята апарат, на обратната страна на Луната. Според държавни медии сондата, изстреляна на 7 декември, ще кацне в кратера Айткен, наименуван през 1970 г. на американския астронавт Робърт Грант Айткен. Сондата \"Чанъе-4\" носи семена за експеримент по култивиране на зеленчуци в затворена среда на лунната повърхност. Тя е съоръжена и с панорамна камера и измервателни уреди, предава БТА. На обратната страна на Луната никога не са били извършвани кацания. САЩ изпратиха 12 астронавти в 4 експедиции с корабите \"Аполо\" там в периода 1969-1972 г. и всички те кацаха на видимата страна на земния спътник. Същото направиха и съветската безпилотна сонда \"Луна-24\" през 1976 г. и първата китайска сонда \"Чанъе-3\" през 2013 г., припомня ДПА.", "date": "2018.12.30", "title": "Китайската космическа сонда \"Чанъе-4\" влезе в орбита около Луната (Видео)"}
{"url": "https://www.24chasa.bg/novini/article/7220951", "text": "Талибаните са отхвърлили предложението на афганистанското правителство за мирни преговори следващия месец в Саудитска Арабия, където бунтовниците вече имат уговорена среща с представители на САЩ с цел да се търси мирно уреждане на въоръжения конфликт в страната. Това съобщи днес говорител на талибаните, цитиран от Ройтерс. Този месец в ОАЕ вече се състоя среща на представители на талибаните, на САЩ и на страни от региона за разговори за прекратяване на 17-годишната война в АФганистан. Бунтовниците, които се борят за възстановяване на строго ислямско законодателство в страната, отказват да водят формални разговори с подкрепяното от Запада правителство в Кабул, предава БТА. \"Ние ще се срещнем с официални американски представители в Саудитска Арабия през януари догодина и ще подновим разговорите си, които останаха недовършени в Абу Даби, - каза пред Ройтерс неназован член на Ръководния съвет на Движението на талибаните.- Ние обаче ясно посочихме на всички участници в процеса, че няма да разговаряме с афганистанското правителство.\" Същото потвърди и говорителят на талибаните Забихула Муджахид. Те настояват първо да се постигне споразумение със САЩ, които движението смята за главна сила в Афганистан след свалянето на талибанското правителство през 2001 г. Според данни на предвожданата от НАТО мисия \"Решителна подкрепа\", публикувани през ноември, правителството на президента Ашраф Гани контролира над 65 процента от населението, но само 55,5 процента от всичките 407 района в Афганистан - по-малко, отколкото всеки друг път след 2001 г. Талибаните твърдят, че контролират 70 процента от страната, отбелязва Ройтерс. Помощник на Гани каза, че правителството ще продължи опитите си да установи пряка линия за дипломатическа комуникация с талибаните, защото смята, че \"разговорите трябва да се водят между афганистанци и да бъдат организирани от афганистанци\".", "date": "2018.12.30", "title": "Талибаните отново отказаха да преговарят \nс правителството в Кабул"}
{"url": "https://www.24chasa.bg/novini/article/7220954", "text": "Лидерът на Северна Корея Ким Чен Ун е изпратил писмо до южнокорейския си колега Мун Дже Ин, в което казва, че иска двамата да се срещат по-често през следващата година, за да задълбочават мирния процес и да постигнат целта си за денуклеаризация на Корейския полуостров, предадоха Ройтерс, ТАСС и Асошиейтед прес, цитирайки съобщение от канцеларията на Мун. Ким поднася също извиненията си, че не е успял да посети Сеул през изминалата година, както двамата се бяха уговорили при третата си среща през септември в Пхенян, но изразява \"силното си желание\" да направи това в бъдеще, предава БТА. 2018 г. бе белязана от немислим досега процес на затопляне на отношенията между двете корейски държави и от три срещи на техните лидери. Още при първата си среща през април двамата подписаха съвместна декларация за мир, просперитет и обединение на Корейския полуостров. След това двете страни решиха да съединят автомобилните и железопътните си мрежи и набелязаха още редица практически стъпки за нормализация на отношенията. Ким проведе и историческа среща на върха с президента на САЩ Доналд Тръмп в Сингапур през юни, но последвалите разговори за денуклеаризация навлязоха в задънена улица заради искането на Северна Корея преди това да бъдат отменени американските санкции, отбелязва АП.", "date": "2018.12.30", "title": "Ким Чен Ун писа на Мун Дже Ин, че иска да се срещат по-често през 2019 г."}
{"url": "https://www.24chasa.bg/novini/article/7220940", "text": "От 1 януари 2019 г. жалбите относно правата на интелектуална собственост, които изискват повече експертни мнения, ще бъдат разглеждани от специално подразделение на Върховния народен съд на Китай, сочат публикувани в събота съдебни разпоредби, предаде  . Като постоянно подразделение на Върховния народен съд, то ще се състои от четири отдела и скоро официално ще започне работа, каза на пресконференция заместник-председателя на Върховния народен съд и ръководител на съдилището за интелектуална собственост Луо Дунчуан. Случите, които ще разглежда новото подразделение, се отнасят до широк кръг съдебни дела, например за патенти, авторски права, търговска марка, нови сортове растения, дизайн на интегрални схеми и монопол. То ще помогне да се предотвратят противоречията в правоприлагането, ще подобри качеството и ефективното гледане на делата, тъй като те са по-сложни и се нуждаят о експертни становища, каза Луо. Според новите правила, съдът, който ще гледа делата за интелектуална собственост, ще се опита да води съдебното производство онлайн като обмена на доказателства и предварителни консултации. През 2017 г. китайският съд е изслушал общо 213 480 дела свързани с интелектуалната собственост, което е с 40,4% повече от 2016 г.", "date": "2018.12.30", "title": "Върховният съд на Китай ще открие специално съдилище за делата за интелектуална собственост"}
{"url": "https://www.24chasa.bg/novini/article/7220962", "text": "Мариана Векилска напуска БиТиВи и заминава на работа в една от структурите на Европейската комисия в Брюксел. Това обяви водещата на \"Тази събота и неделя\" в края на предаването. Тя тръгва веднага след Нова година и тази неделя за последен път беше водеща заедно с Жени Марчева и Диана Любенова. 18 г. от живота ми минаха в телевизията, каза Векилска, докато се разделяше със зрителите. Тя е един от първите репортери в сутрешния блок на БиТиВи. \"Само с прахосмукачка не съм чистила тук\", обяви тя.  Зрителите познават Мариана Векилска с работата й във всички жанрове на телевизионната журналистика. Била е репортер, водещ на сутрешния блок и на БиТиВи Новините, както и продуцент. Освен с високия си професионализъм, Мариана Векилска демонстрира своята отдаденост към работата си и като допринася за редица каузи, които телевизията реализира през годините. „Да изчистим България заедно“, „Великолепната шесторка“, „Българската Коледа“, „БиТиВи и мечето“, „Направи го за България“, „Пощенска кутия за приказки“, „Един ден на Витоша“ – това са само част от инициативите, на които водещата е посветила своето време и енергия. „Мариана Векилска е високо ценен професионалист в екипа на БиТиВи. Ще липсва на всички ни тук в нюзрума, но зрителите на „Тази събота и неделя“ могат да разчитат, че ще продължат да се наслаждават на чудесно телевизионно предаване със сутрешното си кафе през уикенда,“ коментира Венелин Петков, директор „Новини, актуални предавания и спорт“ в bTV Media Group.", "date": "2018.12.30", "title": "Мариана Векилска напуска БиТиВи, отива в Брюксел"}
{"url": "https://www.24chasa.bg/novini/article/7220976", "text": "Вчера Китай изстреля шест сателита за изследване на атмосферата и един тестови комуникационен сателит. Те бяха пуснати в орбита с ракетата „Чанджън-2D\" от центъра за изстрелване на сателити „Дзиуцюан\" от северозападната част на страната в 16:00 местно време, предава  . Шестте спътника „Юнхай-2\" ще бъдат използвани за изучаването на атмосферата, за наблюдението на космическото пространство, за намаляването и предотвратяването на бедствия и провеждането на научни експерименти. Тестовият сателит, първият от плеядата „Хунян\", ще помага за мобилната комуникация в ниска земна орбита. Плеядата „Хунян\" е предвидено да включва стотици сателити за ниска земна орбита и глобален център за обработка на данни. Той е дело на китайската компания „Aerospace Dongfanghong Development Ltd. Shenzhen\" към Китайската академия за космически технологии. След като бъде завършена, плеядата сателити ще предлага комуникационни услуги за интелигентни терминали по целия свят, интернет на нещата и мобилно излъчване. Тя ще помага и за по-добрата навигация, наблюдението на полетите и условията за плаване и достъпа до широколентов интернет. Съботното изстрелване бе 297-та мисия на ракетите от серията „Чанджън\".", "date": "2018.12.30", "title": "Китай изстреля шест сателита за изследване на атмосферата"}
{"url": "https://www.24chasa.bg/novini/article/7220984", "text": "Японският премиер Шиндзо Абе вижда множество проблеми в преговорите с Москва по териториалния спор и мирния договор и смята да ги обсъди конкретно с президента на Русия Владимир Путин в началото на идната година. Абе заяви това днес в радиопредаване, предаде ТАСС. На 21 януари предстои министър-председателят на Япония да направи посещение в Русия. Шиндзо Абе отбеляза, че руският лидер демонстрира \"сериозна решимост за сключване на мирен договор\", информира агенция Киодо, цитирана от ТАСС. В отговор на въпрос японският държавник заяви, че Вашингтон \"засега не е\" склонил да не разполага американски бази на Курилските острови, ако част от тях бъдат предадени на Япония - проблем, който тревожи Москва, предава БТА. На срещата си в Сингапур през ноември Путин и Абе се разбраха да активизират руско-японските преговори за сключване на мирен договор въз основа на Съвместната декларация от 1956 г. Този документ премахна състоянието на война между двете държави, възстанови дипломатическите и консулските отношения помежду им. С тази декларация съветското правителство се съгласи да предаде на Япония остров Шикотан и ред малки островчета от Малката Курилска верига, при условие Токио фактически да поеме контрола върху тях след сключването на мирен договор. В отговор на японско-американския договор за сигурност от 1960 г. Съветският съюз анулира своя ангажимент за предаване на островите. Правителството на СССР посочи в меморандум, че островите ще бъдат предадени на Япония, само ако от територията й бъдат изтеглени всички чуждестранни войски.", "date": "2018.12.30", "title": "Шиндзо Абе вижда много проблеми в преговорите с Москва за мирен договор"}
{"url": "https://www.24chasa.bg/novini/article/7220989", "text": "Председателят на Европейската комисия Жан-Клод Юнкер обвини лидерите на някои страни в ЕС в лицемерие по въпроса за усилването на охраната на външните граници на съюза и укрепването на европейската гранична агенция Фронтекс. Изказването му по този въпрос е част от неговото голямо интервю в германския вестник \"Велт ам Зонтаг\", цитирано от ТАСС. \"Всички държавни и правителствени лидери на страните от ЕС вече повече от две години искат подобряване на охраната на външните граници, - отбелязва Юнкер. - И изведнъж мнозина сега започнаха да се съмняват . . . Това, според тях, ту е намеса в националния суверенитет, ту нещата се развиват твърде бързо, и сумите са твърде високи. Това е крещящо лицемерие.\" \"Европа не може да работи по този начин, трябва да действаме бързо, за да можем наистина да установим контрол над външните граници на ЕС\", подчертава той, цитиран от БТА. През септември Еврокомисията предложи до 2020 г. на разположение на Фронтекс да се предостави постоянен резервен контингент от 10 000 души. Това е с 8,5 хиляди повече от наличния сега кадрови потенциал на агенцията. Редица страни членки обаче възприеха много критично това предложение.", "date": "2018.12.30", "title": "Юнкер обвини в лицемерие лидерите на някои страни в ЕС относно Фронтекс"}
{"url": "https://www.24chasa.bg/novini/article/7221000", "text": ", е станала при опит за кражба, твърдят очевидци на инцидента. Стрелецът е задържан от полицията за 24 часа. Пострадалият е транспортиран в \"Пирогов\" за оказване на медицинска помощ. По информация от болницата той е без опасност за живота. Прострелян е в бедрото и е настанен в травматологията. Той е бил в компанията на още един мъж. Неговата самоличност не е известна. „Последното нещо, което чух от скандала, беше „Ела тук” и псувни. В следващия момент се чу пукот, най-вероятно от пистолет”, разказа пред   Борислав Антонов, свидетел на инцидента. „Момчето, което беше простреляно в крака, се свлече на земята и даже ние не знаехме какво се случва. Чу се, че ставало въпрос за кола. Според мен са били някакви джамбази и явно са решили да пипат по колите”, допълн и той. Работата по изясняване на случая продължава.", "date": "2018.12.30", "title": "Стрелбата в столичния квартал \"Лозенец\" снощи била заради опит за кражба"}
{"url": "https://www.24chasa.bg/novini/article/7221024", "text": "За задръстване на граничен пункт „Калотина”, предава  . Опашка от над 400 автомобила и 25 автобуса, пълни с пътници, чакат да преминат границата. Проверка се прави на всеки автомобил. От граничния пункт обясниха, че работят на пълни обороти и че автомобилите са в граничната зона и струпването им не е необичайно. Настаняването в хотелите в Сърбия за празнуващите Нова година започва в 14 часа и именно заради това повечето желаещи са тръгнали да пресичат границата по едно и също време.", "date": "2018.12.30", "title": "Опашка от над 400 коли и 25 автобуса на \"Калотина\""}
{"url": "https://www.24chasa.bg/novini/article/7221068", "text": "Френският в. \"Монд\" бе принуден да поднесе на читателите извинения за корицата на седмичното си списание, след като някои съзряха в черно-бяла снимка на президента Еманюел Макрон сходство с фотографии на Адолф Хитлер, водача на нацистка Германия, предаде ТАСС. Корицата на вчерашния брой на седмичника \"предизвика критични реакции\" от страна на някои читатели, призна в обръщение, публикувано от \"Монд\", директорът на редакцията Люк Бронер. \"Поднасяме извинения на хората, шокирани от графични замисли, които естествено нямат нищо общо с упреците, адресирани към нас\", написа той, предава БТА. Според Бронер дизайнерите са черпили вдъхновение от творчеството на руските конструктивисти. Той припомни, че художникът Линкълн Агню вече е оформял в подобен стил няколко корици на списанието. Критичните отзиви, появили се вчера в социалните мрежи, бяха съпроводени със сравнения между две илюстрации. Едната представлява черно-бяла снимка на Хитлер, застанал пред червено-бялото знаме на Третия райх с черен пречупен кръст, а другата - корицата на списанието. Художникът е разположил черно-бял портрет на френския президент на червено-бял фон, а точно зад гърба му се вижда изписана с черен готически шрифт буква М - това е името на седмичника. На същия колаж - в контурите на сакото на Макрон, дизайнерът е сложил и черно-бял кадър от протест на Елисейските полета - единственият цветен елемент не са жълтите жилетки на участниците, а червената ивица на френското знаме. Като един от най-популярните постове в Туитър на тази тема ТАСС откроява коментар на Ришар Феран, председателя на френското Национално събрание (долната камара на парламента). \"Нетърпеливи сме да разберем към какви графични и иконографични образи прави отпратка \"М\". Ако това не е случайност, какво е тогава? Търсим скрития смисъл\", пише той.", "date": "2018.12.30", "title": "\"Монд\" се извини за корица с Макрон, приличащ на Хитлер"}
{"url": "https://www.24chasa.bg/novini/article/7221083", "text": "Русия е отворена за диалог със САЩ по най-широк кръг въпроси. Това заявява руският президент Владимир Путин в поздравително послание до президента на САЩ Доналд Тръмп по случай Коледа и Нова година, съобщи Кремъл, цитиран от ТАСС. Владимир Путин изтъква значението на руско-американските отношения като най-важен фактор за гарантиране на стратегическата стабилност и международната сигурност, предава БТА. В новогодишно приветствие до германския президент Франк-Валтер Щайнмайер и канцлера Ангела Меркел държавният глава на Русия изразява надежда за по-нататъшно плодотворно сътрудничество, по-специално в осъществяването на големи общи проекти в икономиката, културата, науката и образованието. В поздравително писмо по същия повод до президента на Франция Еманюел Макрон Путин отбелязва \"големия потенциал\" на руско-френските отношения, изразява и надежда за продължаване на взаимноизгодното сътрудничество, включително \"за решаване на актуални проблеми от регионалния и глобалния дневен ред\". \"Разчитам да продължи конструктивният диалог\" между Русия и Япония, пише президентът на федерацията в поздравление до японския премиер Шиндзо Абе. Става дума по-специално за диалога с цел разширяване на договорно-правната база на двустранното сътрудничество, осъществяване на общите икономически проекти в руския Далечен изток, а също и по международни проблеми с оглед председателството на Япония в Г-20, посочва Путин. Поздравления по случай Коледа и Нова година бяха отправени от руския президент също така до кралицата и премиера на Великобритания. Владимир Путин пожелава и на тях, и на семействата им добро здраве, щастие и успехи, а на британския народ - благополучие и процъфтяване, информира Кремъл. В поздравления до сирийския президент Башар Асад Путин обещава Русия \"и занапред всячески да съдейства на правителството и народа на Сирия в борбата срещу силите на тероризма, в защитата на държавния суверенитет и териториалната цялост\" на страната. Руският лидер пожелава на сирийците възможно най-скорошно завръщане към мирния, благополучен живот, допълва неговата пресслужба. В поздравително писмо до папа Франциск Владимир Путин изразява надежда за по-нататъшно укрепване на отношенията между Русия и Ватикана с оглед защита на общочовешките ценности, на идеалите за справедливост и мир на планетата, също и за напредване на диалога между различните религиозни конфесии\".                                                                                                               ", "date": "2018.12.30", "title": "Путин в новогодишно писмо до Тръмп: Русия е готова за диалог със САЩ"}
{"url": "https://www.24chasa.bg/novini/article/7217918", "text": "През 2018 година светът изгуби легендарни музиканти, писатели, звезди, политици, бизнес магнати. Ето някои от тях: съосновател на софтуерния гигант “Майкрософт” заедно с Бил Гейтс.  главен изпълнителен директор на концерна “Фиат Крайслер”. основател на ИКЕА. За няколко десетилетия той създава истински международен гигант с над 380 магазина по света и продажби за повече от $ 36 млрд. писател. Има над 30 книги, печели “Пулицър” с “Американски пасторал”. - съпруг на датската кралица Маргрете II. боливудска актриса. Една от малкото жени, за които се смята, че са способни да привлекат огромна публика към филмите си без помощта на героичен мъжки образ. - световноизвестен майстор-готвач. Смятан бе за папата на френската гастрономия. борец срещу апартейда в ЮАР. Тя бе омъжена за Нелсън Мандела в продължение на 38 г. - писател. Създател на персонажи като Чебурашка и крокодила Гена. - американски хореограф. За постановката си “Говорейки с език” получава награда “Еми” през 1992 година. руски диригент. През годините той ръководеше оркестъра на Болшой театър и Камерния музикален театър. - писателка. Книгите ѝ като “Лявата ръка на мрака” и поредицата за Землемория са издадени на над 40 езика и в милиони копия по света. - автор на пиеси. Смятан за майстора на бродуейската комедия. - актриса и певица. Става най-известна с ролята си в двете серии на филма “Кръстникът”. руски режисьор и актьор. Става известен с режисьорската си работа по сериала “Мястото на срещата да не се променя”. - най-младият от фамилията (трима братя и една сестра), създали едноименната марка дрехи.  - ръководил операцията, довела до невъзможността Хитлер да се сдобие с атомна бомба. - внук на Леонид Брежнев. - дизайнерка. Компанията ѝ има над 140 магазина само в САЩ и още над 175 по целия свят.  музикален мениджър. Баща на краля на попмузиката Майкъл Джексън и създател на фамилната музикална група “Джексън 5”.", "date": "2018.12.30", "title": "2018-а: Напуснаха ни Арета Франклин, Буш, Милош Форман"}
{"url": "https://www.24chasa.bg/novini/article/7220855", "text": "Най-малко 20 души станаха жертви на наводнения и свличания на земни маси на Филипините, предаде ДПА, цитирайки представители на полицията и службите за спешна помощ. Повечето загинали станаха жертви на свличания на земни маси, включително семейство от трима души в провинция Албай, които спели, докато домът им бил затрупан. В недалечен град на същата провинция свличане на земни маси отне живота на още четирима души. Спасителните екипи все още издирват няколко изчезнали в засегнатите райони. Близо 5000 души бяха принудени да напуснат домовете си в районите, изложени на най-проливни дъждове, припомня БТА. Националната метеорологическа служба заяви, че тропическата депресия Усман е отслабнала до район с понижено температурно налягане, след като достигна сушата вчера. В източните и централните провинции обаче ще продължи да вали. Студен атмосферен фронт и мусонен вятър от североизток продължават да носят лошо време над столицата и други части на страната, което може да помрачи обикновено буйните празненства по посрещане на Новата година.", "date": "2018.12.30", "title": "Най-малко 20 жертви взеха наводненията и свлачищата на Филипините"}
{"url": "https://www.24chasa.bg/novini/article/7220857", "text": "През 2019 г. със средства от бюджета, Оперативна програма \"Транспорт и транспортна инфраструктура\" и Механизъм \"Свързана Европа\" ще се изграждат близо 119 км нови пътища, съобщи в интервю за БТА министърът на регионалното развитие и благоустройство Петя Аврамова. Индикативната стойност на тези обекти е за около 1 млрд. лв. Паралелно с това се извършват рехабилитация и основни ремонти на 709 км републикански пътища, изтъкна още министър Аврамова. Инвестициите са в размер на близо 516 млн. лв., допълни тя. Общо проектите, на които тази година е дадена зелена светлина, са за 3,7 млрд. лв, каза министър Аврамова. Тя напомни за подготвената нова наредба за проектиране на пътища, в която една от мерките за подобряване на безопасността на пътуване е завишаване на изисквания за отводняване на пътното платно, за да се избегне създаването на условия за \"аквапланинг\". В участъците с по-сложно движение ще се поставя осветление, за да се осигури по-голяма видимост и безопасност. Дава се по-голяма свобода при определяне на проектна скорост за всеки клас път в зависимост от транспортните функции на пътищата, техните характеристики и особеностите на терена. Министър Аврамова каза, че от 2007 г. до края на сегашния програмен период са извършени или ще бъдат извършени инвестиции в размер на близо 662,4 млн. лв. за подобряване на пътната безопасност. Инвентаризацията на републиканската пътна мрежа показа, че в отлично състояние е настилката на 12 на сто от пътищата, добро е на 27 на сто, задоволително - на 23 на сто, незадоволително на около 13 на сто и лошо на 25 на сто, каза още министър Аврамова. В най-лошо състояние е третокласната пътна мрежа - данните показват, че близо 8000 км се нуждаят от ремонт. Необходимите инвестиции по предварителни данни са малко над 930 млн. лв. Необходимо е и обновяването на 112 пътни съоръжения, за които по първоначални оценки са необходими 165 млн. лв. Петя Аврамова потвърди, че целта на Министерството е магистрала \"Хемус\" да е готова до 2024 г., а при добра организация, експедитивност и качество, магистрала \"Струма\" да бъде завършена в предвидените срокове - до 2023 г., и да няма загуба на европейско финансиране. По отношение на проекта за скоростния път Видин-Ботевград министър Аврамова каза, че в началото на 2019 г. ще бъдат обявени обществените поръчки за отсечките по трасето между Видин и Ружинци. Те са с обща дължина 55 км и са с индикативна стойност 458 млн. лв. През 2018 г. бяха обявени обществените поръчки за избор на изпълнител на два подучастъка по трасето между Мездра и Ботевград, които са с обща дължина 33 км и са на стойност 302 млн. лева, напомни министърът. Тя съобщи, че за първи път ще бъде приложена пилотна схема на плащане, която предвижда цялата стойност на договора да се разплати на изпълнителя, след издадено разрешение за ползване. Смятаме, че това ще накара бъдещите изпълнители да работят качествено и в срок, каза министър Аврамова. Министърът на регионалното развитие и благоустройството информира, че съвсем скоро се очаква експертите от Световната банка да предложат варианти на тарифиране и обхват на тол системата, които ще бъдат подложени на обществено обсъждане. Ще трябва да преминем и през процедура по одобрение от страна на ЕК, допълни тя. Инвестиции от 1,2 млрд. лв. за модернизацията на ВиК сектора предстои да стартират през 2019 г., припомни министър Аврамова. Крайният срок за подаване на проектите от ВиК операторите е 23 април 2019 г., но се очаква първите формуляри за кандидатстване да бъдат внесени в МОСВ много по-рано - още през февруари, допълни тя. По отношение на Националната програма за енергийна ефективност на многофамилните жилищни сгради министър Аврамова съобщи, че програмата предстои да приключи в този си вид през 2019 г., но в процес на обсъждане са различни варианти за продължаването й.", "date": "2018.12.30", "title": "Петя Аврамова: През 2019 г. ще се строят \nнови пътища за близо 1 млрд. лв."}
{"url": "https://www.24chasa.bg/novini/article/7220861", "text": "Хиляди сърби протестираха в Белград срещу президента Александър Вучич и неговата управляваща Сръбска прогресивна партия, предаде Ройтерс. Те скандираха „Вучич е крадец” по време на мирното шествие в центъра на града. Протестиращите настояват за медийна свобода и спиране на атаките срещу журналисти и опозиционни политици. Това е четвъртият подобен протест в последните седмици. Първият беше проведен в отговор на нападение над опозиционния ляв политик Борко Стефанович, който бе пребит в Крушевац, Южна Сърбия, на 23 ноември, припомня  . Поддръжниците на Алианс за Сърбия, опозиционна формация, в която влизат над 30 партии и организации, твърдят, че Вучич е автократ, а партията му е корумпирана, което категорично се отрича от партийното ръководство.", "date": "2018.12.30", "title": "Хиляди сърби протестираха в центъра на Белград срещу президента Вучич (Снимки)"}
{"url": "https://www.24chasa.bg/novini/article/7220865", "text": "Двегодишното момченце, чиято майка - йеменка води борба да получи достъп в страната, за да бъде в болницата при умиращото си дете, беше погребано снощи, предаде Асошиейтед прес. Бащата Али Хасан изрази гнева си, че забраната е разделила семейството му. Малкият Абдула Хасан беше погребан след служба в джамията в град Лоудай. Момченцето, което е американски гражданин като баща си, беше в терминална фаза на заболяването си и беше поставен на изкуствено дишане, припомня БТА. Бащата Али Хасан е жител на Стоктън, щата Калифорния. Той и съпругата му Шайма Суилех се преместили в Египет, след като през 2016 г. се оженили в раздирания от война Йемен. Суилех не е американска гражданка и останала в Египет, борейки се да получи американска виза, след като с указ президентът Тръмп забрани достъп в САЩ на граждани на Йемен и още четири преобладаващо мюсюлмански страни, на Северна Корея и Венецуела. Майката се опитвала да получи виза от 2017 г., така че семейството да може да се премести в САЩ. Тя поела за първи път детето си в ръце в болницата преди 10 дни.", "date": "2018.12.30", "title": "Погребаха 2-годишното, чиято майка се пребори с Тръмп, за да бъде до него (Видео)"}
{"url": "https://www.24chasa.bg/novini/article/7220868", "text": "Председателят на Европейската комисия Жан-Клод Юнкер увери, че Брюксел не се опитва да задържи Великобритания в ЕС и иска да започне да обсъжда бъдещите връзки веднага щом британският парламент одобри Брекзита, за да се фокусира на собственото си единство преди предстоящите избори през май, предаде Ройтерс. \"Намеква се, че нашата цел е да задържим Великобритания в ЕС с всички възможни средства. Нямаме подобно намерение. Всичко, което искаме, е яснота за нашите бъдещи отношения\", заяви Юнкер в интервю за в. \"Велт ам зонтаг\". \"Ние зачитаме резултатите от референдума\" за напускане на ЕС, подчерта той, предава БТА. Юнкер подчерта, че ЕС е готов да започне да договаря ново споразумение с Великобритания, веднага щом британският парламент одобри споразумението за отделяне от блока. Той обаче призова Лондон да се мобилизира \"и след това да ни кажете какво искате\". \"Изхождам от презумпцията, че Великобритания ще напусне ЕС, защото това реши народът\", подчерта председателят на ЕК, отказвайки да бъде въвлечен в дебата дали трябва да се проведе втори референдум. \"Това е въпрос, който британците трябва да решат\", заяви той. Освен това Юнкер заяви, че следи внимателно действията на президента на САЩ Доналд Тръмп по отношение на търговията. \"Вярвам му, докато спазва думата си. А ако престане да я спазва, и аз няма да се чувствам обвързан от моята\", заяви председателят на ЕК, коментирайки напрежението около тарифите за внос на автомобили. Освен това Юнкер предупреди, че гражданите на ЕС се отчуждават все повече и това е проблем, по който трябва да се работи още преди изборите през май, за да се гарантира, че това разделение няма да стане прекалено дълбоко. \"Не трябва да намекваме, че популистите са прави. Те са просто шумни и нямат конкретни предложения за решаване на предизвикателствата на нашето време\". Европа трябва да бъде единна в борбата срещу троловете и хакерските групи от Китай и Русия, които може да се опитат да повлияят на гласуването, добави Юнкер.", "date": "2018.12.30", "title": "Юнкер: Нямаме намерение да задържаме Великобритания в ЕС"}
{"url": "https://www.24chasa.bg/novini/article/7220870", "text": "Белгийската национална отбрана ще преразгледа правилата за използване на смартфони от войниците по време на операции поради опасения от опити за шпионаж, по-специално от страна на Русия, пишат белгийски медии, цитирани от Франс прес. \"Инвестираме в превантивна дейност и привличаме внимание към проблема от години насам, но това изглежда вече не е достатъчно\", заяви пред фламандската телевизия Ве Ер Те полковник Карл Илис, който отговаря за операциите в белгийския генщаб. \"Знаем, че Русия проявява интерес към този вид мобилни данни\" за геопозициониране, добави той. В момента се анализират всички военни операции на страната, уточнява белгийската агенция Белга, цитирана от БТА. Съответно в балтийските страни, граничещи с Русия, \"в някои региони и при някои обстоятелства\" белгийските военни вече не бива да използват личните си мобилни телефони, щом напуснат базата, отбелязва Белга. В началото на януари близо 250 белгийски руски военни ще заминат за четири месеца в Естония, където ще служат в многонационалния батальон на НАТО. Според полковник Йилис, който дава за пример Германия и Холандия, Белгия не е единствената страна, която въвежда по-строги правила в тази област. През юли т. г. учени от Холандия предупредиха, че приложението \"Полар\" дава възможност за събиране на чувствителна информация, засягаща военнослужещи и разузнавачи от 69 страни. Тогава приложението дезактивира своите функции за геопозициониране. През януари Пентагонът преразгледа своите правила за използване на друго приложение, предназначено за спортисти - \"Страва\", тъй като чрез програмата можеше да бъде проследявано движението на военни между базите на САЩ по света, припомня АФП.", "date": "2018.12.30", "title": "Белгия иска да забрани смартфоните за войници по време на операция"}
{"url": "https://www.24chasa.bg/novini/article/7220874", "text": "Споразумението за свободна търговия, известно първоначално като Транстихоокеанско партньорство (ТТП), влиза в сила днес между 11 страни от Азиатско-тихоокеанския регион, информира германският в. \"Ханделсблат\". САЩ бяха част от първоначалното споразумение, инициативата за което бе на бившия президент Барак Обама. Администрацията на Доналд Тръмп обаче изтегли страната от сделката. Споразумението днес влиза в сила за шест държави - Япония, Мексико, Канада, Нова Зеландия, Сингапур и Австралия. Очаква се Виетнам да се присъедини в средата на януари, а ратификацията в Бруней, Чили, Перу и Малайзия все още предстои, предава БТА. Оттеглянето на САЩ значително намали обхвата на създаваната зона за свободна търговия. Ако споразумението бъде ратифицирано от всички страни, то ще обхване по-малко от 15 процента от световната икономика. След напускането на Вашингтон името на пакта бе променено на Всеобхватно и прогресивно транстихоокеанско партньорство (ВПТТП), но изменения в съдържанието са сравнително малки, отбелязва \"Ханделсблат\". ", "date": "2018.12.30", "title": "\"Ханделсблат\": Споразумението за свободна търговия влиза в сила за 6 държави"}
{"url": "https://www.24chasa.bg/novini/article/7220876", "text": "Частен хеликоптер се разби тази сутрин край град Улан Уде - столица на руската република Бурятия в Сибир, предаде ТАСС, цитирайки източник от правоохранителните органи. По предварителни данни са загинали всичките 4-ма души, намиращи се на борда. Няма пострадали на земята. Частният хеликоптер \"Робинсън\" е паднал в предградието Верхня Березовка на Улан Уде малко след излитане. Пътуващите отивали на риболов. Според същия източник машината е принадлежала на местен бизнесмен - собственик на търговско-развлекателния център \"Пийпълз парк\". Самият той е бил на борда. Самоличността на останалите загинали в момента се уточнява, предава БТА. При падането хеликоптерът е избухнал в пламъци и дошла противопожарна техника да гаси огъня. На мястото на произшествието работи следствена група. Заведено е наказателно дело за нарушаване на безопасността на движението и експлоатацията на въздушния транспорт, довели до смърт на две и повече лица.", "date": "2018.12.30", "title": "Частен хеликоптер се разби в Сибир, всички 4-ма на борда са загинали"}
{"url": "https://www.24chasa.bg/novini/article/7220887", "text": "Участъкът на автомагистрала „Тракия“ между София и Пловдив е най-натоварената отсечка от републиканската пътна мрежа през 2018 г. Това сочат данните от трафик камерите на АПИ до края на ноември т. г. През автомагистралата между двата най-големи български града средногодишният брой преминали моторни превозни средства на денонощие е 42 614 автомобила. Рекордът за най-много преминали автомобили за едно денонощие също „се държи“ от АМ „Тракия“. На 20 юли през преброителния пункт на изхода на София са преминали 67 257 автомобила, от които 55 092 леки, 10 544 товарни МПС и 475 автобуса. АМ „Хемус“, в участъка София – Ботевград, е вторият по натовареност пътен участък в страната. В него са отчетени да преминават 28 230 бр. автомобили средногодишно на денонощие, като не е отчетен тежкотоварният трафик преминаващ по това направление, който е отбит поради ремонтните дейности по обходен маршрут. Най-натоварен е бил трафикът на 24 юли 2018 г. когато са отчетени 39 772 автомобила, от които 32 259 леки, 6 736 товарни и 430 автобуса. Третата по натовареност отсечка е път I-8 София – Калотина, в участъка София – Божурище, с 32 877 моторни превозни средства средногодишно. Останалите участъци от републиканската пътна мрежа, по които се наблюдава изключително интензивно движение през изминалата година са: • път I-1 и I-6 в отсечката София - Г. Богоров – 28 693 бр.; • път I-6 Бургас - кв. Ветрен – 25 641 бр.; • АМ „Хемус“ в отсечката летище Варна- гр. Варна – 23 931 бр.; • път II-64 в отсечката Пловдив - АМ „Тракия“ – 23 285 бр.; • път II-86 в отсечката Пловдив-Асеновград – 22 956 бр.; • АМ „Струма“ в отсечката Перник-Долна Диканя -22 029 бр. Най-слабо натовареният републикански път през отиващата си година е II-52 Никопол – Свищов, в област Плевен. Преброителният пункт при с. Любеново е отчел едва 286 бр. моторни превозни средства на денонощие. Традиционно, републиканските пътища са най-натоварени през летните месеци юли и август – от и за Черноморието. Най-слаб е трафикът през зимните месеци януари и февруари, когато метеорологичните условия не са благоприятни. В този период се наблюдава засилен трафик само от и за зимните курорти.", "date": "2018.12.30", "title": "АПИ: Пътят София - Калотина е трети по натовареност в България"}
{"url": "https://www.24chasa.bg/novini/article/7220886", "text": "Неизправност във външното тяло на климатик предизвика пожар в бръснарски салон в Горна Оряховица, съобщиха от пожарната във Велико Търново. Сигнал за стихията бил получен в 18:40 часа в събота от спешния телефон 112. Незабавно на местопроизшествието на ул. \"Патриарх Евтимий\" пристигнал специализирам автомобил с четирима огнеборци от противопожарната служба в железничарския град. Те успели да спасят сградата.  Унищожено е само външното климатично тяло.", "date": "2018.12.30", "title": "Климатик подпали бръснарски салон в Горна Оряховица"}
{"url": "https://www.24chasa.bg/novini/article/7220892", "text": "Има шанс от 50 на сто за спиране на Брекзита, ако британският парламент отхвърли постигнатото от премиерката Тереза Мей споразумение с ЕС, заяви министърът на търговията Лиъм Фокс, цитиран от Ройтерс. \"Ако не гласуваме за това, не съм сигурен, че бих му дал (на Брекзита) много по-добри шансове от 50 на 50\", заяви пред в. \"Сънди таймс\" Фокс, един от водещите поддръжници на напускането на ЕС, предаде БТА. Остават три месеца до 29 март, когато Великобритания трябва да напусне ЕС. Постигнатото от Мей споразумение обаче остава несигурно, поради което остават възможни редица варианти - от Брекзит без споразумение, до спиране на Брекзита, отбелязва Ройтерс. По-рано този месец премиерката отложи планирано гласуване на споразумението, признавайки, че то вероятно ще бъде отхвърлено от парламента. Депутатите ще гласуват за споразумението догодина, през седмицата от 14 до 20 януари.", "date": "2018.12.30", "title": "Британският министър на търговията: Има шанс от 50 на сто за спиране на Брекзита"}
{"url": "https://www.24chasa.bg/novini/article/7220895", "text": "Колумбийските власти разследват възможни заговори за убийството на президента Иван Дуке, в които може да участват тежко въоръжени венецуелци, задържани наскоро в Колумбия, предаде Ройтерс, като цитира изявление на външния министър Карлос Трухильо. Външният министър заяви в публикувано снощи видеообръщение, че разузнавателни данни сочат съществуването на реални планове за нападение срещу десния президент, встъпил в длъжност през август. През последните дни са задържани трима венецуелци с тежки оръжия, добави Трухильо, цитиран от БТА. По данни, получени от полицията и армията, на 21 декември двама венецуелци са били заловени на автобус в Северна Колумбия, носещи дълги оръжия с калибър 5,56 мм, каквито се използват в армията. Дни по-късно беше арестуван трети въоръжен венецуелец. Колумбийските власти се опитват да установят наличието на евентуална връзка между предполагаемите планове за нападение срещу Дуке и наличието на тримата венецуелци в Колумбия. Сигурността на колумбийския президент, отправящ остри критики срещу венецуелския си колега Николас Мадуро, е подсилена с помощта на САЩ, Великобритания и Израел. От своя страна Мадуро обвини Колумбия, че оказва помощ на терористи, припомня Ройтерс. ", "date": "2018.12.30", "title": "Колумбия разследва заговори срещу президента, арестувани са венецуелци"}
{"url": "https://www.24chasa.bg/novini/article/7221110", "text": "Върнаха парите на   18-годишните момчета, които бяха задържани за престъплението, са пуснати на свобода. Дни след като 85-годишният Петко от видинското село Динково беше душен, а след това обран, той се видял отново с нападателите. Засекли се в местния магазин. Полицията вече му е върнала откраднатите спестявания от 500 лв. и телевизора. Същевременно обаче много хора се обадили, за да му помогнат. Дядо Петко ще посрещне Новата година заедно със своите съселяни, за да не е сам. Пред NOVA кметът на селото сподели, че е безсилен да се справи с кражбите в Динково.", "date": "2018.12.30", "title": "Върнаха парите на дядото от Динково, душен и ограбен на Коледа"}
{"url": "https://www.24chasa.bg/novini/article/7221112", "text": "Подкрепяното от Саудитска Арабия йеменско правителство отрече, че бунтовниците хуси са се изтеглили от стратегически важното пристанище на град Ходейда, както изисква постигнатото с посредничество на ООН примирие, и ги обвини, че всъщност са предали порта на свои верни хора, предаде ДПА.  Според правителствения представител Аскар Зеел обаче предаването е станало по неприемлив начин и че всъщност шиитските бунтовници са го предали не на ООН, а на администрацията на пристанището, състояща се от хора, назначени от самите тях при досегашния им контрол над Ходейда, предава БТА. \"Тази стъпка намалява възможностите да постигане на мир и сваля маската от истинските намерения на хусите и техните трескави усилия да подкопаят постигнатото чрез ООН споразумение в Стокхолм\", каза Зеел, цитиран от ДПА, пред официалната информационна агенция Саба. Според Зеел, който бе сред участниците на преговорите в Стокхолм, постигнатото в шведската столица споразумение безусловно изисква трите пристанища на Ходейда и тяхната сигурност да бъдат отговорност на правителствените агенции. Във връзка с тези възникнали трудности ООН съобщи пред журналисти, че хуманитарният коридор в Ходейда така и не е бил открит в уговорения срок. Шефът на групата наблюдатели на ООН Патрик Камерт се срещна с представители на бунтовниците и те го информирали за предислокацията си в Ходейда. Камерт обаче казал, че всяка предислокация ще заслужава доверие сам ако \"всички страни, в това число и ООН, могат да наблюдават този процес и да проверят съответства ли той на Стокхолмското споразумение\". Камерт съобщил, че свика на 1 януари следващо заседание на координационния комитет за обсъждане на плановете на воюващите страни по предислокация и по начините за мониторинг и координация, необходими за контрол над прекратяването на огъня.", "date": "2018.12.30", "title": "Йемен отрича хусите да са се изтеглили от пристанището на Ходейда"}
{"url": "https://www.24chasa.bg/novini/article/7221115", "text": "Редица страни-членки на ЕС са започнали подготовка за \"твърд Брекзит\", но не всички наистина са готови за подобно развитие на нещата. Това заявява европейският комисар за търговията Сесилия Малмстрьом в публикувано днес интервю за ДПА, предаде ТАСС. \"Не всички са готови наистина добре\", казва тя. Според Малмстрьом, ако кралството напусне ЕС без споразумение, \"всичко би било разкъсано\". \"Великобритания би станала трета държава и бихме търгували въз основа на правилата на СТО. Естествено бихме започнали преговори за търговско споразумение, но това би изисквало време\", допълва европейският комисар. \"Ако британците наложат контрол още от първия ден, ние ще направим същото\", казва тя с уговорката, че в началото може би ще цари хаос. Най-добрият вариант ще е регламентирано излизане, подчертава Малмстрьом, цитирана от БТА. Дебатите по споразумението за Брекзит в британския парламент ще бъдат подновени на 9 януари, след което депутатите ще гласуват \"за\" или \"против\" документа, напомня ТАСС.", "date": "2018.12.30", "title": "Сесилия Малмстрьом: Не всички членки на ЕС са готови за \"твърд Брекзит\""}
{"url": "https://www.24chasa.bg/novini/article/7221118", "text": "Русия планира до края на 2020 г. да приключи създаването на единна система за отбрана, която да обхваща всичките Курилски острови, гарантирайки защитата на стратегически важното Охотско море. Това заяви днес агенция Киодо, като се позова на документ на руските въоръжени сили, с който разполага, предаде ТАСС. \"През 2020 г. на Курилските острови трябва да бъде създадена единна система за отбрана. Необходимо е да се премахне възможността противникови кораби да минават през протоците (към Охотско море, бел. на ТАСС) и да стоварват противникови десантни войски на островите\", се казва в документа, предава БТА. Според Киодо се предвижда по-специално да бъде увеличен броят на бреговите ракетни комплекси \"Бал\" и \"Бастион\", разположени на архипелага. Освен това материалите сочат, че Русия смята да развива инфраструктурата на летищата за патрулни самолети за борба с подводници и на пристанищата за големи кораби на остров Парамушир. Киодо свързва действията на Русия със засилването на американското военно присъствие в региона, причина за което пък е нарастващата заплаха от страна на Северна Корея. Освен това Русия се стреми да гарантира безпроблемно придвижване на своя Тихоокеански флот, най-вече на подводниците. Според Киодо обаче това може да се отрази зле върху преговорите за мирен договор с Япония, които двете страни са решили да активизират. След Втората световна война Русия и Япония не са подписвали мирен договор и вече десетилетия преговарят по въпроса. Токио и Москва спорят главно за суверенитета върху островна верига, която японците наричат Северни територии, а руснаците - Южни Курилски острови. В края на войната островната верига е окупирана от съветски войски, след което местното японско население е екстрадирано. Токио претендира за островите Итуруп, Кунашир, Шикотан и група малки необитаеми островчета, наричана в Япония Хабомаи. Руското външно министерство неведнъж е заявявало, че суверенитетът на федерацията върху тях, оформен в международно-правен план, не подлежи на съмнение, припомня ТАСС.", "date": "2018.12.30", "title": "Киодо: Русия планира до 2020 г. да направи единна система за отбрана на Курилските острови"}
{"url": "https://www.24chasa.bg/novini/article/7221123", "text": "Вандали са свалили през нощта украсата на коледната и новогодишна елха в центъра на Вършец, съобщиха от местната община. Кабелите на осветлението са били прекъснати и откраднати, а украсата е повредена и свалена от елхата. Посегателството над празничната елха е второто и е направено малко след като украсата била възстановена. От местната община отново възстановиха украсата и обещаха тя да бъде налична за посрещането на новата година, което по традиция местните хора правят с песни и танци до елхата пред сградата на общината в града.", "date": "2018.12.30", "title": "Вандали свалиха украсата на елхата в центъра на Вършец"}
{"url": "https://www.24chasa.bg/novini/article/7221129", "text": "Накланянето на главата предразполага хората да се гледат в очите и затова човекът изглежда по-дружелюбен, съобщи Сайънс дейли. Насочването на погледа към очите дава възможност да бъде събрана много информация. При повечето видове прекият поглед в очите се смята за застрашаващ. Накланянето на главата неутрализира този ефект, установиха учени от университета на Калифорния в Санта Крус, предаде БТА. Хората са предразположени да гледат лявата страна на лицето. Смята се, че това се предопределя от мозъка, защото дясното полукълбо обработва информацията за лицата. Когато главата е наклонена обаче, човекът насреща вижда първо по-високото око, независимо дали е ляво или дясно. Ефектът се проявява дори при наклон от 11 градуса, но е най-силен, когато главата е наклонена с 45 градуса. При 90 градуса е най-слаб. ", "date": "2018.12.30", "title": "Накланянето на главата улеснява общуването"}
{"url": "https://www.24chasa.bg/novini/article/7221181", "text": "През изминалата нощ в румънския сеизмичен район Вранча са регистрирани две земетресения в тричасов интервал, съобщава информационният сайт Зиаре. Националният институт по геофизика съобщи, че първият трус е регистриран в 23,00 ч. в окръг Вранча с магнитуд от 2,6. Земетресението е станало на дълбочина от 84 км, предава БТА. Вторият трус е регистриран в 1,21 ч. с магнитуд 2,4, съобщават още румънските сеизмолози. Дълбочината на второто земетресение е 121 км. През декември във Вранча са регистрирани общо 17 земетресения, като най-силното е било с магнитуд от 3,3.", "date": "2018.12.30", "title": "Две земетресения във Вранча през изминалата нощ"}
{"url": "https://www.24chasa.bg/novini/article/7221184", "text": "Традиционното новогодишно спускане на гигантската кристална сфера от един от небостъргачите на площад \"Таймс скуеър\" в Ню Йорк ще бъде посветено тази година на свободата на печата и на журналистите , съобщиха световните медии, цитирани от БТА. Те цитират организаторите на проявата, които тази година са поканили на церемонията представители на водещи американски медии - в.\"Ню Йорк таймс\", в.\"Уолстрийт джърнъл\", в. \"Вашингтон пост\", сп. \"Тайм\", телевизионните канали Си Би Ес, Си Ен Ен, Ей Би Си, Фокс нюз и др. В списъка на поканените е и генералният директор на неправителствената организация Комитет за защита на журналистите Джоел Саймън. Представителите на медиите ще се явят на сцената на \"Таймс скуеър\" в новогодишната нощ и заедно ще натиснат бутона, който задвижва спускането на известната кристална сфера.", "date": "2018.12.30", "title": "Новогодишната церемония на \"Таймс скуеър\" е посветена на журналистите"}
