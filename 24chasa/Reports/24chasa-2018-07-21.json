{"url": "https://www.24chasa.bg/novini/article/6972796", "text": "Китайският президент Си Цзинпин пристигна днес в Сенегал, където ще подпише две споразумения за укрепване на икономическите връзки между Пекин и Дакар, съобщи Франс прес. Сенегал е първият етап от африканската обиколка на Си Цзинпин, която включва също Руанда и Република Южна Африка. На летището в Дакар китайският ръководител беше посрещнат от сенегалския му колега Маки Сал, предава БТА. По-късно днес двамата ще разговарят, преди подписването на договорите в области, които не бяха уточнени. Утре Си Цзинпин ще предаде на Маки Сал ключовете на построена от китайски предприятия зала по борба, най-популярния спорт в Сенегал. Китай е вторият търговски партньор на Сенегал, след Франция, с търговски обмен от 2 милиарда долара през 2016 г., по официални данни. Визитата на Си Цзинпин в Сенегал е втората на китайски президент в африканската страна след тази на Ху Цзинтао през февруари 2009 г., отбелязва АФП.", "date": "2018.07.21", "title": "Китайският президент кацна в Сенегал за африканска обиколка (Снимки)"}
{"url": "https://www.24chasa.bg/novini/article/6972783", "text": "Нова санкция измислиха гръцките власти за шофиране с чехли и джапанки. Ако полицията ви спипа, Законът за движение предвижда 50 евро глоба и отнемане на книжка за един месец. Причината за изискването да не се кара с чехли и всякакъв вид отворени обувки е, че могат да попречат на водача да реагира незабавно при маневра. Проверките на полицията са не само на дълги разстояния,но и при излизане с кола от плажа.Препоръчват се в топлото време шофьорите да използват платнени обувки,които не затоплят крака,а и позволяват по-добра маневреност. Екипи на Пътна полиция проверяват постоянно за употреба на алкохол, поставяне на предпазни колани и пушене в колата в присъствието на деца. Глобите са по няколкостотин евро и се изплащат в пълен размер.Отменени са вече отстъпките при първо нарушение.", "date": "2018.07.21", "title": "Внимание! Не шофирайте с чехли и джапанки в Гърция - глобяват 50 евро"}
{"url": "https://www.24chasa.bg/novini/article/6972695", "text": "БСП да ревизира позицията си за подкрепа на влизането на България в еврозоната. Това революционно поиска соцлидерката Корнелия Нинова при представянето на лявата “Визия за България” в зала 3 на НДК, в която преди време се проведе срещата на върха на ЕС. БСП свика Национално съвещание с участието на депутати, кметове и общински съветници, местни лидери. Визията бе определена като “заявка за разумно управление в името на хората”. Настоящата позиция за подкрепа на влизането на страната ни в еврозоната е гласувана от конгреса. “Сергей да не се сърди, защото този доклад бе негов, но икономиката ни, банковият ни сектор не са готови за това”, каза Нинова. Тя не се обяви директно за отричане на еврозоната, а поиска дискусия в партията за това как въвеждането на еврото ще се отрази на икономиката ни. Да не бързаме, да забавим, призова тя и обяви, че ако се установи, че страната ни не е готова за еврото, червеният конгрес да се събере и да ревизира решението си. “Досега приемахме: решено от конгреса и край, но не, нещата и животът се промениха и ние трябва да сме адекватни”, каза още Нинова. Лидерката обясни, че с визията си БСП не предлага алтернатива на ГЕРБ, а на системата от годините на прехода, която трябвало да бъде сменена без съобразяване с имена и групировки. Целта е да се поведе борба срещу “скритата паралелна държава, която дърпа конците на истинската”. “Не се обръщаме към политическите си опоненти, а към народа си - имаме ли сили да се освободим от разделението в миналото и да се обединим за бъдещето около няколко ключови въпроса. Не предлагаме готови и точни решения, не претендираме, че сме най-умните. Обръщаме се към всеки с призив по вазовски: Чуйте идеите ни и който с каквото може, да се включи”, каза тя. И представи идеите по сектори - икономика, регионално развитие, здравеопазване, образование и наука.  Соцлидерката поиска по-тясна работа на БСП във формат Вишеградска четворка (Унгария, Чехия, Словакия и Полша). И обясни, че икономиките в тези държави процъфтяват, инвестициите им растат, затова трябвало да се види какво от политиките им може да бъде полезно за България. БСП пратила експерти, които прегледали законодателството им и установили, че отива на левите политики, но и защитава националните интереси. - Не на джендър идеологията в българските училища. Съвременните християнски ценности са ни по-скъпи от третия пол, обясни Нинова. - Образователна система, обърната към дигиталното и социални мрежи в учебния процес. - Безплатни детски градини. Един учебник за един клас. - Не на вноса на работна ръка, защото мигрантите няма да ни решат проблемите. - Бройките в университетите по специалности, които са от интерес на бизнеса, да бъдат безплатни. Студентите да получават безлихвени кредити срещу ангажимент след завършването си да работят у нас за определен период. - Стратегически за държавата предприятия да бъдат забранени не само за приватизация, но и за концесия - БДЖ, летища, пристанища, ВиК секторът, НДК, филмова индустрия, БЕХ и други. - Премахване концесиите на плажовете и те да бъдат стопанисвани от общините, поиска Петър Кънев. - Нулеви ставки данък печалба за специални региони и направления. По-ниски данъци за производство в обезлюдените региони. - Намаляване на ДДС върху храните. Таван на субсидиите в земеделието. - Лечебните заведения по региони да се обединят в холдингова структура. Да се намали ДДС за лекарствата, като държавата се намесва в определянето на цените им. - Частните болници да се отпишат от търговския регистър, да станат само лечебни заведения и тогава да получават пари от НЗОК.", "date": "2018.07.21", "title": "БСП да не подкрепя сляпо влизането в еврозоната, поиска Нинова (Обзор)"}
{"url": "https://www.24chasa.bg/novini/article/6972686", "text": "“Пак са ни ограбили! Пак, пак, пак и пак!!! Докато спим... Изчадия адови, вас спокоен сън ще ви намери ли някога?” Гневните изречения са краткият, но емоционален пост на Мира Добрева във фейсбук, написани веднага след като сутринта на 21 юли открива, че пак са ограбили дома ѝ. “Вкъщи бяхме само аз и синът ми. Жоро (Торнев, съпругът ѝ - б.а.) и дъщеря ми ги нямаше. И точно преди да си легнем, синът ми, уплашен от предишните кражби, започва да ме разпитва за тях. Успокоих го, че няма нищо страшно, имаме видеонаблюдение, СОТ, жива охрана. И отворих прозореца, защото е топло”, разказа водещата на БНТ пред “24 часа”. Все пак, притеснена от разговора с детето, прибира в спалнята при себе си ценните неща - пари, документи, ключовете на колата, а детето заключва стаята си. Сутринта посяга към дамската си чанта, за да извади оттам слушалките си, и разбира, че я няма. “За пети път ме крадат. Първия път беше на улицата, когато ми взеха 600 лв. от чантата. Оттогава не нося пари със себе си. Следващите пъти ограбваха дома ни, поради което вкъщи вече не държим нищо ценно. Сега направиха сефтето на новото ни жилище”, разказва Добрева. Тя планирала забавен семеен ден със сина си, да потичат, да покарат колела. И за да го успокои след среднощния обир и посещенията на полицаи, тв водещата го беше завела следобед на Витоша. “Толкова съм гневна. Подобни неща слагат бариери в нашия живот, вдигаме огради, събужда се недоверие, очакване за нещо лошо, преди да заспиш. Материалните щети също не са за пренебрегване, защото човек работи, но за крадците ли”, каза Добрева. Тв водещата обясни, че нищо голямо и ценно не е изчезнало от дома ѝ. Успя и да се пошегува, че не ѝ се искало да се раздели по този начин с чантата си. За нея и семейството ѝ обаче остава ужасът от наглите крадци.", "date": "2018.07.21", "title": "За пети път обират Мира Добрева. Този път, докато спи (Обзор)"}
{"url": "https://www.24chasa.bg/novini/article/6972786", "text": "Трийсет и седем годишният депутат Пабло Касадо беше избран днес за председател на испанската консервативна Народна партия, на мястото на Мариано Рахой, който беше отстранен от премиерския пост в началото на юни с вот на недоверие. Това обяви съперничката на Касадо на балотажа, бившият вицепремиер Сорая Саенс де Сантамария, цитирана от Франс прес, малко след обявяването на резултатите от гласуването на извънредния партиен конгрес в Мадрид. Касадо получи 1701 гласа, а Саенс де Сантамария - 1250. Избирането на Касадо начело на Народната партия бележи завой надясно и поколенческа промяна за консервативната формация, която е най-голямата партия в испанския парламент, отбелязва АФП. \"Нов етап започва днес\" за Народната партия, която \"ще се опита отново да спечели сърцата на всички испанци след толкова трудните седмици, които преживяхме\", заяви новоизбраният лидер под овациите на своите привърженици. \"Народната партия се завръща\" и \"ние сме готови отново да управляваме това общество\", добави Касадо. На първия тур от вътрешните избори на 5 юли Сорая Саенс де Сантамария и Касадо се класираха на първо и второ място. Правителството на Рахой падна на 1 юни, след като получи вот на недоверие от парламента заради грандиозен скандал за корупция, в който бе замесена НП. Няколко дни по-късно вече бившият испански премиер се оттегли от политиката след 14 години начело на консервативната партия. Рахой не посочи свой наследник. Самият той бе избран за лидер на НП от бившия испански премиер Хосе Мария Аснар през 2004 г. Саенс де Сантамария, на 47 години, бе \"дясната ръка\" на Рахой. Изгряващата фигура на партията Пабло Касадо е заместник-генерален секретар на НП, отговарящ за комуникациите.", "date": "2018.07.21", "title": "Пабло Касадо беше избран за председател\nна испанската Народна партия"}
{"url": "https://www.24chasa.bg/novini/article/6972792", "text": "Близо 240 мигранти без документи бяха задържани днес на различни места в Турция, предаде Анадолската агенция, като се позова на източници от силите за сигурност. В северозападния пристанищен град Чанаккале бяха задържани 91 мигранти от Сирия, Иран, Пакистан и Палестина. Отделно 75 мигранти, всичките сирийски граждани, бяха задържани в южния окръг Хатай. Те бяха депортирани съгласно законова процедура, предава БТА. В северозападния окръг Къркларели 44 души - граждани на Афганистан, Ирак, Пакистан и Иран, бяха задържани в района на село Кофчаз. В окръг Одрин жандармерията задържа 26 пакистанци. Турция е главен маршрут на бежанците и мигрантите, които искат да достигнат Европа, особено след началото на гражданската война в Сирия през 2011 г., отбелязва Анадолската агенция.", "date": "2018.07.21", "title": "Задържаха 240 мигранти без документи за ден на различни места в Турция"}
{"url": "https://www.24chasa.bg/novini/article/6970980", "text": "Оказва се, че по време на Студената война електронното разузнаване било един от най-опасните занаяти и голям брой хора загубили живота си. Многобройните истории за тайни агенти, мистиката около тяхната работа, живот и смърт и до ден днешен продължават да вълнуват много хора. Голям брой от тях остават неразкрити и едва ли някога ще бъде разбулена цялата истина. Предлагаме ви откъс от книгата на Джон Хюз-Уилсън „За разузнаването”, от който ще научите повече за електронното разузнаване по време на Студената война, както и какво се е случило с американския секретен шпионски кораб „Пуебло”. Събирането на разузнавателни данни винаги е имало рискови страни. От тайните агенти на Управлението за специални операции, упражняващи опасния си занаят под самите носове на Гестапо в окупирана Европа, до агентите под прикритие, внедрени във Временна ИРА в Северна Ирландия, разкриването и залавянето означавали само едно: смърт. Но опасностите не преследват само смелите тайни агенти. От Втората световна война насам животът на служителите от техническото разузнаване също немалко пъти е бил изложен на риск. Между 1950 и 1970 г. около двайсет американски военни самолета били свалени от Съветския съюз в необявена война. На 8 април 1950 г. двойка съветски изтребители „Лавочкин Ла-11” се насочили към един патрулен самолет на американските ВВС „Прайвътиър PB4Y-2” в Балтийско море недалеч от Латвия и го взривили. Десетчленният екипаж бил смятан за мъртъв, докато не била получена информация от немски, австрийски и японски военнопленници, репатрирани от Съветския съюз през 1953 г., че един член от този екипаж бил видян в съветския „Лагер №20” близо до гр. Тайшет и „Колхоз №25” на петдесет и четири километра от Тайшет. По описанието този американски гражданин имал изгаряния по лицето и краката от взрива и ходел с патерици или бастун. За него се знаело, че излежава двайсет и пет годишна присъда за шпионаж и бил част от екипажа на свален американски самолет. Америка реагирала, но през 1956 г. съветското правителство заявило, че било проведено „изчерпателно проучване” на обвиненията от страна на Америка и че няма такъв американски военнослужещ, държан на съветска територия. След това започнала ожесточена битка. До 1972 г. деветнайсет американски самолета, главно разузнавателни, били унищожени в едностранни сблъсъци с руски изтребители. Тези рисковани набези били повторени и в Далечния изток. През декември 1950 г. един „Торнадо RB-45C” на американските ВВС бил свален от съветски „МиГ-15” над Китай близо до границата със Северна Корея. Година по-късно СССР свалил един „Нептун P2V-3” на американските ВМС близо до Владивосток. Екипажът изчезнал. А през октомври 1952 г. един „Суперфортрес RB-29” на американските ВВС бил свален от съветски изтребители над Курилските острови. Въпреки че осемчленният екипаж бил сметнат за мъртъв, през 1994 г. тленните останки на капитан Джон Р. Дънъм били върнати на САЩ, след като документи на бившия Съветски съюз разкрили, че един мъртъв член на екипажа бил намерен и погребан на остров Юрий. Бивш моряк от морската гранична служба, Васили Сайко, се явил през 1993 г. и дал пръстен, който взел от трупа на капитан Дънъм през 1952 г., за да бъде предаден на вдовицата му. Над 250 души въздушен екипаж на разузнавателни самолети от няколко нации загубили живота си по време на Студената война. Мисиите, на които били изпратени, и смъртта им били забулени в тайна десетилетия. Сега тяхната история на отдаденост и саможертва може да бъде разказана и паметта им – почетена. Електронното разузнаване било много опасен занаят по време на Студената война. На 11 януари 1968 г. малкият (895 тона с пълен товар) американски разузнавателен кораб „Пуебло” напуснал базата си в Сасебо, Япония, и отплавал на север със заповед да провежда наблюдение на военноморската дейност на Съветския съюз и да прехваща сигнали и електронна разузнавателна информация от Северна Корея. На борда на „Пуебло” имало няколко строго секретни американски шифрови машини KW-7. Но без ежедневните кодови настройки машините били просто големи телепринтери. Истинската тайна била в кодовите настройки. Докато ежедневните строго секретни еднократни списъци с ключове, използвани за настройване на машините KW-7, се пазели в тайна, комуникационният трафик бил в безопасност. Но като технически източник малкият, незащитен, строго секретен шпионски кораб бил пълен с висококласифицирана звукозаписна техника и документи. На 23 януари, недалеч от брега на Уонсан, “Пуебло” бил приближен от севернокорейски изтребител на подводници и му било наредено да спре. „Пуебло” издигнал американския флаг и започнал да маневрира към открити води с максималната си скорост от само 12 възела. Ловецът на подводници произвел няколко предупредителни изстрела и към него се присъединили още три бързи патрулни катера и два изтребителя „МиГ-21”. След двучасово преследване севернокорейците изгубили търпение и открили огън, убивайки един член на екипажа. Хванат в капан и безнадеждно превъзхождан по оръжие, малкият и уязвим „Пуебло” се предал. Тогава настанала паника, защото малкият екипаж се опитал да унищожи огромния обем от строго секретното комуникационно оборудване, сигнали, ръководства за употреба и други чувствителни материали на борда. Задачата била непосилна. Накрая само малък процент от класифицираните материали били унищожени, а „Пуебло” заедно с пленения си екипаж бил ескортиран до Уонсан. Сигналноразузнавателните материали били закарани директно в Москва. Както се отбелязва в историята на ЦРУ, само месец след като Джон Уокър доброволно предложил услугите си, Съветският съюз успял да отвлече сигналноразузнавателен кораб на американските ВМС заедно с безценните му шифрови машини и да се сдобие с начин да чете всеки класифициран сигнал на военноморския флот на САЩ. В крайна сметка през 1968 г. и след едно извинение – писмено признание от САЩ, че „Пуебло” е шпионирал, и обещание, че САЩ няма да шпионират в бъдеще, севернокорейското правителство решило да освободи осемдесет и двамата останали членове на екипажа. САЩ бързо се отметнали от признанието си, а севернокорейците пък заличили абзаца върху подписа, който гласял: „настоящото се отнася за осемдесет и двама членове на екипажа и трупа на един загинал”. Бюкър и екипажът му впоследствие били изправени пред военноморска следствената комисия. Министърът на военноморския флот обаче решил, че екипажът страдал достатъчно. Командир Бюкър продължил военноморската си служба, докато излязъл в пенсия. А корабът „Пуебло” сега е туристическа атракция в Северна Корея. Из  Книгата може да поръчате  !", "date": "2018.07.21", "title": "Защо Северна Корея пленява американски шпионски кораб?"}
{"url": "https://www.24chasa.bg/novini/article/6972749", "text": "Международният валутен фонд (МВФ) предупреди, че неотдавнашната вълна от нови търговски мита съществено ще навреди на световния икономически растеж, ден след като президентът на САЩ Доналд Тръмп заплаши с ескалация в търговския спор с Китай, предаде Ройтерс. Управляващият директор на МВФ Кристин Лагард заяви на срещата на финансовите министри и управителите на централни банки на страните от Г-20 в Буенос Айрес, че ще представи на участниците доклад за последиците от вече обявените ограничения в световната търговия, предава БТА. \"В най-лошия случай при сегашните мерки може да се стигне до спад на световния БВП от 0,5 процента\", каза Лагард. Тя отправи това предупреждение малко след като финансовият министър на САЩ Стивън Мнучин заяви в аржентинската столица, че засега няма макроикономически въздействия върху най-голямата икономика в света. През последните месеци САЩ и втората световна икономика Китай си размениха мита върху стоки в размер на 34 милиарда долара всеки, а вчера Тръмп заплаши с мита върху целия китайски износ за САЩ, който възлиза на 500 милиарда долара.", "date": "2018.07.21", "title": "МВФ: Вълната от нови мита може да навреди на растежа на световната икономика"}
{"url": "https://www.24chasa.bg/novini/article/6972761", "text": "Гръцка туристка пострада, след като падна от лифта в Драгалевци. Жената е с контузии по крайниците, но без опасност за живота, съобщава  .  По информация на Нова тв тя е паднало от височина около 4-5 метра.    Сигналът за инцидента е получен малко преди 15 часа, а момичето е откарано във ВМА. Без опасност за живота е, но със съмнения за счупвания и на двете ръце. Причините за тежкия инцидент се изясняват.                                                                                                                                                                                                                                                                                                                   ", "date": "2018.07.21", "title": "Гръцка туристка падна от лифта в Драгалевци"}
{"url": "https://www.24chasa.bg/novini/article/6972691", "text": "Поддържа ли Корнелия Нинова контакти с провокаторите на протеста в Странджа? Това попитаха лидерката на БСП депутатът от ГЕРБ Тома Биков и бившият му колега Антон Тодоров и заплашиха, че ако се докаже подобна връзка, ще дадат Нинова на прокурор, защото случващото се било заплаха за националната сигурност. Поводът са протестите на фермери, които, подкрепени от хора от цялата страна, не допуснаха да бъдат евтаназирани потенциално болни от чума животни. Преди няколко дни от ГЕРБ обявиха, че това са кръга на Цветан Василев и президента Румен Радев. Вчера Тодоров пусна като доказателство за тезата си видео от фейсбук. Негов автор е мъж на име Тодор Атанасов, който бил сред най-активно пречещите на органите на реда да влязат в огнището на чумата. “Всичките, които пътувате натам, спирате по пътищата. Току-що говорих с Корнелия Нинова и тя каза - кой където го спрат, там да остава. Не трябва да се връщате! Всички да остават там, където ги спрат.Тъй каза тя. Това е.” Това казва Атанасов, който се е включил на живо. Минути след брифинга на ГЕРБ но управляващите вече го бяха свалили и разпратили до медиите. Познава ли Нинова този човек и поддържала ли е контакти с други хора, дошли от страната да подкрепят протестиращите фермери в Странджа, попита Биков. “Казусът е изключително сериозен, тъй като за първи път получаваме пряко доказателство. Този мъж твърди, че е в пряка комуникация с Нинова по телефона. Тя им дава ясно разписан екшън план как да възпрепятстват полицията”, допълни го Тодоров. “Става дума за организиран опит за възпрепятстване на МВР, службите, агенцията по храните. Изглежда да си е чист сценарий”, каза още той. Самата Нинова отказа да коментира темата на заседанието на БСП в НДК с обяснението, че “днешната ни тема е бъдещето на България, нищо повече от това”. Червеният общински съветник Николай Николов обаче я защити: “Къде да бъде Нинова, ако не в Шарково - в кабинета си или да играе тенис като някои други?”. “За съжаление, все още не са взети втори проби от животните в Болярово. Изпълнихме всички искания на собственичката на стадото, но тя каза, че ѝ е нужно още малко време, за да позволи.” Това заяви областният управител на Ямбол Димитър Иванов пред Фокус. Фермата е с над 200 овце, за които има съмнение за чума. Кризисният щаб е провел извънредно заседание в петък вечерта. Заради напрежението в Болярово той е решил нов ветеринарен екип да вземе втората проба за изследване, но отново е отказан достъп. На извънредното заседание е решено умъртвяването на животни в Шарково и района да продължи, но още не е ясно кога. Все още има хора, които са блокирали достъпа до стадото на баба Дора, което е последно в бургаското село Шарково. За другото заболяване, което още не е открито у нас - африканска чума по свинете, държавата реши като превантивна мярка да позволи лова на глигани и извън сезона. Ловно-рибарското сдружение “Огоста” в Монтана ще практикува само индивидуален отстрел на диви свине. ", "date": "2018.07.21", "title": "ГЕРБ дава Нинова на прокурор, ако стои зад протестите в Странджа (Обзор)"}
{"url": "https://www.24chasa.bg/novini/article/6972789", "text": "Движението по пътя Русе - Бяла в участъка между Пиргово и Иваново се осъществява в една лента заради катастрофа, съобщиха от АПИ. Шофьорите да се движат с повишено внимание и съобразена скорост, като спазват указанията на \"Пътна полиция\". Възстановено е движението по път I-7 Силистра Алфатар.", "date": "2018.07.21", "title": "Затруднено движение по пътя Русе - Бяла заради катастрофа"}
{"url": "https://www.24chasa.bg/novini/article/6972636", "text": "Външният министър на Гърция Никос Кодзиас заяви, че Русия е длъжна да уважава националните интереси на неговата страна, съобщава агенция ТАСС. В интервю, публикувано в днешния брой на в. \"Ефимерида тон синдактон\" (Вестник на редакторите), Кодзиас посочи, че критериите за политиката на Гърция са националните интереси на страната. \"Русия трябва да разбере, че не може да се отнася неуважително към националните интереси на друга държава, заради това, че се чувства по-силна от нея. Ние не приемаме подобна позиция и сме го доказали както със Запада, така и с Изтока\", посочва в интервюто гръцкият първи дипломат, предава БТА. Отношенията между Русия и Гърция се обтегнаха, след като Атина обяви миналата седмица, че е изгонила двама руски дипломати и е забранила на други двама достъп до страната. Дипломатите бяха обвинени в намеса във вътрешните работи чрез насърчаване на демонстрациите срещу споразумението за името на Република Македония и в опит да подкупят гръцки официални представители. Говорителката на министерството на външните работи на Русия Мария Захарова заяви, че тази стъпка няма да се отрази позитивно на двустранните отношения и ще има ответни действия. Посланикът на Русия в Атина Андрей Маслов заяви в четвъртък пред агенция ТАСС, че планираното през септември посещение на руския външен министър Сергей Лавров в Гърция е загубило актуалност. Вчера руското МВнР изрази решителен протест пред посланика на Гърция в Москва във връзка със ситуацията с руските дипломати и антируските изявления на Атина.", "date": "2018.07.21", "title": "Гръцки министър: Русия трябва да уважава националните ни интереси"}
{"url": "https://www.24chasa.bg/novini/article/6972645", "text": "Хиляди хора излязоха в няколко града в Австралия да протестират с искане за слагане на край на драконовските имиграционни мерки, съобщи Франс прес. Протестите съвпадат с петата годишнина от въвеждането на тази политика. През 2013 г. Австралия подписа споразумения с тихоокеански страни, включително с Папуа Нова Гвинея и Науру, за изграждане на тяхна територия на центрове за задържане на нелегални мигранти. Там австралийските власти изпращат заловените лица, които опитват да достигнат по море до Австралия, предава БТА. Стотици демонстранти скандираха в Сидни \"освободете бежанците\". Протести имаше още в Мелбърн, Аделаида, Брисбън, Канбера и Пърт. Драконовската политика до голяма степен спря опитите на трафикантите да изпращат мигранти в Австралия, където броят на приетите е на най-ниското си равнище от десет години. Правозащитници обаче обвиняват властите, че обръщат гръб на уязвими хора.", "date": "2018.07.21", "title": "Протести в Австралия срещу драконовски мерки срещу нелегалната имиграция"}
{"url": "https://www.24chasa.bg/novini/article/6972663", "text": "Съдът във Варна остави в ареста единия от задържаните трима надзиратели от затвора в града, които са обвинени в неправомерно пускане в отпуск на затворник, съобщиха от пресслужбата на съда. Варненският окръжен съд определи мярка \"задържане под стража\" за 46-годишния Николай Тонев, а за останалите двама - Милен Добрев /29 г./ и Стоян Петров /50 г./ - \"домашен арест\". Според прокуратурата, като длъжностни лица надзирателите са нарушили и не са изпълнили служебните си задължения, или са превиши властта или правата си с цел да набавят за себе си или за другиго облага или да причинят другиму вреда. Обвинението към надзирателите е, че за времето от 31 май до 18 юли тази година шест пъти са пускали в отпуск затворника Искрен Маринов, позволявайки му да напусне територията на затворническото общежитие. Затворникът изтърпява наказание от 6 години и 8 месеца за участие в организирана престъпна група. През март 2017 той се призна за виновен за кражбите на 19 луксозни коли по морето пред Пловдивския военен съд и получи осъдителната присъда, припомнят от пресслужбата на съда и уточняват, че към днешна дата му остава да изтърпи още 4 години и 4 месеца. Определенията на съда могат да бъдат обжалвани и протестирани пред Апелативния съд във Варна.", "date": "2018.07.21", "title": "Оставиха в ареста един от надзирателите, пускали затворник от килията"}
{"url": "https://www.24chasa.bg/novini/article/6972702", "text": "“За съжаление, все още не са взети втори проби от животните в Болярово. Изпълнихме всички искания на собственичката на стадото, но тя каза, че ѝ е нужно още малко време, за да позволи.” Това заяви областният управител на Ямбол Димитър Иванов пред Фокус. Фермата е с над 200 овце, за които има съмнение за чума. Кризисният щаб е провел извънредно заседание в петък вечерта. Заради напрежението в Болярово той е решил нов ветеринарен екип да вземе втората проба за изследване, но отново е отказан достъп. На извънредното заседание е решено умъртвяването на животни в Шарково и района да продължи, но още не е ясно кога. Все още има хора, които са блокирали достъпа до стадото на баба Дора, което е последно в бургаското село Шарково. За другото заболяване, което още не е открито у нас - африканска чума по свинете, държавата реши като превантивна мярка да позволи лова на глигани и извън сезона. Ловно-рибарското сдружение “Огоста” в Монтана ще практикува само индивидуален отстрел на диви свине. ", "date": "2018.07.21", "title": "Болярово все още без втора проба за чума"}
{"url": "https://www.24chasa.bg/novini/article/6972602", "text": "Руският външен министър Сергей Лавров каза на държавния секретар на САЩ Майк Помпейо, че арестуваната в САЩ и обвинена в шпионаж руска гражданка Мария Бутина е задържана по изфабрикувани обвинения и трябва да бъде освободена, предадоха Ройтерс и ТАСС. В телефонен разговор с Помпейо \"Лавров изтъкна, че действията на американските власти, арестували в САЩ руската гражданка Бутина по изфабрикувани обвинения, са неприемливи и тя трябва да бъде освободена в най-скоро време\", се посочва в изявление на руското външно министерство, предава БТА. Двамата са обсъдили също перспективите за подобряване на двустранните отношения, положението в Сирия и региона, включително възможностите за взаимодействие на Русия и САЩ заедно с други страни за решаване на хуманитарните проблеми в Сирия, както и усилията по денуклеаризация на Корейския полуостров.", "date": "2018.07.21", "title": "Лавров към Помпейо: Арестуването на рускинята Мария Бутин е неприемливо"}
{"url": "https://www.24chasa.bg/novini/article/6972524", "text": "Президентът на САЩ Доналд Тръмп не се опитва да влияе на валутните пазари, заяви днес американският министър на финансите Стивън Мнучин, цитиран от Ройтерс. Той повтори, че силният американски долар отразява силната американска икономика и е в дългосрочен интерес за САЩ, предава БТА. Пред репортери в Буенос Айрес американският финансов министър посочи, че той и Тръмп напълно подкрепят независимостта на американската централна банка. Тръмп през последните дни измени на традициите с критични коментари за силата на долара и паричната политика на Управлението за федерален резерв (УФР). Мнучин е в Буенос Айрес по повод започващата днес среща на финансовите министри и централни банкери от групата на Г-20. Сред участниците са управляващият директор на МВФ Кристин Лагард, президентът на Световната банка Джим Ким и шефът на Европейската централна банка Марио Драги. Основното заседание ще се състои днес на тема рискове и възможности в световната икономика. Второто заседание ще се занимава с развитието на пазара на труда и финансовата инфраструктура. Тези два въпроса са приоритетни за аржентинското председателство на Г-20 през тази година. ", "date": "2018.07.21", "title": "Американският министър на финансите: Тръмп не се опитва да влияе на валутните пазари"}
{"url": "https://www.24chasa.bg/novini/article/6972527", "text": "Започвам проверка на ударите по българския туристически бизнес по Черноморието, тъй като нямам доверие на досега изнесената информация от вицепремиера Валери Симеонов. Това написа във фейсбук съпредседателят на \"Обединени патриоти\" и лидер на \"Атака\" Волен Сидеров. \"Смятам, че новият закон не е съобразен с актуалната обстановка по курортите и имам опасението, че новите мерки ще доведат до финансови щети за бюджета на Република България. Ще проверя дали действията на създадения набързо, по болшевишки, извънреден щаб, са законни. От информацията, която получих по Черноморието съм склонен да мисля, че действията на щаба тормозят българския туристически бизнес избирателно. Искам да знам по какъв начин се взимат решения кой да бъде проверяван по курортите\", пише още Сидеров.", "date": "2018.07.21", "title": "Волен Сидеров с контрапроверки по морето, не вярвал на Валери Симеонов (Снимки)"}
{"url": "https://www.24chasa.bg/novini/article/6972534", "text": "Служители от участък Медковец спрели лек автомобил „Фоксваген Пасат“ с шведски регистрационни табели, собственост на гражданин от Кралство Швеция. При извършената проверка на 20 юли към 17 и 35 часа уредът отчел у водача - 38 годишен мъж от село Аспарухово 1,49 промила алкохол в издишания въздух. Той седнал зад волана почерпен и без книжка. Пътните полицаи му връчили 2 акта по Закона за движение по пътищата и един по Закона на МВР. Пияният шофьор отказал кръвна проба. По случая е образувано бързо производство. Задържан е за 24 часа. Изясняването на нарушението продължава в РУ- Лом.", "date": "2018.07.21", "title": "Задържаха пиян и неправоспособен зад волана в Медковец"}
{"url": "https://www.24chasa.bg/novini/article/6972541", "text": "Банков клон в Несебър е бил обран призори в петък, задигнати са над 100 000 лв., съобщиха източници на 24 часа. Извършителите на обира са двама, те били маскирани, довериха отлично запознати. Според източници от полицията престъплението е извършено около 5 часа сутринта. Обирджиите проникнали в банката, разположена на партера на голям жилищен блок, през съседен офис.  Те влезли в кантора за недвижими имоти взломявайки малък прозорец, след което разбили с чук обща стена с тази на банковия офис. После бандитите разбили касата на банката и задигнали парите. Според запознати бандитите разбили с чук стената, изградена от блокчета итонг. Съседи от блока чули шум, но никой не се обадил в полицията. Едва когато банковите служители започнали да пристигат сутринта на работа разбрали, че е извършен обир. Стойността на откраднатата сума е в процес на изясняване.", "date": "2018.07.21", "title": "Банков обир в Несебър, двама маскирани задигат над 100 000 лв."}
{"url": "https://www.24chasa.bg/novini/article/6972556", "text": "Турските сили за сигурност са неутрализирали от септември 2016 г. 170 високопоставени членове на терористичните организации Сили за защита на народа/Кюрдска работническа партия, предаде Анадолската агенция. Много от тях са фигурирали в списък на издирваните лица на министерството на вътрешните работи. Под \"неутрализиран\" турските власти разбират предал се, убит или заловен терорист, уточнява Анадолската агенция. По време на антитерористични операции силите за сигурност са атакували места, където се събират терористите, както и техни бази, основно в югоизточните окръзи Хаккяри, Тунджели и Диарбекир, предава БТА. В над 30 годишната си терористична кампания срещу Турция Кюрдската работническа партия (ПКК) е отговорна за смъртта на около 40 000 души, включително на жени и деца, посочва Анадолската агенция. ПКК е призната за терористична организация от Турция, ЕС и САЩ.", "date": "2018.07.21", "title": "Турция е неутрализирала 170 топ терористи от септември 2016 г."}
{"url": "https://www.24chasa.bg/novini/article/6972424", "text": "Германската прокуратура повдигна обвинение в опит за убийство на 34-годишния мъж, който вчера нападна с нож пътници в градски автобус в северния град Любек, предадоха ДПА и Асошиейтед прес. Обвиняемият е роден в Иран, но има германско гражданство и живее отдавна в Любек. Той рани 10 души при нападението, трима от които сериозно, включително 21-годишен холандец, който бе опериран нощес. Нападателят бе задържан на място и остава в ареста, предава БТА. Няма данни мъжът да е радикализиран и според официални лица е слабо вероятно да е имал терористичен мотив. Прокурорката Ула Хингст заяви, че той не е говорил при разпита и мотивът за нападението му остава неясен. Германската новинарска телевизия \"Шпигел Ти Ви\" цитира бащата на нападателя, според когото синът му страдал от душевно разстройство.", "date": "2018.07.21", "title": "Повдигнаха обвинение в опит за убийство \nна нападателя с нож в автобуса в Любек (Видео)"}
{"url": "https://www.24chasa.bg/novini/article/6972570", "text": "Аварията в атомната централа в японската префектура Фукушима отпреди 7 години е довела до увеличено съдържание на радиоактивни частици в калифорнийско вино, съобщава в. \"Ню Йорк таймс\". Изданието цитира изследване на френски специалисти от Националния център за научни изследвания. Екипът анализирал съдържанието на калифорнийски червени и розови вина, произведени от реколтите 2009-2012 година. Учените използвали метода на нискофоновата гама-спектрометрия, с който измерили количеството на радиоактивни частици, предава БТА. Във вино, произведено след 2011 г., били открити високи нива на цезий-137. Това е техногенен изотоп, който се образува при делене на ядрата в атомните реактори. Френските учени изтъкват, че тези радиоактивни нива не са опасни за здравето. Концентрацията във виното била много ниска, малко надвишаваща естествената радиация на околната среда.", "date": "2018.07.21", "title": "Откриха следи от аварията във Фукушима в калифорнийско вино"}
{"url": "https://www.24chasa.bg/novini/article/6972573", "text": "Кметството на Букурещ планира да раздаде 5 000 \"еко-ваучера\" на стойност по 9 000 леи всеки (3 783 лв.) за закупуване на нови незамърсяващи околната среда автомобили, предаде агенция Медиафакс. Проектът на решение за предоставяне на \"еко-ваучери\" ще бъде внесен за одобрение в Общинския съвет на Букурещ в близките дни. \"Еко-ваучерите ще бъдат използвани за закупуване на нови автомобили с норма на замърсяване, която осигурява намалени емисии - Евро 6, недизелови или електрически автомобили. Необходимата сума за прилагане на програмата ще бъде осигурена от местния бюджет на община Букурещ\", се посочва в проекта на решение, предава БТА. Всеки жител на Букурещ с постоянно или временно местожителство в румънската столица ще може да предаде стария си автомобил и да получи в замяна \"еко-ваучер\" на стойност 9 000 леи, които да използва при закупуването на нов автомобил с намалени емисии, недизелов или електрически. Като начало ще бъдат отпуснати 5 000 \"еко-ваучера\". През юни м. г. кметството на румънската столица лансира друг проект с цел подобряване качеството на въздуха в града. По програмата \"Велосипедисти в Букурещ\" бяха раздадени 5 000 ваучера на стойност 500 леи всеки (210 лв.) за закупуване на обикновен или електрически велосипед, тротинетка или устройства от типа Сегуей (две колесно превозно средство с литиеви батерии) или Найнбот (самобалансиращ скутер за придвижване в градски условия). Право да получат ваучер имаха жители на Букурещ на възраст над 18 години, с постоянно или временно местожителство в румънската столица.", "date": "2018.07.21", "title": "Раздават ваучери за нови незамърсяващи околната среда автомобили в Букурещ"}
{"url": "https://www.24chasa.bg/novini/article/6972578", "text": "Доналд Тръмп определи като \"напълно безпрецедентно и може би незаконно\" решението на бившия му личен адвокат Майкъл Коен тайно да го запише в разговор, в който двамата обсъждат възможността да платят пари на бивша плеймейтка, за която се твърди, че е имала връзка с Тръмп, предадоха Франс прес и Ройтерс. \"Немислимо е адвокат да записва свой клиент - напълно безпрецедентно и може би незаконно\", написа президентът на САЩ в Туитър. Аудиозаписът е направен два месеца преди президентските избори от 2016 година. Той е иззет от ФБР при обиск в офиса на Коен, разкри вчера в. \"Ню Йорк таймс\". \"Немислимо е и властите да влязат в офиса на адвокат (рано сутринта) - почти безпрецедентно\", заяви още Тръмп, предава БТА. Записаният разговор касае бившия модел на \"Плейбой\" Карън Макдугал, която твърди, че е имала \"10-месечна романтична връзка през 2006 и 2007 г.\" с Тръмп, който тогава още не се е занимавал с политика. В крайна сметка на плеймейтката не са били дадени пари. \"Добрата новина е, че любимият ви президент не е направил нищо лошо!\", заключи Тръмп в Туитър. Майкъл Коен вече призна публично, че е изплатил 130 000 долара на порноактрисата Сторми Даниълс през ноември 2016 г., за да не разкрива, че е правила секс с Тръмп през 2006 година. Той е разследван от федералната прокуратура в Ню Йорк за данъчни и банкови измами и за нарушение на закона за воденето на предизборна кампания. На Коен до момента не са повдигнати обвинения.", "date": "2018.07.21", "title": "Тръмп разкритикува бившия си адвокат, записал го да говори за бивша плеймейтка"}
{"url": "https://www.24chasa.bg/novini/article/6971924", "text": "Българинът Владимир Тенев влезе в топ 11 на новите техномилиардери в света, пише “Бизнес инсайдър”. Влад Тенев, както е по-известен в САЩ, е съосновател на компанията “Робинхуд”. Според най-новите данни платформата на Тенев и неговия партньор Бейжу Бат през май е оценена на 6 млрд. долара. Така те се нареждат в класацията, като притежават една трета от компанията, или по 1 млрд. долара всеки. Платформата “Робинхуд” предлага търгуване на акции без комисиони за всяка трансакция. Приложението има над 4 млн. потребители и е много популярно в САЩ. 31-годишният българин е роден във Варна. В интервю за “Мидиъм” той разказва, че в началото на 1991-а баща му получава възможност да замине за САЩ Неговата майка го последва година по-късно, а 6 месеца след това, когато е на 4 години, заминава и самият Влад. Той израства във Вирджиния, като през 2004 г. заминава да учи в Станфорд. От малък Тенев проявявал интерес към математика и наука. Израснал е в семейството на двама академично ориентирани родители, като и двамата работят в Световната банка, пише “Форбс”. Съоснователят на “Робинхуд” има бакалавърска степен по математика от университета в Станфорд и магистърска степен също по математика от Калифорнийския университет. Именно в Станфорд Влад среща своя бъдещ партньор в бизнеса, който също завършва престижния университет. Съквартиранти, и двамата са синове на мигранти. Бат е бакалавър в специалност “Физика” и магистър по математика. Първият им общ проект е факт, след като се местят в Ню Йорк, за да направят платформа за хедж фондове. В интервю за Mad Money Тенев разказва и за втората компания, създадена също в Ню Йорк преди големия пробив с “Робинхуд”. Тя е била за продажба на софтуер за банки и големи институции. Двамата с Бат анализират внимателно променящите се финансови пазари и решават да направят платформата. Влад и Бат се връщат в Калифорния и създават “Робинхуд”, която ги изстрелва до върха. Платформата дава възможност на всички да търгуват на фондова борса, независимо дали имат големи финансови възможности. Още повече че с електронното предлагане не е нужно потребителите да плащат между 7 и 10 долара на трансакция. Така повече хора се включват в пазара на акции без такси и без минимален капитал за акаунт. Компанията, намираща се в Пало Алто, отговаря напълно на определението за “еднорог”. Това са стартиращи компании, които успяват да достигнат пазарна оценка от над 1 млрд. долара. Сред най-популярните “еднорози” са компании като Uber, Airbnb и Pinterest. Бързо разрастващата се компания печели от лихви върху парите в сметките на клиентите си в приложението Другият източник на приходи е от абонаментната услуга “Робинхуд Голд”. С нея потребителите могат да взимат заеми, с които да търгуват. Таксите на месец са между 6 и 200 долара, а кредитите могат да бъдат в размер от 1000 и 50 хил. долара. От пускането на платформата, с която всеки притежател на смартфон може да се превърне в трейдър, “Робинхуд” вече има над 4 млн. потребители. “След като спестихме на потребителите ни над 1 млрд. долара от такси, вече е време да представим и уеб версията на “Робинхуд” - така Тенев представя в Twitter уеб платформата на компанията. При стартирането си тя се предлага само за смартфони. “Мисля, че истинският “Х фактор”, който направи инвеститорите още по-развълнувани от това да станат част от “робинството”, е способността ни с много, много ограничена работна сила да правим нови продукти, като същевременно поддържаме и развиваме един от най-големите брокери в САЩ”, казва Бат пред “Форчън”. В началото на тази година компанията вече предлага и продукта Robinhood Crypto, с който може да се търгува и с криптовалути. През 2017 г. името на Тенев присъства в класацията на “Форбс” “30 под 30” Рейтингът е за млади мениджъри под 30 години в сферата на финансовите пазари. На челното място в класацията за най-богатите хора в света е основателят на “Амазон” Джеф Безос със състояние, оценено над 150 млрд. долара. Той надминава дори създателя на “Майкрософт” Бил Гейтс, чието богатство е 95,3 млрд. долара. В топ 3 влиза и Уорън Бъфет, който е считан за най-великия инвеститор във времето на модерните финансови пазари. Състоянието на 87-годишния милиардер е оценено на 83 млрд. долара. 4-ото място в рейтинга принадлежи на основателя на фейсбук Марк Зукърбърг. Той притежава 82,2 млрд. долара. Последното място в топ 5 заема испанският предприемач Амансио Ортега. Той е собственик на около 60% от компанията “Индитекс”, в чиято група влиза марката “Зара”. Финансовото състояние на Ортега се оценява на 74,8 млрд. долара. В класацията за 11-те нови техмилиардери са и съоснователят на платформата, която прави резервни копия на снимково- и видеосъдържание - Dropbox Араш Фердоуси. Както и Даниел Ек, който е част от екипа, който създава приложението Spotify. Mузикалната стрийминг услуга дава достъп до милиони песни и видеоклипове на музиканти от цял свят. Бини Бансал също е в класацията. Той е съосновател на най-голямата индийска компания за онлайн продажба на електроника, книги, дрехи и козметика.", "date": "2018.07.21", "title": "Най-богатият българин е математик, а не олигарх"}
{"url": "https://www.24chasa.bg/novini/article/6972598", "text": "Министър-председателят Бойко Борисов беше посрещнат от спортните клубове на Шумен, които направиха демонстрации по различни видове спорт. След това премиерът Борисов разгледа съоръжението, за което държавата отпусна 8,5 млн. лв. Спортната беше изградена за малко повече от една година. Спортното съоръжение отговаря на всички стандарти и в него може да се провеждат национални и международни състезания. То е с 5100 квадратни метра разгърната на площ, на две нива. В залата, която беше препълнена, премиерът беше посрещнат с аплодисменти. Новото съоръжение беше благословено от Варненския и Великопреславски митрополит Кирил и от районния мюфтия Месут Мехмедов. Премиерът каза, че е изпълнил едно от обещанията си към града. „Когато владиката и ходжата са един до друг, а ние откриваме спортни и културни зали, където ще има концерти, симпозиуми. Аз мисля, че сами виждате колко неща се правят. Това ви го обещах, днеска го има. Имам още едно за старческия дом. Ще го направим тази година и кметът от вчера ходи по мене за стадиона, така че вече знам колко жители има Разград и защо Шумен трябва да има стадион“, заяви от трибуната премиерът Борисов. След това заедно с кмета на града Любомир Христов и олимпийският шампион Янко Русев Бойко Борисов преряза лентата. На мащабното за града събитие присъстваха многократният европейски и световен шампион по вдигане на тежести Златан Ванев, световни шампиони по кикбокс и представители на детски спортни клубове. \"Всяка спортна зала дава нов тласък на развитието на спорта. Днес откриваме \"Арена Шумен\", която ще радва жители и гости, като ще даде шанс градът да домакинства повече спортни мероприятия. Проектът е финансиран от републиканския бюджет с 8 млн. лева, като са облагородени и залесени и площите около залата – един прекрасен парк в момента\", написа Борисов във фейсбук.", "date": "2018.07.21", "title": "Борисов откри новата спортна зала на Шумен (Видео, снимки)"}
{"url": "https://www.24chasa.bg/novini/article/6972613", "text": "Румънските санитарни власти съобщиха днес за два нови случая на африканска чума по свинете в окръг Яломица (Югоизточна Румъния), предаде агенция Медиафакс. На 20 юли бе потвърдено наличие на вируса на африканска чума по свинете в две стопанства в село Джурджени, окръг Яломица. След потвърждаване на диагнозата от Института по диагностика и здраве на животните в Букурещ - Национална референтна лаборатория за диагностика и здраве на животните, ветеринарните служби са се намесили спешно, посочва Националната санитарно-ветеринарна служба, предава БТА. От там съобщават, че двете стопанства са поставени под официално наблюдение и са наложени ограничителни мерки за движение на хора, животни, продукти и субпродукти, както и на превозни средства. Животните са били умъртвени, а труповете им - изгорени. Съгласно плана от мерки за предотвратяване разпространението на болестта, превантивно са умъртвени свинете в двете стопанства, а труповете им са изгорени. Взети са лабораторни проби от мъртвите животни и от евтанизираните, посочва Националната санитарно-ветеринарна служба. Собствениците на умъртвените животни ще бъдат обезщетени. От Националната санитарно-ветеринарна служба напомнят, че африканската чума по свинете не засяга хората и няма никакъв риск за тях, но вирусът има неблагоприятен ефект в социален план заради икономическите загуби. В окръг Тулча и други окръзи на Източна Румъния ситуацията с африканската чума по свинете е драматична, съобщи тези дни телевизия Антена 3. Само в една от фермите в Румъния се е наложила евтаназия на 45 000 прасета. Вирусът на африканската чума идва в Румъния от север и от изток, съответно от границата с Република Молдова и Украйна.", "date": "2018.07.21", "title": "Два нови случая на африканска чума\nпо свинете в Румъния"}
{"url": "https://www.24chasa.bg/novini/article/6972518", "text": "Преди 76 години на Гарнизонното стрелбище в София угасна един от най-ярките поети на България. Това написа президентът Румен Радев във фейсбук по повод 76 години от разстрела на Никола Вапцаров и и неговите другари Антон Попов, Антон Иванов, Петър Богданов, Георги Минчев и Атанас Романов. Вижте какво още написа той: Никола Вапцаров се осмели да предизвика историята от името на малкия човек, останал извън нейните празни контури. И ако днес стиховете му продължават да ни окриляват и смущават, то е, за да ни напомнят, че да хленчим не ще ни помогне. Че между нас и надеждата за утрешния ден са барикадите на живота, които единствено делата и ръцете ни могат да срутят. Разстрелът не съкруши гласа на поета, не ни отне Вапцаровата убеденост в прогреса – технически, човешки, обществен, социален - напредък за всички, за безброя. Упованието, че дори когато животът без милост ни връзва крилата, с главите си можем да счупим ледовете, да снемем слънцето при нас. Защото вярата е също така нужна на човека, както и хлябът. Оставил приживе само една стихосбирка, Никола Вапцаров доказа, че талантът не се измерва с обема на творчеството. И от дистанцията на отминалите години все по-ясно виждаме как със силата на своя стих и съвест поетът надживява палачите си – и физическите, и тези от ново време. Поклон пред паметта на Никола Вапцаров!", "date": "2018.07.21", "title": "Радев: Вапцаров се осмели да предизвика историята от името на малкия човек"}
{"url": "https://www.24chasa.bg/novini/article/6972468", "text": "Белград отхвърли искане на косовския външен министър Беджет Пацоли да посети Нови Пазар в Сърбия, съобщи сръбската национална телевизия РТС. Искането бе отхвърлено с мотивировката, че според Резолюция 1244 на Съвета за сигурност на ООН Косово няма министерство на външните работи и в случая на Пацоли не може да се приложи споразумението за посещения на официални представители. Косовското външно министерство изрази \"съжаление и огорчение\" от решението на Белград, предава БТА. Сръбският министър на отбраната Александър Вулин коментира за РТС, че в случая не трябва да се правят никакви паралели с поведението на прищинските власти, които редовно отказват посещения на сръбски официални представители. \"Да не забравяме, че ние сме международно призната държава, а Косово е територия под временно управление на ООН според Резолюция 1244\", каза Вулин. Косовският външен министър Беджет Пацоли бе поканен в Нови Пазар от Сулейман Углянин, председател на Националния съвет на бошняците /босненските мюсюлмани/ в Сърбия. Премиерът Ана Бърнабич предупреди лидерите на Националния съвет на бошняците да зачитат законите на своята държава и преди всичко закона за националните съвети на малцинствата, който забранява на членовете им да се занимават с политика. Сръбските медии посочиха, че Пацоли би могъл да дойде в Нови Пазар, но не като министър, а като частно лице. Самият Пацоли обаче каза в четвъртък, че ако искането му бъде отхвърлено, няма да тръгне \"по планински пътища\" като директорът на сръбската правителствена служба за Косово Марко Джурич, който на 26 март тази година бе арестуван в Косовска Митровица за влизане на косовска територия без разрешение.", "date": "2018.07.21", "title": "Сърбия не разреши на косовския външен министър да посети Нови Пазар"}
{"url": "https://www.24chasa.bg/novini/article/6972012", "text": "Мрежа за нелегален внос на българско оръжие разбиха гръцките власти на остров Крит. Ченгетата са изумени от голямото количество разнообразен боен арсенал. Арестувани са седем гърци досега. Още през март на ГКПП Промахон митничари попаднали на находка, която ги отвела до цяла мрежа за нелегален трафик на оръжие. В камион, превозващ от България детски храни и играчки, те открили 20 барабанни и газови пистолети и ножове. Насочили се към возилото, тъй като шофьорът показал притеснение. Той е грък и веднага бил арестуван, а тирът - конфискуван. Било предприето незабавно разследване от отдела за борба с организираната престъпност. Така органите на реда стигнали до получателя на “детските храни”, който се оказал на остров Крит. Полицаи под прикритие се представили за клиенти. Тарторът е собственик на магазини за ловни принадлежности. В интернет той предлагал богат асортимент - от пистолети до електропалки. Обслужването на клиентите ставало по каталог. Всяка поръчка на желаещите да стрелят се изпълнявала. Бързото снабдяване с липсващи на склад пистолети навело разследващите, че снабдителят е в съседна страна. Полицаи под прикрите направили фиктивни поръчки от различни места в Гърция и разкрили, че има специални куриери, които доставят оръжието на клиентите. Проследена била цялата мрежа на нелегалния трафик. По време на следствието изтекла информация, че повечето оръжие се внася с контейнери с двойно дъно от България. Сега се търсят производителят и търговецът от българска страна, като гърците не изключват версията, че България може да е част от транзитен път на международен оръжеен канал.", "date": "2018.07.21", "title": "Заловиха голямо количество българско  оръжие на о-в Крит"}
{"url": "https://www.24chasa.bg/novini/article/6972496", "text": "Телата на 36-годишна жена и на едно от трите й деца, които бяха обявени за изчезнали в четвъртък, бяха намерени от турската страна на река Марица, съобщиха снощи турски медии. Турски и гръцки лодки продължават днес издирването на другите две момчета на четири и шест години, предава БТА. Семейството изчезна в четвъртък, след като лодката им потъна в река Марица. Смята се, че те са бягали от Турция към Гърция. В лодката се намирали още съпругът и други четири души, всички те турски граждани, които успели да доплуват до гръцкия бряг и които бяха заловени от гръцките власти.", "date": "2018.07.21", "title": "Жена и дете са загинали при потъване на лодка в река Марица в Турция"}
{"url": "https://www.24chasa.bg/novini/article/6972266", "text": "Трима български граждани са задържани при операция на служители от Главната дирекция „Национална полиция“ и РУ - Своге. Тя е проведена вчера в района на Искърското дефиле, съобщават от МВР.  Българите са били наблюдавани известно време. Вчера те направили опит незаконно да изведат от страната осем души – четирима мъже, три жени и момиче – по техни думи, иракчани, всички без документи за самоличност. По предварителни данни, чужденците са били преминали незаконно на наша територия, като целта им е била да достигнат до Западна Европа. Двама от задържаните са се придвижвали с лека кола, а след тях третият е управлявал джип с осемте мигранти. След преследване от полицейските органи двете коли са спрени на пътя Лакатник-Вършец, в района на село Миланово. Тримата българи са задържани. С постановление на прокуратурата са им наложена мерки за неотклонение до 72 часа. Привлечени като обвиняеми по чл. 281, ал. 2, т. 1, т. 4, т. 5, във връзка с ал. 1, вр. чл.20, ал. 2 от НК. Работата по изясняването на случая продължава под надзора на Районна прокуратура - Своге.", "date": "2018.07.21", "title": "Задържаха 3-има, опитали да преведат нелегално осем чужденци"}
{"url": "https://www.24chasa.bg/novini/article/6972279", "text": "Общо 120 китайски компании намират място в тазгодишната класация на авторитетното американско бизнес списание „Форчън\" за 500-те най-големи компании в Поднебесната. За пета поредна година тя се оглавява от веригата супермаркети „Уолмарт\", а веднага след нея се нареждат Китайската национална електроразпределителна компания (State Grid), Китайската нефтена и химическа корпорация (Sinopec) и Китайската национална корпорация за нефт и газ (China National Petroleum). На пета позиция е друг представител на енергийния бизнес – холандската „Шел\", съобщава  . Компанията, която бележи най-голям прогрес е China Energy Investment – тя се изкачва от 175-то през миналата година до 101-во място през тази. При интернет компаниите също има интересни промени. JD.com се представя най-добре и заема 181-то място в класацията, докато „Алибаба\" е на 300, „Тенсент\" на 331 и „Сунин\" на 427-ма позиция. В списъка САЩ са представени от две компании – „Дженерал мотърс\" и „Форд\", а Китай от седем, като „Дзили\" е единствената частна от тях.", "date": "2018.07.21", "title": "Китай със 120 компании в класацията „Форчън 500\""}
{"url": "https://www.24chasa.bg/novini/article/6972286", "text": "Европейската комисия поиска обяснение от косовското правителство за решението на Косово да увеличи с 30 процента митата за внос на определени видове плодове, зеленчуци и царевица, предаде агенция МИА. Комисията е изпратила писмо до правителството в Прищина, в което предупреждава за отрицателното въздействие на това решение върху регионалната търговия, предава БТА.  Европейската комисия очаква задълженията по Споразумението за стабилизиране и асоцииране между ЕС и Косово да се изпълняват и припомня важността на регионалното сътрудничество, се казва в писмото. Косовското правителство реши на 17 юли да въведе рестриктивни мерки за редица земеделски продукти, което създаде хаос на митническите пунктове и голяма загриженост сред македонските земеделци, отбелязва МИА.", "date": "2018.07.21", "title": "Еврокомисията предупреди Косово за отрицателното въздействие на митата"}
{"url": "https://www.24chasa.bg/novini/article/6972294", "text": "Германският канцлер Ангела Меркел заяви, че политиката на НАТО за защита на всички страни членки се отнася не само за големите страни, а и за Черна гора, предаде Танюг. На пресконференция в Берлин вчера Меркел каза, че член 5 от споразумението за колективна отбрана е \"централен елемент на НАТО\" и важи еднакво за всички страни. По думите на Меркел бившата югославска република Черна гора е положила големи усилия, за да стане членка на алианса, предава БТА.  Преди няколко дни американският президент Доналд Тръмп заяви, че членството в НАТО на \"много агресивните\" черногорци може да предизвика Трета световна война заради задължението на НАТО да отбранява всички свои членки.", "date": "2018.07.21", "title": "Меркел: НАТО защитава всички свои членки, включително и Черна гора"}
{"url": "https://www.24chasa.bg/novini/article/6972288", "text": "Франция и Русия извършиха миналата нощ съвместна хуманитарна операция в бивш бунтовнически анклав в Сирия, който бе отвоюван през април от правителствените сили, предаде Франс прес. Руски военен транспортен самолет, натоварен с 50 тона медицински материали и продукти от първа необходимост, излетя от летище \"Шатору\" в Централна Франция към руската база \"Хмеймим\" в Западна Сирия, съобщи летищната управа. Това е първата съвместна операция в Сирия между Русия и западна страна. Помощите ще бъдат раздадени днес в района Източна Гута край Дамаск под надзора на Службата на ООН за координация на хуманитарните въпроси, съобщиха френските власти, цитирани от БТА.  Стотици бунтовници и цивилни, евакуирани от южната сирийска провинция Кунейтра, пристигнаха днес в територии под контрола на бунтовници в северозападната част на страната. Това съобщи Сирийският център за наблюдение на човешките права. По данни на центъра става дума за общо 2800 души. Евакуацията от Кунейтра - провинция, която граничи с анексираната от Израел част на Голанските възвишения - бе извършена след договореното от Москва и прието от бунтовниците споразумение за капитулация. Споразумението включва спиране на огъня, бунтовниците да предадат средната и тежката си артилерия, връщане на институциите в Кунейтра под държавен контрол и изтегляне на бойците, отказващи да капитулират, към други територии под бунтовнически контрол.", "date": "2018.07.21", "title": "Франция и Русия извършват обща хуманитарна операция в Сирия"}
{"url": "https://www.24chasa.bg/novini/article/6972305", "text": "Международен научен екип установи, че керамиката е навлязла в живота на ранните хора преди 10 000 години в Япония, когато са започнали да ловят много риба и им трябвали съдове, за да я съхраняват, съобщи в. \"Дейли мейл\". Праисторическите хора в Япония са превърнали керамичното гърне от украса в ежедневен съд за риба. До този извод стигнаха учени от Великобритания, Швеция и Холандия, които изследваха 800 от най-древните керамични останки. Повечето от тях са от Япония - страна, отдавна получила признание за ранно използване на керамиката, предава БТА.  Овъглените останки по най-древните съдове показаха, че те са използвани за обработка и съхраняване на риба, първоначално сьомга, а след това и раковини и морски бозайници. \"Резултатите показват, че най-различна риба е обработвана в керемиката към края на последната ледникова епоха, в период когато праисторическите хора са започнали да се установяват на едно място за по-дълги периоди и да разработват по-интензивни стратегии за риболов\".", "date": "2018.07.21", "title": "Учени установиха, че ранните хора са съхранявали наловената риба в керамика"}
{"url": "https://www.24chasa.bg/novini/article/6972338", "text": "Трима френски полицаи бяха поставени днес под стража заради случая с Александър Бенала, сътрудника по сигурността на френския президент, видян на видеозапис да бие протестиращ на първомайска демонстрация. Това съобщи днес прокуратурата в Париж, цитирана от Франс прес Тримата бяха отстранени от служба, защото са предали на Бенала видео кадри от инцидента. Те бяха поставени днес под стража заради \"злоупотреба с кадри, заснети от камери за видеонаблюдение\" и за \"нарушаване на професионална тайна\". Самият Бенала бе поставен под стража вчера сутринта, а тази сутрин бе претърсен домът му край Париж, предава БТА.  Френският министър на вътрешните работи Жерар Колон ще бъде изслушан във връзка със случая с Бенала в понеделник сутринта от комисията по законите към Националното събрание.", "date": "2018.07.21", "title": "Арестуваха трима френски полицаи заради помощника на Макрон, бил демонстрант (Видео)"}
{"url": "https://www.24chasa.bg/novini/article/6972357", "text": "Днес БСП не предлага алтернатива на ГЕРБ, а на системата от годините на прехода. Не се обръщаме към политическите си опоненти, а към народа си - имаме ли сили да се освободим от разделението в миналото, и да се обединим за бъдещето около няколко ключови въпроси. Не предлагаме готови и точни решения, не претендираме, че сме най-умните. Обръщаме се към всеки с призив по Вазовски: Чуйте идеите ни и, който с каквото може, да се включи в този процес. С тези думи соцлидерката Корнелия Нинова започна представянето на ляв и проект \"Визия за България\" в зала 3 на НДК, в която преди време се проведе срещата на върха на ЕС. БСП свика Национално съвещание с участието на депутати, червени кметове и общински съветници, местни лидери и членове на соцпленума. Визията бе определена като \"ясна заявка за разумно управление в името на хората\". Основната цел е да предложи добър живот на всички българи. Проектодокументът ще бъде представен на широко публично обсъждане и в партията, и с външни структури. Това е начало на процес, който няма да бъде лек. Предлагаме нещо ново и различно, защото досега винаги сме излизали с програма и алтернатива, обясни Нинова. Някой от идеите ни ще бъдат оспорени, но в спора се ражда истината. Някои ще ядосат и ще има съпротива срещу тях. Казвах на екипите - не се стъписвайте пред имена и групировки. Мислете само за интересите на българина и суверенитета на държавата, каза Нинова. И обясни, че го правят, защото 29 г. са правени политически грешки и в резултат днес България изчезва. Тази система не може да бъде кърпена, тя трябва да бъде сменена, категорична бе соцлидерката. Целта е да се поведе борба срещу \"скритата паралелна държава, която дърпа конците на истинската\".", "date": "2018.07.21", "title": "Нинова: Не предлагаме алтернатива на ГЕРБ, а на системата от годините на прехода"}
{"url": "https://www.24chasa.bg/novini/article/6972016", "text": "Трима от най-прочутите научни умове на съвременността нанесоха тежък удар върху чувствата на уфолозите преди няколко дни. Напълно е възможно в обозримата Вселена хората да са единственият разумен вид, обявиха Андерс Сандберг, Ерик Дрекслер и Тоби Орд от Института за бъдещето на човечеството към Оксфордския университет. През 1950 г. физикът Енрико Ферми формулира теза, която днес е известна като парадокса на Ферми: ако само в нашата галактика има милиарди звезди, подобни на Слънцето, и ако около тях с голяма вероятност кръжат подобни на Земята планети, на които би могъл да се развие живот, Десетилетие по-късно американският астроном Франк Дрейк разработва формула за изчисляване на количеството на цивилизациите в нашата галактика, с които е възможен контакт. Така той се опитвал да оцени шанса за намиране на извънземен разумен живот. Според резултатите от тези изчисления шансовете да срещнем извънземни са големи. Тогава къде са те? В течение на годините учени са опитвали да потърсят решението на парадокса на Ферми чрез множество способи. Според някои за появата на разумни същества са необходими уникални условия като на нашата планета. Други смятат, че ние не можем да се свържем с извънземните, защото галактическите цивилизации изчезват твърде бързо, за да бъдат забелязани, или защото Сандберг, специалист по биомедицинско инженерство, Дрекслер, който е автор на термина “нанотехнологии”, и Орд - австралиец, занимаващ се с етични въпроси на изкуствения интелект, намират ново обяснение на парадокса на Ферми и предлагат нов поглед върху уравнението на Дрейк, в което включили промеждутъчни генетични и химически модели.  Тримата учени смятат, че при оценката на броя на цивилизациите в Млечния път и във Вселената много учени пренебрегват факта, че изначалните величини в уравнението са само вероятни и неточни и понякога значенията им варират в голям диапазон. “Като се има предвид какво знаем днес, вероятността от появата на интелигентен живот на дадена планета е белязан с изключителна несигурност. Няма как да знаем дали това се случва почти навсякъде, където априори са налични всички условия, или обратно - това е изключително рядка ситуация”, обяснява Андерс Сандберг. Авторите на изследването разглеждали елементите на уравнението като неопределени диапазони. Вместо предполагаемото значение на този или онзи показател те се фокусирали на определянето на допустимото минимално и максимално значение на основата на наличините в момента данни. Логиката е, че при някои данни като например общото количество екзопланети в нашата галактика и броят на потенциално обитаемите от тях вече има натрупани повече познания благодарение на резултатите от многогодишни изследвания, но за някои други данни няма никаква яснота. Съчетавайки тези неясноти в различни комбинации, изследователите от Оксфорд стигнали до заключението, че вероятността човекът да е единственото разумно същество в нашата галактика е много голяма. На въпроса “Къде са всички извънземни?” те отговарят: “Вероятно далече, много далече”. Според изчисленията им възможността да сме единствената разумна цивилизация в Млечния път варира от 39 до 85%. Учени от НАСА пък дадоха свой отговор на въпроса защо досега не сме срещнали извънземните. Най-вероятно не ги търсим както трябва, казват те, предлагайки нова методика. С тази цел космическата агенция на САЩ се е заела с разработването на серия проекти, които обединяват водещи специалисти по астрономия, биология и геология “за обогатяване на познанията ни за далечните планети”. Наречени Nexus for Exoplanet System Science, или NExSS, проектите трябва да отговорят на въпросите “Ние преминаваме от теоретичните знания за живота на други места в нашата галактика към наука, която в крайна сметка да ни даде отговор на въпроса сами ли сме във Вселената”, заяви Мартин Стил от НАСА на пресконференция във Вашингтон. В серия от пет обзорни публикации, излезли преди няколко седмици в списание “Астробиология”, учените правят преглед на най-перспективните признаци на живот, наречени биосигнали. Те анализират как да бъдат тълкувани биосигналите, ако ги открием в отдалечени светове. Според тях основният проблем на търсенето на извънземен живот се заключава в това да бъде направена Но тъй като в скоро време човечеството няма да бъде способно да посещава далечните светове, за да бъдат събирани образци, то остава само излъчването, наблюдавано от телескопите, за да се търси живот извън Слънчевата ни система. Телескопите могат да изследват светлината, отразявана от далечния свят, за да покаже видовете газове в атмосферата и тяхната сезонна вариация, а също такива цветове като зеления, които могат да говорят за живот.  “Как изглежда живата планета?”, пита Мери Паренте, астробиолог и микробиолог от Изследователския център на НАСА в Силициевата долина, съавтор на изследването. “Трябва да сме готови, че животът може да възникне в много различни контексти и в много галактики и цветът на живота да е лилав, а не зелен, с какъвто сме свикнали. Затова ще разгледаме много широк спектър от биосигнали.” Кислородът все още си остава най-очевидният признак за живот, но и той не е напълно надежден, доколкото небиологични процеси на дадена планета също могат да го генерират. Изследователите от NExSS призовават научното общество да разшири максимално мирогледа си и да се съсредоточи върху възможно най-голям брой признаци, които биха говорили за наличие на живот. Дни след публикуването на тези две изследвания обаче бяха открити сложни органични молекули на шестата луна на Сатурн - Енцелад, съобщи сп. “Нейчър”. Под ледената повърхност на космическия спътник в продължение на милиарди години достатъчно време за възникване на живот. На спътника има активна хидротермална дейност. Наличието на сложни и богати на въглерод органични макромолекули обаче прави още по-големи шансовете за съществуването на живот на Енцелад. Молекулите са открити в гейзерите, изхвърляни през пукнатини в ледената повърхност на Сатурновата луна. “Спътникът на Сатурн се превръща в единственото космическо тяло след Земята, което едновременно отговаря на всички базови изисквания за живот - такъв, какъвто го познаваме”, казва Кристофър Глийн от международния изследователски екип. Въпреки че наличието на сложни органични молекули не създава непременно обитаема среда, това е едно от нужните за възникване на живот условия. Откритието на Енцелад е резултат от дългогодишно наблюдение на спътника от сондата “Касини”, който лети в близост до Сатурновите луни и събира информация за космическите обекти.  След като може да сме сами в нашата галактика, тогава е още по-наложително да разпространим нашата цивилизация в Космоса, смята милиардерът Илон Мъск, чиято компания “Спейс Екс” разработва ракета за покоряване на Марс.  “Именно поради факта, че може да сме сами, трябва да съхраним светлината на съзнанието, да станем цивилизация, усвояваща Космоса”, пише Мъск в туитър. “Не е известно дали сме единствената жива до сегашния момент цивилизация в наблюдаваната Вселена, но всяка възможност това да е така е допълнителен стимул да разпространяваме живота на други планети.” Предприемачът говори за това не за първи път. Голямата му мечта е да изпрати милион души на Червената планета, които да я колонизират. Миналата година той написа статия “Как да направим човечеството многопланетен вид”. “Историята ще се раздели на две направления - пише в нея той. - При едното ще останем завинаги на Земята, където в крайна сметка ще се стигне до измиране. Нямам точно пророчество за края на света, но както показва историята, ще се случи нещо, което ще доведе до него.” Затова единствената алтернатива за човечеството е да стане космическа цивилизация и многопланетен вид.”  Извънземните крадат звезди, теглят ги на буксир до галактиките си и после ги използват за гориво на гигантските си космически кораби. Сензационната теория бе лансирана от американски астрофизици дни преди отбелязването на световния ден на НЛО на 2 юли, пише сайтът “Сайънс нюз”.  Според астрофизика Дан Хупър от Националната лаборатория за ускорителите “Ферми” в Илинойс жителите на далечни планети трупат звезди, за да избегнат енергийния колапс, който неизбежно ще настъпи заради разширяването на Вселената. Разбира се, енергийна катастрофа от такъв мащаб е на 100 млрд. години в бъдещето. Само че предполагаемите зелени човечета от високоразвитите цивилизации отсега са се заели с решаването на този проблем. “Така и дори няма да можем да виждаме другите галактики”, казва астрофизичката Кети Мак от университета в Северна Каролина. Учените не са наясно как точно извънземните придвижват звездите и преобразуват енергията им. “Това е все едно да питате пещерен човек как работи автомобилът”, казва Хупър. Според учения обаче възможно е пришълците да използват принципа на теоретични мегаструктури като сферите на Дайсън. които работят на принципа на соларните панели. Описани за първи път от физика Фриймън Дайсън, чието име носят, сферите може да бъдат изградени около повърхността на звездата, за да извлекат нейната енергия. Хупър разширява тази идея и заявява, че развитата цивилизация може да използва събраната енергия за привличане на звездите към центъра на обитаемата им планета. Там между тях се образува гравитационна връзка и извънземните се оказват защитени от следващо разширяване на пространството и абсолютна изолация. Според учените пришълците избират за лов средно големи звезди. Огромните умират твърде бързо, а в малките няма достатъчно енергия, затова те също не са обект на интерес. С подобна гледна точка не е съгласен Ави Льоб от университета в Харвард. Физикът смята, че събирането и трупането на звезди е безсмислено, тъй като природата е направила това сама: във Вселената съществуват цели гроздове от галактики, обилно населени със звезди, и тъй като те се привличат взаимно, не биха се разпаднали и при по-нататъшно разширяване на Вселената. Ако се сблъска с недостиг на енергия, една развита цивилизация може просто да се премести по-близо към такова звездно образувание, подчертава Льоб. Мак обаче смята, че пришълците може да изпитват носталгия към галактиката, която обитават, и затова да предпочитат да преместват звездите там, вместо те самите да се местят непрекъснато. Преди две години в ютюб се появи видео, на което се твърдеше, че се вижда огромна летяща чиния, обикаляща около Слънцето. На видеото, което било направено от телескоп на НАСА, който върви от повърхността на Слънцето към чудовищен по размери космически кораб. Тогава сайтовете на уфолозите гръмнаха с твърдения, че извънземните изсмукват енергията на нашата звезда, за да го захранват с енергия.  Хипотезата за кражбата на звезди звучи почти като шега, но пък човешкото въображение е безгранично. Ако не друго, филмовите сценаристи биха могли да я използват за някоя от следващите си мегапродукции с фантастичен сюжет.  Златната плоча на НАСА, на която е записана и българската народна песен “Излел е Дельо хайдутин” в изпълнение на Валя Балканска, може да обърка и смути извънземните, твърдят изследователи от САЩ. През 1977 г. нейни копия бяха изпратени в Космоса на борда на сондите “Вояджър 1” и “Вояджър 2”, за да представят пред обитателите на далечни светове човешката цивилизация, да бъдат пътеводител за живота на Земята и за възхитителната и богата култура на нейния доминиращ вид. Плочата обаче твърдят учени пред британския вестник “Гардиан”. Вместо да изглеждат мирни и интелигентни, хората могат да се сторят на другите цивилизации като любители на споровете и кавгите, които говорят безсмислици и харесват цветя, от които изтича шум като от моторни резачки, обявиха две американски изследователки на конференция на Националното космическо дружество в Лос Анджелис. Ребека Орчард и Шери Уелс-Дженсън от университета в Боулинг Грийн, щата Охайо, твърдят, че 117-те изображения, записи на песента на гърбати китове, поздрави на 54 езика, 20-минутното “звуково есе” за живота на Земята и 90-минутното запознаване с музиката на планетата са изцяло насочени към човешките възприятия.  “Златната плоча е красив артефакт и представя начина, по който хората искат да видят сами себе си, но тя е предназначена да бъде приета и интерпретирана от същества, които имат сетивните способности на средностатистически човек. Ако онези, до които достигне плочата, са лишени от слух или имат друго, съвсем различно сетивно възприятие, златната плоча става объркваща”, казва Орчард. Според нея и Уелс-Дженсън приветствията, записани върху плочата, чиято цел е да покажат гостоприемството ни, биха могли да се възприемат като спор или караница, и то ако изобщо извънземните могат да ги чуят. 12-инчовата позлатена плоча има изображения от едната си страна и звукови записи от другата. Ако извънземната цивилизация опита да съчетае звука и образа, това също би довело до ред недоразумения. “Какво ще стане, ако изображението на разцъфнал нарцис се съчетае със стърженето на моторна резачка?”, пита Орчард. Но от цялата информация, изпратена с двете сонди към далечния Космос, може би най-странна и неразбираема ще бъде музиката, която варира от произведения на Бах и Стравински до изпълнение на гамелан от остров Ява и български фолклор, посочват американките. Объркването, което може да причини плочата, обаче няма да се случи скоро. Макар в момента сондата “Вояджър 1” да е на 13 млрд. мили от Земята, ще ѝ трябват още 40 хиляди години, за да се доближи до друга звездна система. На 14 април 1561 г. от 4 до 5 часа призори хиляди жители на германския град Нюрнберг наблюдават апокалиптична сцена в небето. Появяват се огнени кълба, кървавочервени дъги закриват слънцето, пламтящи жезъли, сфери и кръстове водят помежду си лют бой. Поразените обекти падат на земята и се разбиват в облаци дим.  Удивителното небесно явление е описано и изобразено на гравюра от очевидеца Ханс Глазер – хроникьор от XVI век. “Кълбата летяха насам- натам, сражаваха се яростно с други кълба и стълбове в продължение на час… После се появи нещо като черно копие – дълго и дебело. Само Бог знае какво бе това”, пише Глазер. Той тълкува космическия армагедон като послание свише, с което “всемогъщият Господ ни наказва и призовава към разкаяние за греховете”. Но според вярващите в извънземните това е било Скептиците упорстват, че става дума за метеорологично явление от рода на пархелия или “лъжливо слънце” – светлинен стълб, образуващ се по време на изгрев или залез. Но нищо не е в състояние да разколебае адептите на извънземния живот, че през април 1561 г. в небето на Нюрнберг се е водила битка на живот и смърт между космически кораби на чужди цивилизации. Сами ли сме във Вселената? Не, отсичат почитателите на неидентифицирани летящи обекти. Те посочват редица примери на посещения от НЛО, близки срещи от трети вид и земляни, отвлечени от “зелени човечета” на борда на летящи чинии. Любима на уфолозите е във формата на пура, който на 9 април 1897 г. се разбил край американското градче. Космическото возило аварирало, ударило се в мелница и избухнало в пламъци. Преданието гласи, че в останките бил намерен труп на извънземно същество и местните го погребали на неизвестно място. Дни преди това хора от селището и от близкия Далас сигнализирали за голям брой обекти в небето, сред които летящо тяло с издължена форма.  Паранормалното събитие е описал журналистът Ф. Е. Хейдън, който научил за него от жител на Аурора на име Уиймс. Според статията на Хейдън “пурата” катастрофирала в имота на съдията Проктър пред очите на много свидетели. Експлозията била толкова силна, че осветила цяла Аурора, а отломките се разпръснали на 15 кв. км. Някои твърдят, че са открити не едно, а 2-3 тела – малки и тънки. Невзрачното градче е прочуто сред НЛО ентусиастите, които се стичат там и обхождат големи райони и пещери, за да търсят останките от кораба и хуманоидите. Заради слухове, че няколко гроба са именно техните, местната управа забрани разравянето им. Край градчето Розуел в щата Ню Мексико голяма табела насочва туристите към мястото, където според очевидци на 1 юли 1947 г. се е разбила летяща чиния. Случаят, известен като превърна мястото в най-популярното за любителите на НЛО. Тогава летецът ветеран Ричард Ренкен съобщава за кръгли обекти в небето, летящи във формата на буквата V. А фермер намира в имота си останки от лек и як метал и 4 трупа на извънземни в сребристи екипи. Предава ги на военните, които потулват случая.  Говори се, че комисия ,,Маджестик 12” от военни, разузнавачи и учени изготвила по-късно доклад за президента Дуайт Айзенхауер, в който пишело, че “четири извънземни биологични същества са открити на 3 км от катастрофата”. Според мълвата две от тях били още живи и едното оказало съпротива, а телата им се пазят в базата “Лос Аламос”. Версия на Вашингтон е, че се е разбил балон за наблюдение. На 26 юли 1952 г. заваляват съобщения за серия Радарите на столичното летище и военната база “Андрюс” ги засичат, а изтребители F-94 ги доближават, но те внезапно изчезват, съобщава в. “Вашингтон пост”. Не след дълго светлините отново изпълват радарите. Три дни по-късно шефът на националната агенция за сигурност ген. Джон А. Самфорд отхвърля слуховете за НЛО на пресконференция с думите: “Тук съм, за да говорим за т.нар. летящи чинии”. Но признава, че военните нямат обяснение за някои засечени в небето обекти и през 1954 г. мистериозно посещава Москва. Официалното обяснение за светлините над Вашингтон е “температурна инверсия”. На 7 ноември 2006 г. десетки пилоти и служители докладват за и твърдят, че чули по радиото непозната реч. Извънземният метален диск се реел над терминал С-17, а после отлетял с шеметна скорост, оставяйки голяма дупка синьо небе в облачния небосвод, която скоро се затворила. Според в. “Чикаго трибюн” чинията останала видима 5 минути и един пилот успял да я заснеме с дигитална камера. Авиационните власти обаче отказват да разследват с аргумента, че става въпрос за “климатична аномалия”. На 8 януари 2008 г. десетки американци в Стивънвил, Тексас, бият тревога за голям ниско летящ в небето обект с ярки светлини. Направени са снимки и видеозаписи. Един очевидец дори съобщава за извънземно и широко половин миля. Военните се държат подозрително. Първо уверяват, че по това време не са правили никакви въздушни учения. Но когато броят на очевидците набъбва и народът започва да се вълнува, те “признават”, че изпитателни полети все пак е имало.  Поредният НЛО е забелязан да прелита на 28 януари 2011 г. над прочутия еврейски Храмов хълм. Свидетели разказват за - ислямско светилище от VII век. Мюсюлманите вярват, че оттам Мохамед е скочил с коня си и се е възнесъл на небето, а евреите – че тази скала е първата, която Бог е създал на земята. Вярващите в НЛО пък са убедени, че обектът, който през 2011 г. увиснал над купола, е бил извънземен кораб, който висял там няколко минути и рязко се издигнал нагоре, после отново се спуснал и изчезнал. Различни хора са заснели явлението от няколко места. Според здравомислещите това е било тест на ново израелско оръжие.", "date": "2018.07.21", "title": "Учени: Не търсете НЛО, сами сме"}
{"url": "https://www.24chasa.bg/novini/article/6972372", "text": "Наш дълг, като европейци и социалисти, е да не допуснем истината за жестокото лице на фашизма и за героите на антифашитката съпротива да бъде подменена. Да се изкривят фактите и да се омаловажи подвига. Това заяви лидерът на БСП – София Калоян Паргов по време на възпоменателния митинг-поклонение по повод 76 години от разстрела на Никола Вапцаров и неговите другари Антон Попов, Антон Иванов, Петър Богданов, Георги Минчев и Атанас Романов, съобщиха от пресцентъра на БСП - София.  На събитието, което се състоя на мемориала „Гарнизонно стрелбище“, присъстваха членове на Изпълнителното бюро на НС на БСП, народни представители, евродепутати, общински съветници, родственици на загиналите и десетки граждани. Бяха поднесени венци от президента на Република България Румен Радев, от НС на БСП и парламентарната група на „БСП за България“, от Градския съвет на БСП – София и от посолството на Руската федерация. „Наш дълг, като потомци, е да не допускаме световният поет Никола Вапцаров, за пореден път, да бъде разстрелян. Не само трябва да запазим „Моторни песни“ в учебниците, но и да съхраним смисъла на неговата гениална поезия“, каза в словото си Паргов. Според лидера на столичните социалисти непростим е творческият вандализъм, на който станахме свидетели – стихове на Вапцаров да се превръщат в долнопробна чалга. „Ето защо тук, на Гарнизонното стрелбище, трябва да си обещаем, че ще отстояваме и браним паметта за героите и истината за техния подвиг“, призова участниците във възпоменанието Калоян Паргов. „Делото на героите, чиято памет днес почитаме, заедно с делото на десетките хиляди участници в съпротивата, е неопровержимо доказателство, че българският народ, в периоди на съдбовни изпитания, може да отстоява с оръжие в ръка родовите си и общочовешките ценности“, категорична бе проф. Ваня Добрева, заместник-председател на БСП – София и водещ на събитието. Тя почете обръщението на президента Румен Радев към близките, организаторите и участниците в митинга-поклонение.", "date": "2018.07.21", "title": "Паргов: Непростим творчески вандализъм е стихове на Вапцаров да се превръщат в долнопробна чалга"}
{"url": "https://www.24chasa.bg/novini/article/6972382", "text": "Президентът на Китай Си Дзинпин пристига днес в Африка, където ще посети четири държави с цел да задълбочи военните и икономически връзки, докато съперникът на Пекин в търговската война - САЩ - не проявява особен интерес към втория по население континент в света, съобщава Асошиейтед прес. Това е първата обиколка в чужбина на Си, откакто бе избран през март за втори мандат начело на Китай. Китай вече е най-големият търговски партньор на Африка, а миналата година откри първата си военна база на континента в Джибути, където този месец бе открита също така подкрепена от Китай зона за свободна търговия, определяна като най-голямата в Африка. След като изпревари САЩ по оръжейни продажби в Африка, Китай този месец посрещна няколко десетки африкански военни за първия китайско-африкански отбранителен форум, предава БТА.  Си Дзинпин ще посети Сенегал, а след това Руанда, преди да се включи в срещата на върха на групата нововъзникващите пазарни икономики БРИКС в Южна Африка, която започва в сряда. Накрая ще отиде на островната държава Мавриций в Индийския океан. Срещата на върха ще се проведе на фона на търговската война, водена от САЩ с Китай, и тежките търговски преговори с други ключови икономически партньори на Вашингтон. Миналия месец външните министри на страните членки на БРИКС - Бразилия, Русия, Индия, Китай и Южна Африка, критикуваха \"новата вълна от протекционизъм\", заявявайки, че американските мерки подкопават световната търговия и икономически растеж. Посещението на Си Дзинпин в Африка акцентира и върху мащабната китайска инициатива \"Един пояс, един път\", която цели да свърже Пекин с Африка, Европа и други части на Азия чрез мрежа от пристанища, железопътни линии, електроцентрали и икономически зони. Макар такива значими проекти да водят до изграждане на толкова необходимата инфраструктура и да генерират икономически растеж, американски и други представители предупреждават, че африканските държави задлъжняват към Китай. Китайското правителство, банки и компании са отпуснали над 94 милиарда долара на африканските правителства и държавни компании от 2000 до 2015 година, според Китайско-африканския научно-изследователска инициатива към университета \"Джонс Хопкинс\". Китайският икономически поход ще продължи през септември с \"Форум за китайско-африканско сътрудничество,\" който се очаква да бъде посетен от десетки ръководители на държави.", "date": "2018.07.21", "title": "Си Дзинпин пристига днес в Африка"}
{"url": "https://www.24chasa.bg/novini/article/6972399", "text": "Тялото на мъж изплува в района на бургаското пристанище. От порта потвърдиха информацията и съобщиха, че са сигнализирали Гражданска защита, чийто екип е пристигнал на място, предава БТА.   Издирването му бе безуспешно. Самоличността на мъжа ще е ясна след аутопсията.", "date": "2018.07.21", "title": "Тяло на мъж изплува край пристанището в Бургас"}
{"url": "https://www.24chasa.bg/novini/article/6972405", "text": "БСП да ревизира позицията си за влизането на България в Еврозоната. Това революционно поиска соцлидерката Корнелия Нинова при представянето на лявата \"Визия за България\" в НДК. В момента БСП има гласувана на конгрес позиция в подкрепа на влизането на страната ни в Еврозоната. Сергей да не се сърди, защото този доклад бе негов, но България, икономиката ни, банковия сектор не са готови за това, каза Нинова и поиска да има дискусия в партията по темата. Ако в обсъжданията се установи, че това наистина е така и не сме готови, тогава трябвало да се събере червения конгрес и да ревизира решението си. Сложиха ни в чакалнята, но да проведем разговора за това как ще се отрази Еврозоната на икономиката ни, да не бързаме, да забавим. Предупреждават ни какви ще са последиците ни, обясни соцлидерката. Досега приемахме: Решено от конгреса и край, но не, нещата и животът се промениха и ние трябва да сме адекватни към тази промяна, каза още Нинова. Соцлидерката поиска по-тясна работа на БСП във формат Вишеградска четворка. Сигурна съм, че сега ще има бурна реакция срещу това, но също така съм сигурна, че след година ще се окаже, че съм била права, каза тя. И обясни, че Виктор Орбан е десен политик, но Словакия се управлява от лява партия, също и в Чехия. Тези държави имат грешки, но общото е, че икономиките им процъфтяват, инвестициите им растат, обясни тя. Трябвало да се види какво от политиките в тези държави може да бъде полезно за България. Затова БСП пратили експерти, които прегледали законодателството им - в много отношения отива на левите политики, но защитава националните интереси, обясни Нинова.", "date": "2018.07.21", "title": "БСП да ревизира позицията си за Еврозоната, поиска Нинова (Снимки)"}
{"url": "https://www.24chasa.bg/novini/article/6972417", "text": "Не на джендър идеологията в българските училища. Това заяви  Съвременните християнски ценности са ни по-скъпи от третия пол, обясни соцлидерката. Червените предлагат образователна система, която е обърната към дигиталното - социални мрежи в учебния процес, игрови ситуации, виртуални университети и ефективно дистанционно обучение. Системата на образованието плаче за промяна, каза Нинова. Сред предложенията на червените е бройките в университетите по специалности, които са от интерес на бизнеса, да бъдат безплатни. Студентите да получават безлихвени кредити срещу ангажимент след завършването си да работят в страната за определен период от време. Голяма грешка е да се смята, че мигрантите ще ни помогнат да решим въпроса с липсата на работна ръка, коментира Нинова. БСП предлага да се обсъди възможността стратегически за държавата предприятия да бъдат забранени не само за приватизация, но и за концесия, защото това е скрита приватизация - БДЖ, летища, пристанища, ВиК сектора, НДК, филмова индустрия, БЕХ и други. Петър Кънев пък поиска премахване концесиите на плажовете и те да бъдат стопанисвани от общините. Въвеждане на нулеви ставки данък печалба за специални региони и направления, предлага БСП. Срид идеити са още по-ниски данъци за производство в обезлюдените региони за определен период от време. Намаляване на ДДС върху храните, таван на субсидиите в земеделието. Червените имат революционни идеи и за здравеопазването. Ако частните болници искат да ползват ресурса на НЗОК, ще трябва да се отпишат от Търговския регистър и да се впишат по Закона за лечебните заведения. Намаляване на ДДС за лекарства и медицински изделия, лично досие за всеки пациент, спиране на реинбурсацията на лекарствата, са други от идеите.", "date": "2018.07.21", "title": "Нинова: Не на джендър идеологията в училище"}
{"url": "https://www.24chasa.bg/novini/article/6972422", "text": "Турският президент Реджеп Тайип Ердоган е имал в петък телефонен разговор с молдовския си колега Игор Додон, съобщиха източници от турското президентство, цитирани от агенция ТАСС. По време на телефонния разговор президентите Ердоган и Додон са обменили мнения за начините за укрепване на двустранните отношения. В тази връзка те са отбелязали необходимостта от реализиране на съвместни проекти и от взаимни посещения на високо равнище. Президентите са изразили желание да развиват отношенията в различни сфери, е заявил източникът от турското президентство, предава БТА.  Очаква се турският президент да посети Молдова във втората половина на август за участие в церемония по откриване на резиденцията на молдовския президент, която се ремонтира след протестите на опозицията и безредиците в Кишинев през април 2009 г.", "date": "2018.07.21", "title": "Ердоган е обсъдил с молдовския си колега отношенията между Турция и Молдова"}
{"url": "https://www.24chasa.bg/novini/article/6972426", "text": "Русия и Турция водят взаимноизгоден диалог по всички въпроси, свързани със сирийската криза, включително и по кюрдския въпрос, заяви руският посланик в Анкара Алексей Ерхов в интервю за ТАСС. \"Ние и турските партньори сме сериозно настроени за политическо уреждане на сирийската криза. Това предполага доста широк спектър на действия, включително разговори и контакти. Затова по всички направления без изключение ние водим с Турция заинтересован и, иска ми се да вярвам, взаимноизгоден диалог\", каза посланикът, като припомни, че благодарение на сътрудничеството между Русия, Турция и Иран вече са постигнати споразумения за деескалация и създаване на условия за мирни преговори. Той каза още, че президентите на трите страни ще се срещнат отново през есента, но засега няма определена дата, предава БТА.  Посланик Ерхов посочи, че Русия е готова да продължи и военно-техническото сътрудничество с Турция, без да посочи конкретни планове, тъй като този вид сътрудничество \"не обича публичността\". Руският дипломат съобщи още, че Москва и Анкара работят по облекчаване на визовия режим за турски граждани със служебни паспорти и турски бизнесмени, работещи в Русия, но подчерта, че е още рано да се говори за безвизов режим. Ерхов отбеляза, че Москва и Анкара бележат рекорди по брой на контактите на президентите Владимир Путин и Реджеп Тайип Ердоган, които от нормализирането на отношенията между двете страни през август 2016 г. са имали 11 срещи и редовно разговарят по телефона. Посланикът изрази мнение, че преходът на Турция от парламентарна към президентска република ще се отрази положително на отношенията й с Русия.", "date": "2018.07.21", "title": "Руският посланик в Анкара: Русия и Турция водят диалог по всички теми на кризата в Сирия"}
{"url": "https://www.24chasa.bg/novini/article/6970418", "text": "Пиратството е традиционен поминък в Черно море. От дълбока древност мъже от кол и въже връхлитали търговските кораби. Изпразвали товара и ги пращали на дъното. Затова водите на Евксински понт са наречени “черни”. Опасният занаят тръгва от така нареченото “крайбрежно пиратство”. Разбойниците използвали плитчините, където засядали платноходите, и ги плячкосвали. По-късно измислили уникално зловещо хоро. При буря наклаждали на брега огън и почвали да танцуват около него. Телата им пресичали светлината и откъм морето тя наподобявала фар. Изпадналите в беда съдове се заблуждавали, потъвали в пясъка или се разбивали в скалите. Авторите на капана са хитроумните траки. “Траките, населяващи областта, си поделили бреговата ивица със стълбове и всеки прибирал това, което попаднело в неговата част. Говорело се, че по-рано, преди да си разделят брега, те се избивали едни други при събиране на плячката. При тях се намирали много легла, сандъци, свитъци и разни неща, които моряците носят в своите сандъчета.” На мраморна плоча, намерена в Несебър, е изсечен договор от III век преди новата ера. В него тракийският цар Садала гарантира мир на гръцките колонизатори. По-точно, опазване на техните галери, изхвърлени на подвластния му бряг. “При цялата фрагментарност на надписа - отбелязва изследователят Й. Б. Брашински - може все още да се предполага, че договорът на месембрийците със Садала е съдържал и пунктове, насочени срещу пиратството. Но тук, както изглежда, по-скоро може да се говори не толкова за борба срещу пиратите, а повече за разбирателство с тях.” Могъщата Римска империя ликвидира разбойничеството, включително морското. Пиратите са приковавани към веслата на императорските галери. Други са продавани в робство. Средновековието връща на нехранимайковците титлата “господари на морето”. Според покойния Божидар Димитров Созопол е управляван от пиратската фамилия на Кривич или Кривия. През 1287 г. той е регистриран във венецианските архиви като морски разбойник. През 1352 г. негов наследник е самодържец на бившата гръцка колония. Българските царе използват пиратството, както по-късно го правят английските и френските крале. Притискат врага със сили извън закона, за да постигнат законни резултати. Френсис Дрейк и Хенри Морган са епигони на Кривия от Созопол! Старото име на Тюленово е Калъч кьой, в превод Селото на сабята. Маркирана е хайдушката принадлежност на тази географска точка. Брегът с височина 30 метра е удобен за илюзорния “спасителен фар”. Заблудените срещали скалите и голите саби на пиратите. В съседство е нос Калиакра, също страховита твърдина. През XIV век е столица на деспот Добротица. Той изгражда флот от 14 галери, първият в морската ни история. Флотилията опъва платна до Трапезунд в подкрепа на император Йоан V Палеолог, стига и Константинопол. В друга посока на хоризонта Добротица е на страната на Венеция срещу Генуа. Води наказателни експедиции и превзема генуезкия аванпост Ликостомо в делтата на Дунав. Подчинява го на Варненската епархия. През XVII столетие морски разбойници превръщат остров Свети Иван край Созопол в “пиратска република”. Нещо като прочутата Тортуга на Карибите. Казаци, омешани с всякаква друга измет, се настаняват в манастира “Св. Йоан Предтеча”. Той е един от най-големите по българските земи. От години археолози разкопават светата обител и вадят свидетелства за пиратското битие. В манастирската църква излизат чаши, съдове и кости - документи за някогашни оргии. Гюлета от корабна артилерия говорят за люти крайбрежни битки. През 2010 г. сред находките беше намерен реликварий с мощи на свети Йоан. Черноморските хайдуци плячкосват крайбрежието на Османската империя и васалното на султана Кримско ханство. В “Летопись событий в Югозападной России в XVII веке” на Самоил Величко има сведения за погроми над Созопол, Варна, Балчик и други пристанища. През 1629 г. на империята й дотяга пиратският тормоз и падишахът решава да ликвидира въпроса. През лятото праща наказателна ескадра от 15 галери. Във всяко корито лъскат ятагани по 300 еничеари. Пиратите отблъскват атаката. Тогава към острова опъват платна още 14 кораба. Турците го намират обаче запустял, разбойниците са драснали на север. Веслените им ладии са натежали от антични предмети, църковна утвар, златен и сребърен обков. Хайката ги настига при Несебър, където пиратската флотилия е потопена. Осем ладии с 260 души екипаж отиват на дъното. Малцината оцелели доживот опъват веслата на османските галери. “Експедиция на Националния исторически музей локализира през 1994 г. една от тези лодки и я засне със сонар, но тя е на 55 метра под водата. Дълбоко е за нашите възможности”, съжаляваше Божидар Димитров. Родом от лозенградското село Паспалево, той води дружина в края на XVIII и началото на XIX век. Висок, едър, с дълга черна коса, с гайтанлий мустаци и светли гълъбови очи. Така го портретуват старите хроники. Вълчан прави засади по пътя Цариград - Виза - Силистра, откъдето минават богатите търговски кервани. Хайдутува обаче и по море. Флотилията му контролира района между Кюприя (Приморско) и турското пристанище Мидия. Вълчановите гемии дебнели в затулените заливчета, изскачали изневиделица и плячкосвали корабите. Златото морският харамия криел в тайник при Зейтин бурун, сега Маслен нос. Търсачи на съкровища не спират да дирят имането. Според легендата седем казана с жълтици, три медника с бели пари и още един с цванчове чакат да излязат на светло. В отделно ковчеже са накитите и брилянтите. Дошло от дълбините на времето, “крайбрежното пиратство” е препитание дори през XX век. Този занаят упражнявали обитателите на Свети Влас. Антон Страшимиров пише за селото с име на светия: “Когато в тъмни нощи тук забучи морската стихия и издалеч се понесат страшните скрибучения на късове от разбита гемия, тези навъсени и сурови хора излизат из своите скривалища и хищно се попиляват по морския бряг.” Топографската карта на пиратството по нашето Черноморие сочи, че най-активно е южното крайбрежие. Днешният Созопол заедно с Приморско, Царево, Ахтопол и Синеморец са били бази за разбойнически набези. Малко по-надолу в сегашна Турция е пристанището Мидия, контролирано от Вълчан войвода. С антично име Салмидесос, там е регистриран най-ранният грабеж във водите на Евксински понт. Старогръцкият поет Архилох свидетелства за корабокрушение през VII век преди новата ера. Тракийско племе плячкосало останките, а екипажът бил откаран в робство. че тракийските пирати са опасни по цялото Черноморие. Не се страхуват да влязат в открито море, ще ударят и западния бряг. На Овидий може да се вярва, защото е бил заточен в Томи, днешната румънска Констанца. Това се случва на север през 1314 г. в Маврокастро, сегашния украински Белгород. Нападната е генуезка галера от наши морски разбойници. Пратеник е цар Тодор Светослав Тертер. Историческите извори документират, че по това време българите са сред най-опасните пирати не само в Черно, но и в съседните морета. В Адриатическо шетал прочутият Марин Българина. Срещу него Неапол, Венеция и Дубровник сключват съюз за съвместни действия. Той живее през XVI столетие по времето на Сюлейман Великолепни. Носи името на Фридрих Барбароса заради червената си брада. Като предводител на кръстоносен поход, императорът е минал през българските земи. За Хайредин пък се предполага, че корените на рода му са нейде по нашенско. Червенобрадия е знаменит пират в черната хроника на морето. Под негова команда са няколко хиляди главорези. През 1518 г. дори се обявява за султан, но признава върховенството на Османската империя. Всички опити на уж непобедимата испанска армада срещу Барбароса Втори се провалят. Умира в дворец на Босфора, погребан е в мавзолей. От великолепния век насам всеки кораб, който напуска Златния рог, дава салют пред тленните му останки. Екипажите молитвено вдигат ръце към небето, където витае духът на славния пират. Той хайдутува в Мраморно море и през 1841 г. завладява цял параход. Възторгнат от подвига му, Христо Ботев пише за него в “Примери от турско правосъдие”. Дори го канонизира! В своя стенен календар за 1875 г. срещу датата 30 ноември е отбелязано: “Андрей апостол первозвани и св. Анг. войвода”. Поетът знае и други “корабни приключения”. За да се отърве от група революционери, през 1859 г. неаполитанското правителство ги товари на параход за Америка. Мъжете вдигат бунт и заставят капитана да ги свали на английския бряг. Случаят е отразен във в. “Таймс”, откъдето Чернишевски го превежда в сп. “Современник”. Доказано е, че Ботев е чел това списание. Планът “Радецки” е разработен върху канавата на такива исторически примери. Изпълнен успешно на 17 май 1876 година.", "date": "2018.07.21", "title": "Морето ни е “черно” заради пирати"}
{"url": "https://www.24chasa.bg/novini/article/6972072", "text": "Среща на министрите на финансите и управителите на централните банки на страните от Г-20 започва днес в аржентинската столица. Сред участниците са управляващият директор на МВФ Кристин Лагард, президентът на Световната банка Джим Ким, гуверньорът на Европейската централна банка Марио Драги и генералният секретар на Организацията за икономическо сътрудничество и развитие Хосе Анхел Тревиньо. Китай и САЩ ще бъдат представени на ниво министър, а Русия изпраща заместник-министър, предава БТА.  Основното заседание ще се състои днес на тема рискове и възможности в световната икономика. Второто заседание ще се занимава с развитието на пазара на труда и финансовата инфраструктура. Тези два въпроса са приоритетни за аржентинското председателство на Г-20 през тази година. В неделя министрите и банкетите ще имат няколко работни заседания, посветени на навлизането на технологиите във финансовия сектор и международната данъчна система, предаде ТАСС.", "date": "2018.07.21", "title": "Днес започва срещата на страните от Г-20 в Буенос Айрес"}
{"url": "https://www.24chasa.bg/novini/article/6972077", "text": "Деветима души от едно семейство са сред 17-те загиналите при потъването на туристическо корабче в езеро в южната част на американския щат Мисури, съобщиха местните власти, предаде Ройтерс. На плавателния съд, наподобяващ амфибия от Втората световна война, са пребивавали 31 пътници, вкл. деца. Внезапна буря на езерото Тейбъл рок край град Брансън е предизвикала вълни, които преобърнали корабчето и то потънало, припомня БТА.  През последните две десетилетия инциденти с такива плавателни съдове, които могат да се движат и по суша на колела, са причинили в САЩ смъртта на близо 40 човека. Вчерашният случай е една от най-големите трагедии с туристи в страната от години насам, отбеляза Ройтерс.", "date": "2018.07.21", "title": "9-има от едно семейство са сред загиналите при потъването на корабчето в Мисури"}
{"url": "https://www.24chasa.bg/novini/article/6972084", "text": "Съединените щати наблюдават отслабването на юана напоследък и ще направят оценка дали курсът на китайската валута е манипулиран. Това заяви снощи за Ройтерс министърът на финансите на САЩ Стивън Мнучин. По думите му оценката ще бъде направена в рамките на полугодишния доклад на неговото министерство относно манипулациите на валутните курсове по света. Докладът трябва да бъде публикуван на 15 октомври и ще обхваща събитията през първите шест месеца на настоящата година, предаде БТА.  На въпрос дали е обезпокоен от това, че Китай може би използва своята валута като оръжие в ескалиращата търговска война със САЩ Мнучин отговори: \"Не казвам дали е оръжие, или не е оръжие. Няма съмнение, че отслабването на валутата създава несправедливо преимущество за тях\". \"Много внимателно ще преценим дали те са манипулирали валутата\", добави министърът. Министерството на финансите на САЩ обмисля дали да снеме санкциите върху руския производител на алуминий \"Русал\", съобщи вчера Мнучин. То подчерта, че целта е \"да не се оставя \"Русал\" извън бизнеса\". Думите му са поредният знак за опитите на администрацията на Доналд Тръмп да помогне на \"Русал\", която е предприела поредица стъпки за помирение с Вашингтон. През април ведомсвото на Мнучин наложи санкции на милиардера Олег Дерипаска и осем компании, в които той има голям дял, като сред засегналите бе и \"Русал\". Мотивът за санкциите бе \"зловредни действия\" на Русия. Но тази наказателна мярка разстрои световния пазар на алуминий и няколко държави и компании запознаха да лобират пред САЩ да облечи санкциите дърху руския производител.", "date": "2018.07.21", "title": "Стивън Мнучин: САЩ ще преценяват дали курсът на китайския юан е манипулиран"}
{"url": "https://www.24chasa.bg/novini/article/6972097", "text": "Серия торнада преминаха през централните части на американския щат Айова. Най-сериозно засегнати са три населени места. В следствие на стихията са ранени 17 души, няма данни за жертви, предава  . Кадри от дрон, прелетял над един от най-сериозно засегнатите градове - Маршалтаун, показват мащаба на разрухата след природното бедствие. Почти всички сгради са изравнени със земята. Местните жители вече са започнали разчистването на срутените си домове.", "date": "2018.07.21", "title": "17 са ранени след торнадо в американския щат Айова (Видео, снимки)"}
{"url": "https://www.24chasa.bg/novini/article/6972104", "text": "Нападателят, ранил с нож няколко пътници в автобус в германския град Любек, преди да бъде задържан, отказва да говори пред следователите. Това съобщи тази нощ говорителката на градската прокуратура, цитирана от ДПА. Към 34-годишния мъж се подготвят обвинения в опит за умишлен пожар, извършване на опасни наранявания и въоръжено нападение. По думите на говорителката Ула Хингст мъжът е родом от Иран, има германско гражданство и живее в Любек. Очаква се той да бъде изправен пред съда днес, предаде БТА.  Използвайки кухненски нож, иранецът е ранил в претъпкания автобус десетима човека, трима от които тежко, каза още говорителката. Петима от ранените са настанени в болница. Според Хингст и други официални представители в Любек засега няма данни, че извършителят е радикализиран и е малко вероятно мотивите му да са били терористични.", "date": "2018.07.21", "title": "Нападателят от Любек, който рани с нож пътници в автобус, отказва да говори (Видео)"}
{"url": "https://www.24chasa.bg/novini/article/6972108", "text": "Днес ветеринарите ще направят втори опит за вземане на проби от животните във фермата в Болярово, където има положителен резултат за чума по овцете, предаде  .  Вчера това беше осуетено поради съпротива от страна на собственичката на фермата. Ветеринарните лекари, които не успяха да вземат пробите, ще бъдат сменени. Повторните проби от животните в Болярово за чума ще бъдат приоритетно обработени и оповестени на собствениците. Остават в сила контролът на входно-изходните пътища към населените места с огнища на заболяването в Странджа. Полиция и жандармерия проверяват автомобили и пътуващи от и за засегнатите села. Продължава и дезинфекцията в района.", "date": "2018.07.21", "title": "Ветеринари ще направят втори опит за вземане на проби от животни в Болярово"}
{"url": "https://www.24chasa.bg/novini/article/6972110", "text": "Броят на възрастните в Китай се очаква да стигне своя пик от 487 милиона души през 2050 г., като те ще бъдат почти 35% от цялото население на страната, съобщи Уан Дзиендзюн, зам.-председател на работната комисия по въпросите на застаряването към Националната комисия по здравеопазване, предава  . Според данните, до 2025 г. хората на възраст над 60 години ще достигнат 300 милиона, а до 2033 г. те ще бъдат 400 милиона. В същото време, финансовите средства за услуги, свързани с възрастното население, се очаква да се покачат като процент от БВП на Китай от 7,33% през 2015 г. до 26,2% през 2050 г. По думите на Уан Дзиендзюн, необходимо е правителството да отделя по-голямо внимание на образованието, свързано с възрастните и техните нужди, така че да се създаде благоприятна атмосфера за грижа, подкрепа и съпричастност към тази група в цялото общество. В края на 2017 г. броят на китайците над 60 години е бил 241 милиона, което представлява 17,3% от цялото население на страната.", "date": "2018.07.21", "title": "Застаряването на Китай продължава, до 2050 г. над 1/3 от населението ще бъде над 60 г."}
{"url": "https://www.24chasa.bg/novini/article/6972132", "text": "Капитанът на плавателния съд, който се преобърна и потъна в езеро в щата Мисури, е казал на пътниците, че няма нужда да слагат спасителни жилетки, разказа една от оцелелите пред \"Фокс нюз. Тия Коулман, чиито деветима роднини са сред 17-те загинали, твърди, че преди да се разрази бурята, предизвикала силни вълни, шкиперът казал на туристите да не си дават труда да слагат спасителните жилетки, защото няма да им трябват. Но когато ситуацията рязко се промени и спасителните жилетки станаха необходими \"беше твърде късно\", казва жената. \"Смятам, много хора щяха да бъдат спасени\", добавя тя, предаде БТА.  По-рано Дъг Рейдър, шерифът на окръг Стоун, потвърди, че капитанът е сред оцелелите. Той също каза, че на борда е имало спасителни жилетки, но не е ясно дали 29-те пътници са ги използвали. Кърмчията на корабчето тип амфибия е сред загиналите, каза кметът на близкия град Брансън.", "date": "2018.07.21", "title": "Близка на 9-те загинали в Мисури твърди, че капитанът им казал да не слагат жилетки (Видео)"}
{"url": "https://www.24chasa.bg/novini/article/6972151", "text": "Плаж „Корал” се превърна в ябълка на раздора между граждани, инвеститор и власти през последните месеци. Голям парцел беше ограден от частна фирма и така достъпът до морето се оказа невъзможен. С днешна дата пеша до плажа се стига, но с кола е невъзможно. Голямата част от мрежата липсва, но остават 1600-те дървени кола. Пред камерата на bTV граждански активисти изразиха опасения, че ще видим същия сюжет, който се е разигравал и на други места по морето – ограда, няколко години бездействие и ударно бетониране през зимата. Плаж „Корал” се превърна в ябълка на раздора между граждани, инвеститор и власти през последните месеци. Голям парцел беше ограден от частна фирма и така достъпът до морето се оказа невъзможен. С днешна дата пеша до плажа се стигна, но с кола е невъзможно. Голямата част от мрежата липсва, но остават 1600-те дървени кола. Пред камерата на   граждански активисти изразиха опасения, че ще видим същия сюжет, който се е разигравал и на други места по морето – ограда, няколко години бездействие и ударно бетониране през зимата. Хората не вярват на твърденията на общината, че няма да има застрояване и питат как въобще се е стигнало до придобиване на земя, при положение, че дюните по закон са държавна територия. Според тях трябва по морето да се изградят повече къмпинги – особено при положение, че къмпингуването според практиката на Върховния административен съд е част от свободното придвижване на гражданите на Република България.", "date": "2018.07.21", "title": "Оградата на \"Корал\" остава, макар и без мрежа"}
{"url": "https://www.24chasa.bg/novini/article/6972165", "text": "Испанската консервативна Народна партия, която отиде през юни в опозиция след шест години на власт, ще определи днес своята политическа насока, като избере центрист или десен политик за свой нов лидер, съобщи Ройтерс. Разтърсена от корупционен скандал и от наследството на кризата в Каталуня, Народната партия опитва да си стъпи на краката, след като предишният й лидер Мариано Рахой бе отстранен от премиерския пост с вот на недоверие, припомня БТА.  Поражението доведе на власт социалистите и едно от първите решения, които трябва да вземе новият лидер, е дали да даде парламентарна подкрепа на министър-председателя Педро Санчес, който, подобно на предшественика си Рахой, оглавява правителство на малцинството. Депутати и други висши членове на Народната партия имат избор между бившата вицепремиерка Сорая Саенс де Сантамария и депутата Пабло Касадо. И двамата са консервативни що се отнася до финансовата политика, но по обществените въпроси 47-годишната Саенс де Сантамария е смятана за по-умерена, а 37-годишният Касадо, който е противник на абортите, за по-десен. \"Избираме не просто председател на нашата партия, но и бъдещ кандидат за министър-председател на Испания\", каза Саенс де Сантамария преди началото на двудневния партиен конгрес.", "date": "2018.07.21", "title": "Испанската Народна партия избира нов лидер"}
{"url": "https://www.24chasa.bg/novini/article/6972168", "text": "Най-малко 13 човека загинаха вчера в автомобилна катастрофа в Мексико на натоварено шосе между столицата и Пачука, предаде АФП. Местните власти съобщиха, че пътнически микробус се блъснал в задницата на камион, като на място загинали дванадесетима човека, а след това в болница починал още един от пътниците. Очевидец разказа, че след удара чувал стенания, вероятно от някой ранен, но не можел да помогне, защото бил от другата страна на оградата на магистралата, предава БТА.  Шосето от Мексико сити до Пачука е едно от най-натоварените. Мнозина мексиканци, които живеят в околностите на столицата, го използват всеки ден, за да отидат на работа и да се върнат у дома. По тази магистрала минават и много камиони.", "date": "2018.07.21", "title": "Най-малко 13 загинаха при тежка катастрофа в Мексико"}
{"url": "https://www.24chasa.bg/novini/article/6972170", "text": "Холограмата на румънската кралица Мария в реален ръст, която на глас приветства посетителите на „Двореца”в Балчик в кабинета, създаден за съпруга й, с ”Добре дошли в моя кралски дворец”, продължава да бъде една от атракциите на културния център. Над 240 различни видове артефакти, архитектурни елементи и движими кулгурни ценности се намират на територията на „Двореца”, която е 183 дка.”Сред най-значимите от тях е тронът на кралица Мария, който е от жълто-розов мромор от 2-ри век. Изследвотателите предполагат, че той е купен от кралицата във Флоренция и е принадлежал на римски патриций” – каза директорът на „Двореца” Жени Михайлова. „От началото на годината през „Двореца” са преминали над 150 000 туристи. Спрямо м.г. те са повече с около 15 процента. Тази година увеличението на полските туристи е 300 процента. Първото място продължават да държат румънците, следвани от българите, руснаците, французите, поляците, германците” – каза още Михайлова.", "date": "2018.07.21", "title": "300 процента повече полски туристи в „Двореца”"}
{"url": "https://www.24chasa.bg/novini/article/6972174", "text": "От януари до юни 2018 г. китайски компании са направили рекордните 22 млрд. долара инвестиции в Европа, докато тези в САЩ са спаднали от 24 на 2,5 милиарда на годишна база. Новината идва дни, след като станаха известни данните, че за първите шест месеца на 2018 г. китайски компании са вложили 1,7 милиарда паунда в британски технологични фирми, съобщава  . Според експерти, това ще даде тласък на китайски-британското сътрудничество в сектора на технологиите, позволявайки също на компании от Острова да се възползват от възможностите, които дава китайския пазар.", "date": "2018.07.21", "title": "Европа е привлякла 10 пъти повече китайски инвестиции от САЩ от началото на 2018 г."}
{"url": "https://www.24chasa.bg/novini/article/6972185", "text": "Военноморската операция на ЕС в Средиземно море, предназначена за спиране на нелегалната миграция, бе временно преустановена, след като Италия отказа повече да приема спасени в морето мигранти. Това съобщиха вчера военни източници, цитирани от ДПА. Операция \"София\" бе започната през 2015 г. за борба с трафикантите на хора в Либия, но фокусът й се пренасочи след това към спасяване на хора в морето. Досега 49 000 мигранти бяха спасени по този начин, повечето от които бяха откарани в Италия. Новото правителство в Рим обаче не желае да приема спасени в Средиземно море мигранти и не разреши на няколко спасителни кораба да акостират на италиански пристанища, припомня БТА.  Командващият операцията контраадмирал Енрико Кредендино е наредил в четвъртък всички кораби от мисията да си останат по пристанищата до понеделник, съобщи първо сп. \"Шпигел\". Военни източници след това потвърдиха информацията.", "date": "2018.07.21", "title": "ЕС спира временно операцията си по миграцията в Средиземно море"}
{"url": "https://www.24chasa.bg/novini/article/6972203", "text": "Двама полицаи бяха убити и един беше ранен вчера, след като неизвестни лица откриха автоматичен огън по автомобила им на шосе в района Кизилюрт в южната руска република Дагестан, предава БТА.  След стрелбата по полицейската кола нападателите са избягали с автомобил \"Лада\" и са се укрили, съобщи дагестанското вътрешно министерство, предаде ТАСС.", "date": "2018.07.21", "title": "Неизвестни стреляха по патрулка в Русия, 2-ма полицаи са убити, а друг е ранен"}
{"url": "https://www.24chasa.bg/novini/article/6972208", "text": "Пентагонът обяви снощи, че ще отпусне 200 милиона долара на въоръжените сили на Украйна за обучение, консултантска помощ и екипировка, предаде Асошиейтед прес. Средствата са предназначени за оптимизиране на командването и управлението на силите, подсигуряване на комуникациите и медицинско лечение. Графикът за извършване на доставките ще бъде оповестен по-късно, се казва в съобщението на отбранителното ведомство на САЩ, предаде БТА.  Новата военна помощ съвпада с опитите на правителството в Киев да доближи въоръжените си сили по функционалност със силите на страните от НАТО. Вестта за помощта идва и по време на политическия дебат след руско-американската среща на върха в Хелзинки и позицията на президента Доналд Тръмп относно военната интервенция на Русия в Източна Украйна, отбеляза АП.", "date": "2018.07.21", "title": "Пентагонът обяви, че ще отпусне още 200 млн. долара за военна помощ на Украйна"}
{"url": "https://www.24chasa.bg/novini/article/6972215", "text": "Швеция се бори с най-сериозните горски пожари от десетилетия - включително пламъци отвъд Северния полярен кръг, което накара правителството да потърси помощ от военните, стотици доброволци и други държави в ЕС, предаде Асошиейтед прес. През вчерашния ден над 50 огнища бушуваха в горите, главно в Централна и Западна Швеция, но също и на север, отвъд полярния кръг, и на балтийския остров Готланд. Досега няма данни за пострадали хора, но бяха извършени мащабни евакуации, а хиляди хора бяха предупредени да си стоят у дома, да затворят прозорците и да не дишат задимения въздух, предава БТА.  Финландия и Норвегия също съобщиха за горски пожари през последните дни. Около 500 войници доброволци са изпратени да помагат с хеликоптери в централния регион Алвдален. През миналата седмица по Скандинавския полуостров имаше изключителни горещини. Температурите достигнаха над 32 градуса във Финландия, Норвегия и Швеция при сухо време от седмици, което направи храстите и горските масиви лесно възпламеними. Швеция получи помощ - включително и със самолети цистерни, хеликоптери и жива сила - от Италия, Франция и Норвегия. Дания, Германия и Литва също обещаха помощ. Франция вчера изпрати два самолета цистерни с капацитет 6000 литра вода. Шведските медии излъчиха драматични кадри на горящи гори, хеликоптери, изливащи вода, и огнеборци, които се опитват да гасят пламъците. Вестник \"Афтонбладет\" излезе със извънредна рубрика \"Швеция гори!\", посветена на новини за пожарите.", "date": "2018.07.21", "title": "Шест държави от ЕС се ангажираха с помощ за обхванатата от горски пожари Швеция"}
{"url": "https://www.24chasa.bg/novini/article/6972008", "text": "Силният туристически сезон в Гърция покачи цената на бензина по някои от островите и той Рекорда постави о. Самос, където на някои колонки клиентите плащат 1,82 евро за литър, а на други - 2 евро. Скокът на горивата в южната съседка расте от началото на сезона, но в последните дни буквално галопира. а на Крит - 1,55. Българи, поели с автомобили из Гърция, в никакъв случай да не карат туби в багажниците, защото рискуват солени санкции, предупредиха от полицията. Големи и нелогични са амплитудите в цените на горивата и по други гръцки острови. Това кара мнозина, тръгнали на ваканция, да заредят резервоарите догоре, преди да качат колите на фериботите.  На островите винаги е по-скъпо, но в последните дни увеличението е стряскащо. Бензиностанциите по магистралите също не правят изключение. Там цената се определя от търсенето и на доста места бензинът се предлага по 2 евро за литър. “Избиват си парите от зимата”, гневно коментират гръцки потребители. Те не приемат дежурното оправдание, че транспортът на горивото до островите го оскъпява, и смятат, че собствениците на колонки печелят на гърба на туристите. Скъпото гориво се отрази и на потока от туристи. За да компенсират разходите за бензин, “Не може цялата печалба от сезона да отива в ръцете на бензиностанциите”, изригна хотелиер от остров Корфу. Недоволството от нелогичното поскъпване принуди министерството на финансите в Гърция да предприеме проверки. Освен глоби се предвиждат затваряне на бензиностанции заради спекула и временно отнемане на лиценза. В същото време трудно се намират билети за фериботите към гръцките острови заради големия наплив туристи.  Пускат се допълнителни рейсове почти по всички направления, за да поемат желаещите да пътуват в разгара на туристическия сезон. Както \"24 часа\" информира хотелиерите отказват, тъй като местата са заети до октомври. От туристическите агенции трудно намират нощувки и съветват, ако искаш да почиваш в Гърция догодина, да резервираш отсега. Този сезон страната ще бъде посетена от 32 милиона туристи.", "date": "2018.07.21", "title": "Бензинът мина 2 евро по гръцките острови, туристи негодуват"}
{"url": "https://www.24chasa.bg/novini/article/6972227", "text": "Водещата на БНТ Мира Добрева отново е станала жертва на среднощен обир. Това става ясно от фейсбук профила й, където тя изрази възмущението си от наглостта на крадците.  \"Пак са ни ограбили! Пак, пак, пак и пак!!! Докато спим... Изчадия адови, вас спокоен сън ще ви намери ли някога?, пита разгневената водеща. ", "date": "2018.07.21", "title": "Ограбиха дома на водещата Мира Добрева"}
{"url": "https://www.24chasa.bg/novini/article/6972236", "text": "Личният кардиолог на 41-вия президент на САЩ Джордж Буш-старши - Марк Хаускнект, е бил убит при улична стрелба в Хюстън. Заподозрян за извършител е около 30-годишен мъж, който все още не е заловен от полицията, предава  .  В петък малко преди 9 часа сутринта д-р Марк Хаускнект отивал с велосипед на работа. В района на Тексаската педиатрична болница той се разминал с друг колоездач, като при маневрата е възможно да му е пресякъл пътя. Секунди след това станало и най-страшното. Другият мъж спрял, обърнал се, извадил пистолет, произвел два изстрела срещу 65-годишния лекар и след това избягал от местопрестъплението с велосипеда си. Обилно кървящият д-р Хаускнект бил закаран по най-бързия начин в болница, но само за да може колегите му да установят, че е мъртъв. На извънреден брифинг заместник-директорът на местната полиция Трой Финър обясни, че разследващите все още не могат да оповестят дали убийството е планирано или стрелбата е резултат от разменени реплики заради засичането с велосипедите. Той обаче не отрече възможността любителски видеозаписи на очевидци да помогнат за установяване причината за кръвопролитието. Малко след изказването на Финър излезе и писмено съобщение с описание на убиеца - около 30-годишен мъж с бял цвят на кожата, възможно и латинос. Бил е с бяла бейзболна шапка, сиво яке-ветровка, къси шорти и е карал маунтин байк в светъл цвят. Официално изявление от името на 94-годишния Джордж Буш направи и неговият говорител Джим Макграт. \"Президентът Буш е дълбоко натъжен от трагичните обстоятелства около безвременната кончина на д-р Марк Хаускнект. Той изпраща своите най-искрени съболезнования на неговото семейство, колегите му в болницата и неговите приятели\", обяви Макграт и добави цитат от Буш: \"Марк беше фантастичен кардиолог и добър човек. Винаги ще бъда благодарен за неговите извънредно състрадателни грижи. Ще се молим за неговото семейство.\"", "date": "2018.07.21", "title": "Застреляха личния кардиолог на Джордж Буш-старши на улицата в Хюстън (Видео)"}
{"url": "https://www.24chasa.bg/novini/article/6972242", "text": "Днес изтича 72-часовото задържане на тримата надзиратели от варненския затвор, които бяха арестувани, защото са позволили на един от изтърпяващите наказание да напуска неправомерно затворническото общежитие на територията на затвора. Всеки момент се очаква прокуратурата да внесе в съда искане за постоянна мярка „задържане под стража\" за тримата надзиратели, предава  . Очаква се меркитре за задържане на тримата надзиратели от Варненския затвор да бъдат гледани по обед. Те бяха арестувани на 18 юли след планирана акция на службите за борба с корупцията. За разкриването на случая бяха използвани специални разузнавателни средства. Проверява се дали пускането на затворника е ставало срещу заплащане и дали по време на отпуските му има регистрирани кражби на коли. Установява се още дали и други затворници са излизали на свобода по същата схема. Само за периода от 31 май до 18 юли лишеният от свобода е бил извън затвора шест пъти.", "date": "2018.07.21", "title": "Гледат мерките за неотклонение на задържаните във Варна надзиратели"}
{"url": "https://www.24chasa.bg/novini/article/6972258", "text": "Режимът на спиране на огъня между Израел и Хамас, който бе обявен през нощта от ислямисткото движение, изглежда, се спазва днес в ивицата Газа, предаде Франс прес. Един израелски войник и четирима палестинци загинаха при вчерашната ескалация на насилието в палестинския анклав. От влизането в сила на режима на прекратяване на огъня няма данни за нито една израелска въздушна атака, нито на палестински обстрел от ивицата Газа към Южен Израел, предава БТА.  Израелски политически и военни представители обаче отказват да потвърдят, че има сключено споразумение за прекратяване на огъня. Те единствено казват, че от часове цари \"пълно спокойствие\" на терен.", "date": "2018.07.21", "title": "Режимът на спиране на огъня между Израел и Хамас засега се спазва"}
{"url": "https://www.24chasa.bg/novini/article/6972260", "text": "В Мексиканския залив, недалеч от брега на Флорида бе открит нов вид дълбоководни акули, съобщи Лайф. Сред характерните им особености са големите им очи, заради които тези акули напомнят персонажи от анимационен филм. Дължината на екземплярите от вида не превишава 70 сантиметра. Учени кръстиха новия вид Squalus clarkae, в чест на морската биоложка Юджийни Кларк, смятана за пионер в биоложките изследвания на акули, предава БТА.  \"Съществуват около 20 вида акули, които принадлежат към бодливите акули Squalus и се нуждаят от подробни изследвания\", заявиха учени от Технологичния институт на Флорида пред Лайв сайънс. Същевременно, освен изследването им, е необходимо да се гарантира и защитата им. Крайбрежието на Флорида е сред най-популярните туристически места на планетата.", "date": "2018.07.21", "title": "Учени откриха нов вид акули, които напомнят персонажи от анимация"}
{"url": "https://www.24chasa.bg/novini/article/6972435", "text": "\"Дадохме ясна информация, че според нас тези провокации в района на Шарково са инициирани от Позитано, от \"белградския беглец\", а също и от президента Радев\", заяви Антон Тодоров на извънреден брифинг в централата на ГЕРБ. Те пуснаха видео от 19 юли на едно лице, което нарекоха активен провокатор и организатор на тези действия. \"Тодор Атанасов се казва този човек и в профила му във фейсбук ще видите това видео, той е денонощно там\", добавиха от партията.   Тома Биков заяви, че оттук нататък очакват отговор от Нинова на въпросите: първо, познава ли този човек и общувала ли е с него, когато тя е била в Странджа, второ - поддържала ли е контакти с други хора от провокаторите, поддържала ли е контакти с хората, които са външни лица за това село и възпрепятстваха дейностите, давала ли е указания как да действат. \"Във видеото се казва, че Нинова е казала на техните хора, ако бъдат спрени от органите на реда, да не си тръгват, да стоят при полицаите. Има ли финансова обосновка цялата тази акция? Призоваваме Нинова веднага да отговори и тогава ще преценим дали да не се обърнем към прокуратурата, защото това, което се случи в Странджа, прилича на провокация срещу националната сигурност на България, каза още Тома Биков.", "date": "2018.07.21", "title": "ГЕРБ: Г-жа Нинова да отговори поддържала ли е контакти с провокаторите в Странджа  (Видео)"}
{"url": "https://www.24chasa.bg/novini/article/6972433", "text": "Президентите на Русия и Франция, Владимир Путин и Еманюел Макрон обсъдиха по телефона редица актуални международни и регионални проблеми, съобщи днес пресслужбата на Кремъл, цитирана от БТА.  \"Специално внимание беше отделено на хуманитарните аспекти на сирийското уреждане, включително изпълнението на съвместната руско-френска инициатива за оказване на хуманитарна помощ на населението в района Източна Гута\" край Дамаск, се посочва в съобщението, цитирано от ТАСС. По-рано днес руското министерство на отбраната съобщи, че руски военнотранспортен самолет Ан-124 \"Руслан\", излетял от френското летище Шатору, е доставил на летище Хмеймим в Сирия 44 тона хуманитарна помощ, осигурена от Франция. Товарът включва медикаменти, дрехи, палатки, медицинско оборудване и предмети от първа необходимост, предназначени за населението в Източна Гута. Доставката е извършена съгласно решението за съвместен проект за оказване на хуманитарна помощ на сирийското население, прието на 24 май в Санкт Петербург от президентите на Франция и на Русия.", "date": "2018.07.21", "title": "Путин и Макрон обсъдиха изпълнението на общата хуманитарна инициатива в Сирия"}
{"url": "https://www.24chasa.bg/novini/article/6972442", "text": "Бетонна плоча с размери  6 на 12 метра се откърти и затисна около 60-годишен работник по време на демонтажни дейности в бившата „Мебелна къща”. Инцидентът стана по обяд, пожарна и полиция изясняват на място случая. „Били са двама работници и са рязали носещи метални греди от конструкцията на някогашния магазин. Върху тях е имало излят бетон, който е играел ролята на под на втория етаж от сградата. Искали са да го премахнат. В момента на рязането плочата е останала без опора, паднала е и е затиснала единия”, обясни пред „24 часа” шефът на областната инспекция по охрана на труда в Пловдив Атанас Чернаев. Той е възложил на подчинените си незабавно да предприемат проверка кой, защо и как е  разпоредил да се извършва демонтажът в събота. „Основно уточняваме причините за инцидента. Резултатът показва, че не се е работило достатъчно безопасно, щом има смъртен случай”, допълни Чернаев. По думите му следващата седмица ще бъде изяснен случаят. Той уточни, че основната отговорност е на работодателя. „Мебелна къща” е бивша общинска фирма, която преди повече от десетина години беше продадена на строителния предприемач Стоян Сариев. Дълго време след това обектът не промени предмета си на дейност и продължи да функционира като магазин за мебели. Самата сграда се намира на „Асеновградско шосе” и представлява метална конструкция, строена по времето на соца. Разположена е на отлична локация и представлява интерес с оглед на строителния бум напоследък. Предполага се, че демонтажът е бил предприет, за да се разчисти теренът и да бъде застроен.", "date": "2018.07.21", "title": "Бетонна плоча уби работник в Пловдив, докато рязал метални греди"}
{"url": "https://www.24chasa.bg/novini/article/6972438", "text": "Млад мъж, най-вероятно с психично заболяване, изправи на нокти полицията в Бургас. Около обед той заплаши да скочи от 2-я етаж на държавната болница, като ту се прибираше в коридора, ту провесваше крака през прозореца. Районът веднага е отцепен, на място  пристигнали и негови роднини. Контакт с мъжа осъществила психоложка от Областната дирекция на полицията. След няколкочасови преговори  мъжът е прибран в болницата и настанен за лечение. По непотвърдени данни наскоро той отново опитал да сложи край на живота си.", "date": "2018.07.21", "title": "Психично болен изправи на нокти полицията в Бургас, за малко да скочи от болницата"}
{"url": "https://www.24chasa.bg/novini/article/6972450", "text": "Има хора, които от опозицията ги наблюдаваме от няколко месеца - непрекъснато държат под напрежение и в парламента отношенията и то затова и работата трудно върви в парламента. Защото е на принципа да се върви на инат. Това коментира Красимир Велчев, заместник - председател на ПГ на ГЕРБ пред  . \"Но това не е случайно, в БСП тактиката явно е такава, че подготвят нещата от време, от сега започва подготовката. Тяхната идея - и те не я крият - е пролетта заедно с евроизборите да стане така, че да има и парламентарни\", каза той. Не знам какво целят с това, след като всичко в държавата върви добре - и икономика, и външна политика, заяви още той. \"През тези шест месеца наблюдавахме едно изкуствено повишаване на напрежението, за да се покаже пред Европа и пред нашите партньори, че в България не всичко е толкова стабилно, колкото е в действително\", каза още Велчев. По думите му, това не е държавническо мислене. Той обясни, че е \"за\" това институциите помежду си да внимават какво говорят, защото не може да има силна държава със слаби институции и когато те са в конфликт - не вещае добро за държавата. И за корупцията, и за съдебната система - не може да се каже, че една определена сила или този, който е в момента е на власт, е виновен за всички тези негативи, които съществуват в обществото. Трябва да работят институциите заедно и да не се прехвърля вина. Да бъдат по-обрани в думите си и да внимават какво говорят, посъветва той политиците. В изказванията някой път на президента прозира това, което предишния ден е казано от БСП, от Нинова или хората от БСП. Той допусна, че е възможен \"ремонт\" на кабинета. \"Има министерства, където или нищо не е направено, или са направени грешки\", завърши Велчев.", "date": "2018.07.21", "title": "Красимир Велчев: БСП искат заедно с евроизборите да има и парламентарни"}
{"url": "https://www.24chasa.bg/novini/article/6972462", "text": "НАСА подготвя изстрелването на 6 август на уникална сонда с размерите на автомобил за изучаване на слънчевата корона, съобщава агенция Ройтерс. Този апарат ще се приближи най-близо в сравнение с всички останали до нашата звезда, за да изследва слънчевата атмосфера, която поражда слънчевия вятър. Космическият апарат Parker Solar Probe ще осъществи 7-годишна мисия и ще се доближи на 6,1 милиона километра от повърхността на нашата звезда. Това е седем пъти по-близо от всяка друга сонда в историята. Предишният апарат, преминал най-близо до Слънцето, беше \"Хелиос 2\", който се приближи през 1976 година на 43 милиона километра от Слънцето. За сравнение, разстоянието на Земята до нашата звезда е около 150 милиона километра, предава БТА. Слънчевата корона генерира слънчевия вятър, един непрекъснат поток от заредени частици, които проникват през Слънчевата система. Непредвидените слънчеви бури предизвикват смущения в магнитното поле на нашата планета и причиняват хаос в телекомуникациите на Земята. Учените от НАСА се надяват с помощта на новия апарат да могат да прогнозират измененията в космическото обкръжение на нашата планета. Проектът на слънчевата сонда \"Паркър\" струва на НАСА 1,5 милиарда долара./", "date": "2018.07.21", "title": "НАСА изстрелва уникална сонда за изучаване на слънчевата корона"}
{"url": "https://www.24chasa.bg/novini/article/6972507", "text": "Сто и три годишна баба не изгуби присъствие на духа и успя да прогони крадци от дома си в Берлин с помощта на своя бастун, съобщава в. \"Локал\". Две злосторници се промъкнали в жилището на възрастната жена, след като тя им отворила входната врата. Те я отвели в кухнята и я заставили да подписва някакви документи. Още един престъпник стоял на стълбищната площадка. Полицията предполага, че той е трябвало да изнесе ценни вещи, докато неговите съучастнички разсейват старицата, предава БТА. Но бабата нарушила плановете им. Тя отказала да подпише документите, а когато една от жените се приближила твърде близо, с неочаквана бързина хванала бастуна и с негова помощ прогонила натрапничките. След изненадващия маньовър на столетницата и тримата крадци избягали.", "date": "2018.07.21", "title": "Германка на 103 г. прогони крадци с бастуна си"}
{"url": "https://www.24chasa.bg/novini/article/6972516", "text": "Иранският върховен лидер аятолах Али Хаменей заяви днес, че ще бъде \"очевидна грешка\" да се преговаря със САЩ, тъй като Вашингтон е ненадежден, предаде Ройтерс. Не може да се разчита на думата и дори на подписа на американците, така че преговорите с Америка са безполезни, каза Хаменей на среща с представители на външното министерство, като допълни, че преговорите с Вашингтон ще бъдат \"очевидна грешка\", според официалния сайт на Хаменей, предава БТА. Иранският върховен лидер подкрепи предложението на президента на страната Хасан Рохани, че Иран може да блокира петролния износ на страните от Залива, ако бъде спрян иранския експорт на \"черно злато\". На сайта си аятолах Али Хаменей казва, че думите на президента, че \"ако иранският петрол не се изнася, няма да се изнася и петролът на страните от региона,\" са важна забележка, която отразява политиката и подхода на иранската система.", "date": "2018.07.21", "title": "Али Хаменей: Преговорите със САЩ са очевидна грешка"}
