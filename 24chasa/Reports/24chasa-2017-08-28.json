{"url": "https://www.24chasa.bg/novini/article/6413238", "text": "\"Наш дълг е да помним героизма на опълченците на Шипка и да го предаваме на поколенията. Това каза лидерът на БСП - София и председател на групата на социалистите в СОС Калоян Паргов. Ръководената от него структура на социалистите в София беше съорганизатор на тържественото честване на 140-годишнината от геройството на опълченците на Шипка в столицата. \"Подвигът на героите от Шипка категорично показва на света, че българският народ, след 500 години робство, е достоен за свободата си, че има правото да гради своя независима национална държава, коментира Калоян Паргов. - На Шипка гордите дружини спояват с кръвта си завета на предците - да защитят отечеството с цената на всичко. Да са единни и обединени. Заедно с руските герои те удържат победа, която според историците е ключова, най-значимата битка по пътя към Освобождението на България от османско иго\". Калоян Паргов е убеден, че няма българин, който да не се гордее с героичния миг на саможертва и себеотрицание на героите от Шипка. \"Наш дълг е да пазим паметта за онези дни на величие, на национално единение, но и спомена за дните на национален геноцид. Наш дълг е да разказваме на децата си истината за предците, за българските възрожденци, за будителите, за юнаците и хайдутите, за революционерите и онези непокорни българи от Панагюрище, Батак, Брацигово, Перущица, които запазиха българското ни самосъзнание след пет века под османско иго, каза още Калоян Паргов. - Наш дълг е да помним и да предаваме на потомците си и благодарността си към руските братя, които подкрепиха българския народ в полета му към свободата. Днес имаме огромна нужда от ново възраждане, от нов пример за себеотдаване в името на родината. Героите на Шипка проляха кръвта си, за да сме свободни\". Но свободни ли сме наистина, изпълнявайки безприкословно заповедите на новите чужди господари. Свободни ли сме, когато под чужд диктат с лекота заличаваме паметта си, пита още Калоян Паргов. \"Днес вярваме, че сме наследили духа на опълченците. Но бягаме от България и със смущаваща лекота изоставяме родните си домове, за да търсим щастието си в чужбина, коментира още той. - Днес се хвалим с велики дела. Но не образоваме децата си, не осигуряваме работа на родителите им, обричаме на глад и страдание възрастните хора. Днес постоянно се делим. По цвят, по политически убеждения, на всякакви фили и фоби. Вместо да се обединяваме и заедно да решаваме проблемите. Това е големият парадокс на нашето време. Но това със сигурност не е бъдещето, за което опълченците дадоха живота си\". Лидерът на БСП - София припомни и историята на паметника на Опълченците в центъра на София, който предстои да бъде преместен. \"Преди 10 години подкрепихме идеята на Фондация \"Героите на България\" за издигането на този паметник. Мястото, което беше избрано да бъде поставен - срещу храм \"Александър Невски\" - съвсем не е случайно, коментира Калоян Паргов. - Тук са били турските казарми, в които е бил затворен Апостола, след като са го заловили заптиетата. Този паметник е символ на духа, на героизма и родолюбието на всеки български възрожденец, участвал в поредицата от събития, предхождащи Освобождението на България. Сега предстои този паметник да бъде преместен. За щастие, само преместен, а не разрушен, каквато е съдбата на други исторически паметници. Нещо като мода, която последователно налагат днешните управляващи в България\".", "date": "2017.08.28", "title": "Калоян Паргов: Подвигът на опълченците от Шипка показва, че сме достойни за свободата си"}
{"url": "https://www.24chasa.bg/novini/article/6413139", "text": "Въоръжен с нож мъж е нападнал днес кмета на гръцкия град Елевсина Йоргос Цукалос, съобщи ТАСС, цитирана от БТА. Нападението е извършено в 12 часа местно време. Кметът, който бил ранен на две места в бедрото, е откаран в болница. Според лекарите няма риск за живота му. По-късно полицията задържа нападателя, който се оказа 35-годишен бивш служител на общината.", "date": "2017.08.28", "title": "Мъж нападна с нож кмета на гръцки град"}
{"url": "https://www.24chasa.bg/novini/article/6413165", "text": "Влак е прегазил възрастна жена, която е починала на място, в село Ябълково, община Димитровград. Това съобщиха от ОД на МВР - Хасково. Инцидентът е станал тази сутрин при транзитното преминаване на композицията Свиленград - София през гара Ябълково. Машинистът е подал звуков сигнал след като е видял пешеходката на релсите. Случаят се разследва, допълниха от пресцентъра на полицията.", "date": "2017.08.28", "title": "Влак прегази жена в село Ябълково"}
{"url": "https://www.24chasa.bg/novini/article/6413180", "text": "Труп на удавил се мъж е открит на плаж \"Арабела\" в к.к. \"Албена\", съобщиха от пресцентъра на ОДМВР - Добрич. Вчера в 15,13 часа на телефон 112 в РУ - Албена е заявено от гражданин, че на плаж \"Арабела\" в к.к. \"Албена\" има удавено лице. В 15,50 часа фелдшер при ФСМП - Балчик констатира смъртта на Д.Б., на 73 г, роден в гр. Пловдив, с немско гражданство, пристигнал в при семейни приятели в Балчик на 20 август с цел туризъм. Трупът на лицето е установен на пясъчната ивица без следи от насилие. Образувано досъдебно производство.", "date": "2017.08.28", "title": "Откриха труп на удавник на плаж \"Арабела\" в Албена"}
{"url": "https://www.24chasa.bg/novini/article/6413198", "text": "Главният път за Варна е блокиран заради катастрофа на изхода на Добрич, съобщиха от пресцентъра на ОДМВР - Добрич. Около 12:20 часа е възникнал пътен инцидент на главен път Добрич – Варна между две превозни средства, в района на бензиностанция „Лукойл“ на изхода за град Варна. При инцидента едното превозно средство е останало напречно на пътното платно, а другото е излязло от пътя. От ОДМВР - Добрич призовават пътуващите граждани по горепосочения път за търпение поради нужното време за извършване на необходимите ПСД и отстраняване от пътя и репатриране на МПС, които ще отнемат около два часа.", "date": "2017.08.28", "title": "Катастрофа на изхода на Добрич блокира главния път за Варна"}
{"url": "https://www.24chasa.bg/novini/article/6413204", "text": "Шофьор на такси от Хюстън, който отбил возилото от пътя, за да се снабди с провизии, докато в щата Тексас бушувал ураганът Харви, открил при завръщането си необичаен пътник - ястреб, потърсил подслон от природното бедствие в автомобила, съобщи ЮПИ, предаде БТА. Уилям Брусо е качил клип в сайта за видео споделяне Ютюб, който показва хищната птица, подслонила се в таксито му в петък, възползвайки се от оставената отворена врата. Шофьорът разказва, че ястребът, на когото дал името Харви Урагана, отказал да напусне таксито и се наложило да го откара в дома си. В събота, когато ураганът отслабна до тропическа буря, Брусо е публикувал нова видео информация за пернатия си храненик, показвайки как Харви, определено по-спокоен, пие вода и похапва сурови пилешки сърчица в дома му. Спасителят на ястреба допълва, че Харви е останала в дома му до събота вечерта, когато е бил прибран от персонала на местен център за диви животни. ", "date": "2017.08.28", "title": "Ястреб, намерил подслон от урагана Харви в такси, кръщават го на него (Видео)"}
{"url": "https://www.24chasa.bg/novini/article/6413177", "text": "Сръбският премиер Ана Бърнабич заяви за албанската телевизия Оранюз, че Сърбия няма да признае едностранно провъзгласената косовска независимост и добави, че диалогът за нормализиране на отношенията между Белград и Прищина съществува и много скоро той ще бъде възобновен, съобщи Танюг, цитира БТА. Не вярвам, че Белград ще признае Косово, но поканата за диалог за по-добри отношения съществува, заяви Бърнабич за албанската телевизия. Сръбският премиер заяви, че трябва да се работи за нормализирането на отношенията между Белград и Прищна и трябва да продължи изпълнението на договореното в брюкселското споразумение. Сърбия направи много за изпълнението на задълженията от това споразумение и очакваме това да направи и Прищина, особено когато става дума за частта от споразумението, която се отнася за живота на сръбската общност, заяви Бърнабич и добави, че се надява диалогът бързо да продължи. ", "date": "2017.08.28", "title": "Ана Бърнабич: Сърбия няма да признае Косово"}
{"url": "https://www.24chasa.bg/novini/article/6413224", "text": "Група природозащитници отказват да се евакуират от кресненското с. Влахи, заради огромния пожар, който бушува вече шести ден в Кресненското дефиле. Заради опасност пламъците да навлязат в селото, преди минути бе разпоредена евакуация на 19-те жители. Част от тях отказват да напуснат къщите и имотите си. Ако се наложи, дори и принудително, те ще бъдат изведени максимално бързо, защото за нас първата грижа е опазването живота на хората\", казаха от Кризисния щаб. \"Евакуацията се налага заради рязкото влошаване на метеорологичните условия и изключително силния вятър, който насочва пожара и пламъците към селото. За нас приоритет е спасяването на човешките животи и запазването на живота на жителите на селото\", каза областният управител Бисер Михайлов. Сред тези, които отказват да напуснат са Сидер Седефчев и съпругата му Елена. Във Влахи те имат екоселище - отглеждат близо 700 овце, кози, кучета и др. животни от рядката каракачанска порода. \"Оставаме в селото група доброволци, за да защитим животните си. Чакаме и наши приятели от София да дойдат, за да ни подкрепят. Огънят е на съседното било\", каза Елена по телефона пред наш репортер. В този момент полицията я помоли да прекъсне разговора, за да изпълни заповедта за евакуация.", "date": "2017.08.28", "title": "Природозащитници отказват да се евакуират от с. Влахи заради пожара"}
{"url": "https://www.24chasa.bg/novini/article/6413094", "text": "Валидирането на пощенска марка ни дава възможност да се представим като по-добра туристическа дестинация, каза министърът на туризма Николина Ангелкова по време на церемонията по валидирането на пощенска марка „2017 – Международната година на устойчивия туризъм за развитие“ предаде „Фокус“. На събитието присъстваха и зам.-министър Димитър Геновски и художничката на марката – Татяна Узунова. „България е един от най-активните членове на Световната организация по туризъм. Акцентирали сме върху културно-историческото наследство на страната. Основният фокус, върху който работим, е да превърнем България в устойчива целогодишна туристическа дестинация“, каза Ангелкова. Тя обясни, че през септември марката ще бъде представена в Китай, където ще има повече от 100 министри и заместник-министри. „Бих искала да благодаря на всички, които работиха по тази инициатива, и най-вече на художника – г-жа Узунова, която в тези кратки срокове успя да представи характерните традиции за България и историята й в една такава малка картичка“, каза още Ангелкова.", "date": "2017.08.28", "title": "Ангелкова: Валидирането на пощенска марка ни представя като по-добра туристическа дестинация"}
{"url": "https://www.24chasa.bg/novini/article/6413116", "text": "30 стръка канабис са иззети при полицейска операция в землището на село Добърчин. Това съобщиха от ОДМВР - София, предаде \"Фокус\". На 26 август, при провеждането на полицейска операция, служители на РУ - Своге установили в гориста местност в землището на село Добърчин двама младежи в момент на поливане на нива, засята с канабисови растения. Непълнолетните са задържани за срок до 24 часа. При извършения оглед на местопроизшествието са установени 30 стръка канабис с височина от 22 до 280 см. По случая е образувано досъдебно производство.", "date": "2017.08.28", "title": "Иззеха 30 стръка канабис при полицейска операция в Софийско"}
{"url": "https://www.24chasa.bg/novini/article/6413124", "text": "Директорът на Софийската математическа гимназия Антони Стоянов заяви, че няма да подава оставка и нямало основния за такова нещо. Той посочи, че искал да се върне по-рано от отпуска, но не бил пуснат на работа от инспектората, предаде  . Той намекна за натиск от страна на министерството на образованието и инспектората да върне на работа учители, които са уволнени или нямат продължени договори. По думите му на първата му среща със зам.-министъра и г-жа Кастрева от инспектората станало ясно, е само така ще се реши проблеми в СМГ.", "date": "2017.08.28", "title": "Директорът на СМГ няма да подава оставка"}
{"url": "https://www.24chasa.bg/novini/article/6413123", "text": "Порно актрисата Миа Калифа, която в момента работен като спортен и културен кореспондент, продължава да получава заплахи от „Ислямска държава”, съобщи самата тя по време на интервю. Миа Калифа има кратка кариера в индустрията с филми за възрастни. Тя е от ливанско-американски произход и нейното име е най-търсеното в уебсайтовете за филми за възрастни. Заплахите от „Ислямска държава” започват още в началото на кариерата й,  „Използваха социалните мрежи. Появиха се снимки, на които с „Фотошоп” беше монтирана моята глава, все едно съм обезглавена”, разказва Калифа. Участията на актрисата във филми за възрастни неведнъж са предизвиквали скандали. През 2015 г. Калифа получи много заплахи, след като в порно лента се появи облечена с хиджаб. Тогава тя поясни, че сцените с традиционно мюсюлманско облекло са по-скоро сатирични.", "date": "2017.08.28", "title": "Порно актрисата Миа Калифа получава заплахи от „Ислямска държава”"}
{"url": "https://www.24chasa.bg/novini/article/6413140", "text": "ООН е на разположение на страните за постигане на споразумение по проблема за Кипър. Това се казва в писмо-отговор на генералния секретар на Световната организация Антониу Гутериш, изпратено по-рано този месец до президента на Република Кипър Никос Анастасиадис, съобщи кипърският правителствен говорител, цитиран от изданието \"Катимерини\". В него Гутериш потвърждава отново позицията на ООН за прилагане на резолюциите на международната организация за Кипър, а също на мерки за доверие и на постигнатите досега договорености между двете страни в Кипър, като ги призовава да се въздържат от действия извън тези рамки. Кипърският официален говорител заявява, че държавният глава на островната държава ще бъде в Ню Йорк на 17 септември и че до тогава ще е готов докладът на досегашния представител на Гутериш в Кипър Еспен Барт Айде, който ще бъде внесен за обсъждане в Съвета за сигурност преди 16 или 17 септември. Никос Христодулидис пояснява, че досега не е било обсъждано никакво решение за \"две държави\" в Кипър или за \"кадифен развод\" между заинтересованите страни на острова. Той подчертава, че досега не са били изказвани идеи, нито пък е имало дискусия в тази посока, като е повторил позицията на правителството в Никозия, че кипърската гръцка страна продължава да се придържа към търсене на решение на проблема за острова в рамките на една двузонална, двуобщностна федерация.", "date": "2017.08.28", "title": "Гутериш: ООН е на разположение за постигане на споразумение относно Кипър"}
{"url": "https://www.24chasa.bg/novini/article/6413137", "text": "\"Синът ни е невинен, не е вярно, че в дома ни са открити вещи на Никол\", каза туко-що бащата на 15-годишния Иван Иванов от Бургас, обвинен за зверското убийство на 11-годишната Никол. Димитър Иванов каза още, че по време на свиждането със сина му, момчето на няколко пъти казало, че не я е убил той. Всеки момент в Бургаския апелативен съд ще започне делото на мярката за неотклонение на осмокласника. Защитата ще поиска той да бъде предаден под родителски надзор в дома си. ", "date": "2017.08.28", "title": "Родителите на Иван, обвинен за убийството на Никол: Не са открити нейни вещи в дома ни (Видео)"}
{"url": "https://www.24chasa.bg/novini/article/6413141", "text": "Всеки момент започва евакуация на жителите на кресненското село Влахи заради огромния пожар, който бушува вече шести ден в района. Областният управител на Благоевград Бисер Михайлов каза, че там духа изключително силен вятър, заради който пламъците са прескочили направените просеки и вече наближават селото. \"Като превантивна мярка започваме евакуация на 19-те жители, които са по списък, създадена е организация с органите на МВР\", допълни областният управител. \"Преди малко пламна и борова гора на около 1км от село Ощава. Досега не е била засегната от пожара, но вятърът е прехрърлил пламъците и натам\", каза зам.-кметът на Кресна Валентин Стоичков. Хеликоптер гаси по въздух новото огнище.", "date": "2017.08.28", "title": "Почна евакуация на село Влахи, огънят прехвърли просеките (СНИМКИ)"}
{"url": "https://www.24chasa.bg/novini/article/6413134", "text": "Министърът на енергетиката Теменужка Петкова ще даде начало на изграждане на Националното хранилище за ниско- и средноактивни радиоактивни отпадъци, съобщиха от ведомството. Проектът се реализира от Държавното предприятие \"Радиоактивни отпадъци\" със средства от Международен фонд \"Козлодуй\" чрез Европейската банка за възстановяване и развитие. Символичният старт на строителството ще бъде утре, 29 август, от 12.00 часа на площадка \"Радиана\", намираща се в зоната на АЕЦ \"Козлодуй\".", "date": "2017.08.28", "title": "Започва изграждането на Националното хранилище за радиоактивни отпадъци"}
{"url": "https://www.24chasa.bg/novini/article/6413031", "text": "Германски болногледач, който бе арестуван по обвинение, че е убивал свои пациенти, е отнел живота на повече от 84 души. Това стана ясно по време на процеса срещу него, който започна тази седмица в Олденбург. Нилс Х. е работил в две болници като санитар и болногледач. Той бе задържан още преди девет години по обвинение, че е убивал свои пациенти. Подозрението бе за около 20 души. В продължилото три години полицейско разследване обаче стана ясно, че жертвите са поне четири пъти повече. Има доказателства за 84 извършени от болногледача убийства. Според следователите обаче истинският брой на жертвите му е многократно по-висок, но не може да бъде доказан, тъй като една част от починалите са били кремирани. „Размерът на престъпленията му ни оставят буквално безмълвни и в шок“, призна директорът на полицията в Олденбург Йохан Кюме. При ареста на болногледача обвиненията първоначално бяха за двукратно убийство и три опита за убийство, както и за нанасяне на тежки телесни повреди в болницата в Делменхорс, в която работи по време на ареста си. За да разкрият истинския брой на престъпленията му, полицаите наредиха ексхумацията на над 100 души през последните три години и прегледаха болничните досиета на хиляди пациенти. Ексхумираните тела са изследвани за остатъци от лекарства, които в големи дози убиват. Болногледачът призна вече, че между 2003 и 2005 година е инжектирал смъртоносни дози лекарство на близо 90 свои пациенти, след което реанимирал жертвите си, за да бъде помислен за герой. Реанимацията обаче не се получавала винаги. Нилс Х. бил заподозрян обаче, когато лекари забелязали, че в неговите смени има твърде често случаи на необяснима смърт. Полицията разследва и отговорните за отделението,в които е работил убиецът, лекари. Според следователи убийствата са можели да бъдат предотвратени. Смята се, че това е най-голямото серийно убийство в криминалната история на Германия.", "date": "2017.08.28", "title": "Болногледач убил над 84 пациенти в Германия"}
{"url": "https://www.24chasa.bg/novini/article/6413022", "text": "България ще бъде домакин на Първата европейска младежка олимпиада по информатика /еJOI/, която ще се състои от 7 до 13 септември. Церемонията по откриването на олимпиадата ще е на 8 септември от 17.00 часа в Софийския университет \"Св. Климент Охридски\", съобщи пресцентърът на висшето училище. В олимпиадата ще участват ученици на възраст до 15,5 години от Азербайджан, Армения, Беларус, Белгия, Босна и Херцеговина, България, Грузия, Гърция, Естония, Кипър, Латвия, Литва, Македония, Молдова, Полша, Румъния, Русия, Словения, Сърбия, Украйна, Унгария, Франция и Хърватия. Състезателните дни ще са два и ще се състоят в залата \"Джон Атанасов\" в \"София тех парк\". Целта на елитното образователно събитие е насърчаване на интереса към информационните технологии на децата и стимулиране на състезателното програмиране и признание за най-талантливите младежи. С Първата европейска младежка олимпиада по информатика eJOI, ИТ общността на Съвета на Европа обръща внимание на цялата общественост към важността на науката и технологиите за силно бъдеще на Европа. Инициатори на международното състезание са проф. Красимир Манев - президент на Международната олимпиада по информатика /IOI/, Бисерка Йовчева и Школата по информатика \"А&Б\" в Шумен, Алексей Христов - председател на Управителния съвет на Сдружението на олимпийските отбори по природни науки /СООПН/, и Елена Маринова - председател на Съвета за развитие на СООПН и президент на софтуерната компания \"Мусала софт\". България има впечатляваща история, свързана с организирането и участието в международни олимпиади и състезания по информатика, посочват организаторите. Kъм настоящия момент България е на пето място в света по завоювани медали, а в индивидуалната ранглиста към 2017 г. българинът Христо Венев е на второ място в света - с четири златни и с един сребърен медал от международни олимпиади по информатика.", "date": "2017.08.28", "title": "България ще бъде домакин на Първата европейска младежка олимпиада по информатика"}
{"url": "https://www.24chasa.bg/novini/article/6413040", "text": "Над 200 пожарникари, горски и военни изграждат резервоарни системи по билото на Кресненското дефиле, за да се гаси огъня, който бушува вече пети ден, по въздух с хеликоптери. Операцията за изграждане на резевроарите с вода по ръба на дефилето е много трудна, но заради недостъпният терен на хълма, който е с голяма денивелация, това е единствено възможният вариант. Другото огнище на пожара край с. Влахи засега е овладяно, но кризисната ситуация е в сила, защото вятърът постоянно променя посоката си и опасността не е ликвидирана. В кризисния щаб имат телефоните на всички жители на селото и при необходимост от евакуация ще бъдат уведомени. ", "date": "2017.08.28", "title": "Правят резервоарни системи по билото на Кресненското дефиле, за да гасят огъня по въздух"}
{"url": "https://www.24chasa.bg/novini/article/6413049", "text": "От 11 718 750 възможни комбинации беше изтеглен изпитният вариант за държавния зрелостен изпит по български език и литература в 12-и клас за сесията август-септември, на който зрелостниците работят по откъс от поемата \"Ралица\" на Пенчо Славейков. Това съобщи пресцентърът на Министерството на образованието и науката. Тестът се състои от три модула. Първият модул съдържа 30 затворени въпроса и носи 30 точки на зрелостниците. Вторият е с десет въпроса със свободен отговор, които носят 40 точки, а третият модул - 41-и въпрос, е тема от посочено произведение от изучаван български автор, по която зрелостниците ще пишат есе или интерпретативно съчинение. Този модул носи 30 точки. След 15.30 часа на интернет страницата на МОН ще бъде публикуван тестът и ключът с верните отговори за матурата по български език и литература от есенната сесия.", "date": "2017.08.28", "title": "Поемата \"Ралица\" на Пенчо Славейков се падна на матурата по български"}
{"url": "https://www.24chasa.bg/novini/article/6413045", "text": "15-годишно момче от село Мост е подкарало лек автомобил Пежо с две деца вътре и е катастрофирало, съобщават от полицията. Инцидентът е станал в събота през нощта на пътя между селата Горно и Долно Войводино. Неправоспособният шофьори се е движил с несъобразена скорост, загубил е контрол и се е преобърнал,  От удара, непълнолетният водач е с охлузни наранявания по ръцете и главата. Пострадали са и возещите се в автомобила двамата негови съселяни на 10 и 16 г. – с охлузвания и контузни рани. Прегледани са и са освободени за домашно лечение. Пътните полицаи в региона са хванали още шофьор без книжка и пиян водач.", "date": "2017.08.28", "title": "Непълнолетен катастрофира край Кърджали, трима са ранени"}
{"url": "https://www.24chasa.bg/novini/article/6413052", "text": "През последните 3 г. престъпността в страната непрекъснато намалява, а броят на престъпленията през 2016 г. е най-нисък от 2000 г. досега. Вече напълно се очертава тенденция към намаление след пика в началото на кризата. Това сочи анализ на Института за пазарна икономика, който се базира на публикувани от МВР данни. През 2016 г. абсолютният брой на регистрираните престъпления срещу личността и собствеността намалява с 1/3 спрямо 2000 г., или от 16,6 на 1000 души тогава до 12,6 през м.г. Все пак трябва да се има предвид, че регистрираните престъпления са само грубо приближение на извършените престъпления. В страни с ниско доверие в правоохранителните органи само част от престъпленията се съобщават от потърпевшите. Сред недекларираните обикновено попадат кражби, отвличания срещу откуп, изнасилвания и др. Т.е. увеличението или спадът на регистрираните престъпления може да отразява много повече увеличено или намалено доверие в полицията, отколкото промяна в престъпността, се отбелязва в анализа. Делът на разкритите престъпления пък се повишава за трета поредна година и достига 48,2%. Най-висока разкриваемост е регистрирана през 2004 г., когато разкритите престъпления прехвърлят 60%. Разликите между различните области продължават да са значителни. Зоните с най-висока престъпност са Северозападна България и Черноморието. И през 2016 г. най-висок е относителният брой на престъпленията в Бургас и София (над 16 на 1000 души), а най-нисък – в област Смолян (под 6 на 1000 души). Само в пет области регистрираните престъпления спрямо броя на населението са нараснали в сравнение с 2015 г. - Габрово, Кърджали, Ловеч, Разград и Ямбол, а в три от областите са нараснали спрямо 2000 г. – Ловеч, Сливен и Хасково. Разкриваемостта на престъпленията показва сходна картина. Най-сигурната област е Смолян, където делът на разкритите престъпления достига близо 74%, а най-малко сигурните области отново са столицата и Бургас, където се разкриват около 1/3 от престъпленията. Като цяло се забелязва обратнопропорционална връзка между регистрираните престъпления и разкриваемостта. Т.е. в областите с по-малко престъпления спрямо населението делът на разкритите престъпления е по-висок. Това вероятно може да се обясни с по-ниската натовареност на местната полиция при ниска престъпност и възможността ѝ да работи повече и по-качествено по разкриване на престъпленията. Има и изключения – в областите Габрово и Враца например престъпленията са относително много, но и разкриваемостта е сравнително висока. Според статистиката на Евростат за разходите за обществен ред и сигурност през 2015 г. България е държавата в ЕС с най-много разходи за полиция като отношение към БВП – 2,8% при средно 1,8% за 28-те държави членки, се сочи в анализа. ", "date": "2017.08.28", "title": "Тренд! През 2016 г. България с най-ниска престъпност от 2000 г. досега"}
{"url": "https://www.24chasa.bg/novini/article/6413039", "text": "Арестуваният в Лондон за убийство българин се казва Емил Аспарухов Христов, на 39 години, според \"Ню хем рекордър\". Той е убил българина Димитър Петров, на 29 години, при нападение в Манор Парк в Лондон. И двамата са от Хасково. Полицията е открила тялото на 29-годишния българин в близост до парка на 20 август и му е оказала първа медицинска помощ. Мъжът е бил с няколко прободни рани. Въпреки усилията им Димитър е починал преди пристигането на медицинския екип. Въпреки, че все още очакват ДНК резултати, полицията се е свързала с роднини на убития.  Самият Христов два дни по-късно е отишъл в полицейското управление, за да се признае за виновен и да бъде задържан. По неговото тяло също са открити по-леки прорезни рани. Срещу по-възрастния хасковлия е повдигнато обвинение и той е изправен пред тамошния съд. Според информационната система \"Сиела\" Емил Христов има две фирми, на които е едноличен собственик. Едната е създадена през август 2008 година в Хасково, а другата през септември 2015г. - в Асеновград.", "date": "2017.08.28", "title": "Емил Христов е арестуван в Лондон за убийството на Димитър Петров"}
{"url": "https://www.24chasa.bg/novini/article/6413079", "text": "Деветима граждани на Ирак и Мароко, сред които трима малолетни, са били заловени от румънската гранична полиция, когато се опитали, водени от български гражданин, да преминат нелегално в Унгария през граничния пункт Борш, предаде Аджерпрес, цитира БТА. Деветимата мигранти, които били поискали убежище в Румъния, се опитали да преминат в съседна Унгария, която е членка на Шенген, с помощта на български гражданин, който ги транспортирал с микробус до румънско-унгарската граница. При проверката било установено, че в микробуса пътували осем граждани на Ирак и един гражданин на Мароко на възраст между 13 и 41 години. Шофьорът на микробуса е идентифициран като 36-годишен български гражданин с инициали А.Д. Той е взел лицата от западния град Тимишоара и ги е закарал в близост до границата, за да улесни преминаването им в Унгария. Румънските власти са започнали разследване срещу мигрантите за опит за нелегално преминаване на държавна граница и срещу българския гражданин - за трафик на мигранти.", "date": "2017.08.28", "title": "Задържаха 9 мигранти, водени от българин, опитали да преминат нелегално в Унгария"}
{"url": "https://www.24chasa.bg/novini/article/6413097", "text": "Сигналът за възникнал пожар в столичен хотел бил получен днес към 11.15 часа. Това съобщиха от пресцентъра на МВР. Веднага към адреса били насочени 5 екипа от пожарникари. Те установили задимяване, възникнало в помещение в ремонт в хотела. Благодарение на бързите им действия, задимяването било овладяно. От инцидента няма пострадали хора. В момента на място се извършва оглед, тепърва експертите ще изясняват причините за възникналото задимяване в помещението.", "date": "2017.08.28", "title": "Столични пожарникари овладяха пожар, възникнал в хотел в София"}
{"url": "https://www.24chasa.bg/novini/article/6413092", "text": "Окръжна прокуратура – Ловеч внесе в съда обвинителен акт срещу 48-годишен мъж за извършено убийство, съобщиха от пресцентъра на Апелативна прокуратура - Велико Търново, предаде \"Фокус\". Обвиняемият работел като гледач на овце и крави в частна ферма в местността „Драгойца“, землище на гр.Ябланица. Фермерите ползвали и услугите на пострадалия Боян А., когато имало повече работа при отглеждане и обслужване на животните. Боян и Пламен се познавали по повод съвместната им работа на животновъдния обект. Боян А. дължал пари на собственика и бил ангажиран да изработи електрически пастир за охраняване на животните във фермата. По време на храненето Боян започнал да мляска шумно и да плюе по пода в стаята. Поведението на Боян ядосало обвиняемия и когато Боян тръгнал да отива в стаята си, обвиняемият взел брадва, която стояла под леглото му и нанесъл удар с режещата част в тила му. След удара пострадалият паднал на пода. Обвиняемият оставил брадвата под леглото, където обичайно я държал и се обадил по мобилния си телефон на съсед, като казал „ела да видиш какво става тук”. По искане на прокуратурата обвиняемият е с взета мярка за неотклонение „Задържане под стража“. Предстои насрочване на делото за разглеждане от съда.", "date": "2017.08.28", "title": "Мъж, извършил убийство в Ябланица, е предаден на съд"}
{"url": "https://www.24chasa.bg/novini/article/6413056", "text": "95-годишна баба от Сухиндол оцеля, като се скри в банята на къщата си, след взрив на газова бутилка, причинил голям пожар в жилището. Сигналът за взрив във винарското градче бил получен в 1.24 ч. в неделя в Оперативния център на пожарната. Веднага към мястото се насочили огнеборци от Павликени. Те заварили къщата на самотната старица, обхваната от пламъци. Успели да намерят баба Надежда в банята и я извадили невредима. След потушаване на огъня пожарникарите установили, че същия ден старицата и съседи варили зимнина на газова горелка под навеса. След като приключили обаче, забравили да спрат газовия котлон. От часовете нагряване винтилът започнал да изпуска газ и лумнали пламъци. Бабата чула тътен и побързала да се скрие в банята. От разразилия се пожар обаче са унищожени 240 кв.м покривна конструкция, в това число и 80 квадрата покрив на къщата. Пострадала е и покъщнина. Огнеборците са успели да спасят съседна къща и стопанска постройка, долепени до жилището на старицата.", "date": "2017.08.28", "title": "95-годишна баба оцеля по чудо след взрив на газова бутилка"}
{"url": "https://www.24chasa.bg/novini/article/6413152", "text": "Китайските власти работят по законопроект за начина на изпълнение на националния химн и предвиждат наказание затвор при отклоняване от тези стандарти, съобщиха китайските държавни медии, цитирани от ДПА. \"Нарушителите, включително лица, злонамерено изменящи текста, ще бъдат заплашени от съдебно преследване, както и от до 15 дни под стража\", посочва информационната агенция Синхуа, цитира БТА. Предвижда се изпълняването на химна да бъде забранено на погребения, както и при други \"неуместни\" частни поводи, в търговски реклами и като фонова музика на обществени места. То ще бъде позволено единствено при официални политически събития, спортни събития и други \"уместни поводи\". В съобщението не се уточнява откога ще влезе в сила новият закон.", "date": "2017.08.28", "title": "Китай предвижда затвор за отклонения при \nизпълнение на националния химн"}
{"url": "https://www.24chasa.bg/novini/article/6412830", "text": "През август 2017 г. общият показател на бизнес климата се покачва с 0.5 пункта спрямо предходния месец в резултат на подобрения бизнес климат в търговията на дребно и сектора на услугите, съобщи Националният статистически институт. Съставният показател \"бизнес климат в промишлеността\" намалява с 2.2 пункта в сравнение с юли, което се дължи на по-резервираните оценки и очаквания на промишлените предприемачи за бизнес състоянието на предприятията. Показателят \"бизнес климат в строителството\" запазва приблизително равнището си от предходния месец. Анкетата регистрира подобрение в оценките на строителните предприемачи за настоящото бизнес състояние на предприятията, докато очакванията им за следващите шест месеца са леко влошени. Показателят \"бизнес климат в търговията на дребно\" нараства с 4.5 пункта спрямо юли, което се дължи на подобрените оценки и очаквания на търговците на дребно за бизнес състоянието на предприятията. Оптимистични са и прогнозите им за поръчките към доставчиците както от вътрешния, така и от външния пазар през следващите три месеца. Съставният показател \"бизнес климат в сектора на услугите\" се увеличава с 1.9 пункта в резултат на подобрените оценки и очаквания на мениджърите за бизнес състоянието на предприятията. Същевременно обаче прогнозите им относно търсенето на услуги през следващите три месеца са по-неблагоприятни.", "date": "2017.08.28", "title": "Бизнес климатът в търговията на дребно и услугите се подобрява"}
{"url": "https://www.24chasa.bg/novini/article/6412833", "text": "През август 2017 г. общият показател на бизнес климата се покачва с 0.5 пункта спрямо предходния месец в резултат на подобрения бизнес климат в търговията на дребно и сектора на услугите, съобщи Националният статистически институт, предаде БТА. Съставният показател \"бизнес климат в промишлеността\" намалява с 2.2 пункта в сравнение с юли, което се дължи на по-резервираните оценки и очаквания на промишлените предприемачи за бизнес състоянието на предприятията. Показателят \"бизнес климат в строителството\" запазва приблизително равнището си от предходния месец. Анкетата регистрира подобрение в оценките на строителните предприемачи за настоящото бизнес състояние на предприятията, докато очакванията им за следващите шест месеца са леко влошени. Показателят \"бизнес климат в търговията на дребно\" нараства с 4.5 пункта спрямо юли, което се дължи на подобрените оценки и очаквания на търговците на дребно за бизнес състоянието на предприятията. Оптимистични са и прогнозите им за поръчките към доставчиците както от вътрешния, така и от външния пазар през следващите три месеца. Съставният показател \"бизнес климат в сектора на услугите\" се увеличава с 1.9 пункта в резултат на подобрените оценки и очаквания на мениджърите за бизнес състоянието на предприятията. Същевременно обаче прогнозите им относно търсенето на услуги през следващите три месеца са по-неблагоприятни.", "date": "2017.08.28", "title": "Бизнес климатът в търговията на дребно и услугите се подобрява"}
{"url": "https://www.24chasa.bg/novini/article/6412858", "text": "На 26 август в 01.20 часа в дежурната част на полицията бил получен сигнал от Центъра за спешна медицинска помощ във Видин за постъпило 15-годишно момче от град Брегово, с рана в областта на корема. Установено било, че инцидентът възникнал на 25 август около 23.30 часа в центъра на Брегово, в близост до кафе-машина - собственост на 50-годишния местен жител В.Б. Приближавайки към кафе–машината, собственикът забелязал до нея две момчета, заплашил ги с въздушна пушка и ударил с приклада й в областта на рамото едното от тях. След това произвел изстрел, насочвайки пушката към другото момче и го прострелял в областта на корема. Непълнолетният се прибрал у дома, и по-късно придружен от баща си посетил болничното заведение. Настанен е за наблюдение, без опасност за живота, в хирургическото отделение. Въздушната пушка, която не е регистрирана по съответния ред, е предадена с протокол за доброволно предаване от собственика. Той е задържан с полицейска мярка за срок до 24 часа. Причините за саморазправата се изясняват.", "date": "2017.08.28", "title": "Простреляха 15-годишен в центъра на Брегово (Обновена)"}
{"url": "https://www.24chasa.bg/novini/article/6412926", "text": "Пожарът, който вчера обхвана борова гора на хълма над сръбския град Приеполе в Златиборски окръг, е локализирани и е под контрол, съобщи днес началникът на сектора за извънредни ситуации на Златиборски окръг Горан Посъркача, съобщи Танюг, цитирано от БТА. \"В момента се довършва гасенето на пожара, няма опасност от разширяването му. Повърхността, която е изгоряла, е около три до четири хектара и не е голяма, но тревожна бе близостта на града и това обезпокои гражданите\", заяви Посъркача. Според неговите думи пожарът е тръгнал от мюсюлманското гробище. \"Съдейки по всичко, някой е чистил гробището, тъй като се подготвя Байрам, и е запалил тревата, а огънят е обхванал боровата гора', заяви Посъркача.", "date": "2017.08.28", "title": "Локализираха пожар край сръбския град Приеполе"}
{"url": "https://www.24chasa.bg/novini/article/6412692", "text": "Най-малко 13 души са загинали, а 20 са били ранени при нападение срещу военна колона в Южен Афганистан, съобщава БГНЕС. Според местни медии терорист самоубиец се взривил в близост до колона на силите за сигурност в провинция Хелманд. Сред загиналите има и мирни граждани. Засега никоя от действащите на територията на страната екстремистки групировки не е поела отговорност за атаката.", "date": "2017.08.28", "title": "Камикадзе се взриви край военна колона в Афганистан и уби 13"}
{"url": "https://www.24chasa.bg/novini/article/6412721", "text": "Хотелиери, членове на Съюза на собствениците в Слънчев бряг приканват на спешна работна среща премиера Бойко Борисов и представители на всички институции ангажирани с българския туризъм. Това пише в писмо изпратено днес до медиите от Съюза на собствениците в курорта. В него се уточнява, че целта на срещата е да се набележат конкретни стъпки и действия за решаването на проблемите в туризма, така, че следващият туристически сезон да бъде посрещнат с ясни правила и законов регламент. Вече повече от 15 години апелираме институциите, участваме активно в срещи, мероприятия и работни групи, изготвяме становища и законопроекти и всячески приканваме държавната власт към бързи и конкретни действия за решаване на проблемите. За съжаление обаче, всеки следващ сезон започваме със същите нерешени проблеми, които понякога ескалират в пика на сезона, пише в документа. Хотелиерите в Слънчев бряг настояват за регламентиране статута на националните курорти в Закона за туризма, решаване на проблемите на инфраструктура в Слънчев бряг и региона, решаване на проблемите на обществения ред и сигурността, законодателни промени за решаване на проблема с шума от откритите заведения и др.", "date": "2017.08.28", "title": "Хотелиери в Слънчев бряг искат среща с премиера"}
{"url": "https://www.24chasa.bg/novini/article/6412722", "text": "Управляващият орган на Програмата за морско дело и рибарство отвори прием по мярка 1.7 „Добавена стойност, качество на продуктите и използване на нежелания улов“. По мярката може да кандидатстват рибари, които искат да преработват собствен улов или да го предлагат пряко на пазара, съобщиха от пресцентъра на Министерството на земеделието и храните. Те могат да получат финансиране за закупуване на ледогенератори, хладилни камери, специализирани транспортни средства за превоз на риба и оборудване на пунктове за първа продажба. Бюджетът на приема е 8.7 млн. лв. Програмата за морско дело и рибарство покрива до 50% от дейностите в проектното предложение, но ако кандидатът извършва дребномащабен крайбрежен риболов, финансирането може да достигне и 80%. Стойността на безвъзмездната финансова помощ за един проект не може да бъде по-малка от 5 000 лв. и по-голяма от 200 000 лв. Инвестициите могат да се извършват както на сушата, така и на риболовните кораби. В случай че са на борда, плавателните съдове трябва да са регистрирани като действащи и да са извършвали риболовна дейност в продължение на поне 60 дни в морето през 2015 и 2016 г. Крайният срок за подаване на проектни предложения е 21 ноември 2017 г. Кандидатстването е електронно чрез Информационната система за управление и наблюдение на Структурните инструменти на Европейския съюз в България (ИСУН 2020).", "date": "2017.08.28", "title": "Рибари вече могат да кандидатстват за еврофинансиране"}
{"url": "https://www.24chasa.bg/novini/article/6412749", "text": "Двама човека загинаха днес, а 25 са в неизвестност след свлачище в град Бицзе в китайската провинция Гуейчжоу, предаде агенция Синхуа. Властите в Бицзе казаха, че свлачището е засегнало 34 домакинства. Спасители са извадили шестима човека, двама от които са загинали, цитира БТА. Издирването на останалите 25 души продължава.", "date": "2017.08.28", "title": "Двама загинаха и 25 са в неизвестност след свлачище в Китай"}
{"url": "https://www.24chasa.bg/novini/article/6412743", "text": "38-годишен мъж е настанен с порезна рана в УМБАЛСМ „Пирогов“, съобщиха за „Фокус“ от СДВР.  Инцидентът е станал снощи около 22.30 часа в района на Западен парк. Мъжът не е обяснил какво точно се е случило. Работи се по изясняване на инцидента.                                                                                                                                                                                                                                                                                                                       ", "date": "2017.08.28", "title": "Мъж е настанен с порезна рана в „Пирогов“  след инцидент в Западен парк"}
{"url": "https://www.24chasa.bg/novini/article/6412280", "text": "310 тона нелегален алкохол е задържан при акции на Агенция “Митници” за последните 17 месеца, сочат данни от институцията, предоставени на “24 часа” по Закона за достъп до обществена информация. Само за първите 5 месеца на 2017 г. (от януари до май) ракията менте, която е иззета, е 54 тона. За същия период през 2016 г. количествата са 41 т. Само за януари ръстът е с внушителните 214% при 22% по-малко проверки. И това е ситуацията преди силния сезон за казаните, който започва в началото на есента. Тогава се прибира гроздето, а плодовете ферментират. Въпреки усилията на митничарите обаче черният пазар на алкохол менте в България процъфтява. От това бюджетът губи десетки милиони на година, а здравето на потребителите е сериозно застрашено. Солените глоби и конфискацията на нелегалната продукция (виж каре 1) явно не плашат българина, защото той продължава да заобикаля законите, а казаните за варене на ракия, или т.нар. малки обекти за дестилация, се радват на занижен контрол от държавните институции А точно там е концентрирано нелегалното производство на алкохол. Какво още показва справката на Агенция “Митници” за задържаните количества алкохол? От юни до декември 2016 г. са конфискувани 213 тона ракия менте, която е с неясен произход и за нея няма платени налози, както предвижда законът. Както стана ясно, за периода януари -май заловената ракия менте през 2017 г. е с 13 тона повече, отколкото за същия период през 2016 г. Ръстът в показателя се обяснява и с 12% повече проверки от служителите на Агенция “Митници” по селските казани, по търговски обекти и по нелегалните складове на продавачите извън закона. Това означава, че ако проверките продължат със същия темп, само за 12-те месеца на 2017 г. трябва да бъдат конфискувани около 310 тона - толкова, колкото са задържани за 17 месеца от началото на 2016-а досега. Проста сметка показва, че усилията на митническите инспектори са предотвратили загуба за бюджета от 3 млн. лв. за този период, а този резултат може да се постигне само с работатата им от юни до края на декември 2017-а. “24 часа” поиска информация и за проверките на митничарите по малките селски казани за варене на ракия. Резултатите показват, че за 17-те месеца от началото на 2016 г. тези проверки са 1784. Регистрираните обекти от този тип са 1572. Това означава, че средно един казан е проверяван веднъж за всички 17 месеца Не така стоят нещата обаче с лицензираните складодържатели, които произвеждат алкохол, или винпромите. Те са общо 70, а проверките за същия период в тях са 2783. Това означава, че всеки лицензиран производител на легален алкохол е проверяван 70 пъти от началото на 2016 г. досега. Друга информация от справката на Агенция “Митници” показва, че проверките на инспекторите са насочени основно към лица и фирми, които не се занимават пряко с производство на алкохол, но имат регистрация по Закона за акцизите. Това са предимно магазинчета, барчета и хотелчета. От 20 500 проверки, половината, или 10 000, са в такива обекти. 6 хиляди проверки са направени на лица, коит о нямат никаква регистрация по Закона за акцизите и не би трябвало да имат нищо общо с производството и търговията с алкохол Както стана ясно по-горе, проверките по казаните, където основно се произвежда нелегалната продукция, са 1748, или 9% от всички. От данните става ясно, че митничарите хвърлят ресурс за борба с нелегалния алкохол при търговците на дребно, а не при казаните, които го произвеждат. Според публичните данни за 2016 г. всички регистрирани казани за варене на ракия в страната са платили само 1 млн. лв. акциз, което означава, че всеки един от тях произвежда само по 289 л алкохол годишно, което звучи невероятно. Това обаче са само декларираните пред държавата данни, защото 300 литра могат да изтекат от една спиртоварна само за няколко часа работа. Друга интересна тенденция при проверките за нелегален алкохол се наблюдава в месеците през годината, когато са най-големите заловени количества. През 2016 г. най-много проверки има през юни - 866. Тогава обаче гроздето още е зелено, а плодовете тепърва започват да зреят и са далеч от ферментацията Въпреки това заловените количества са над 12 тона алкохол без платен акциз. За сравнение през октомври, когато е активният сезон за производство на ракия, проверките са с 200 по-малко, а задържаното количество - 8 пъти повече. По-слабата активност на инспекторите през есента, сравнена с пъти по-голямото количество ментета, показва, че производството на нелегалния алкохол е в разгара си точно тогава. А тази високоградусова течност с неизяснен произход ще се пие по коледните и новогодишните празници, както и по морето през лятото на 2018 г. Стотици са глобените за притежание на алкохол без акциз през 2016 г., а съдилищата масово потвърждават наказателните постановления на началниците на митническите управления в страната, показа проверка на “24 часа”. Един от примерите е с мъж от русенското с. Семерджиево, на когото митничарите са конфискували 151 л ракия без платен акциз, но трябва да плати и глоба от 1500 лв. През март м.г. в митниците се получава информация, че Димитър търгува нелегално с цигари без бандерол и с алкохол менте. Инспекторите претърсват къщата в селото на 14 март. Откриват 17 пластмасови туби и две стъклени бутилки с ракия, общо 151 л. Димитър обяснил, че част от алкохола е изварен в два казана, които са в селото, а останалата му я дал приятел. Нямал никакви документи, включително и за платен акциз. По закон трябвало да представи документи за платени 738 лв. акциз за ракията от 44 градуса. Митничарите го глобили с двойния размер на дължимия акциз, или 1476 лв. През май 2017 г. съдът в Русе потвърждава глобата и конфискува ракията на Димитър. Мъж от Панагюрище обяснил наличието на 765 л в мазето на къщата си с покойния си тъст. Човекът починал преди 14 г. и оставил ракията за сватбите на дъщерите си и за кръщенетата на внуците. Любопитното било, че в същата къща балдъзата му има магазин, а до ракията са открити хранителни стоки, подготвени за продажба. Ракията е конфискувана, а човекът е глобен с близо 7 хил. лв. Търговец от зеленчуковия пазар в Хасково пък продавал домашна ракия заедно със зарзавата. Нито имал разрешение за търговия с алкохол, нито представил документи за произхода на ракията и за платен акциз. Опитал се да обясни, че 17-те литра, изложени на сергията, са произведени през 1992 г. и ги носел за почерпка на приятел. Анализът на скоросмъртницата показал, че е над 50 градуса. Хитрецът е глобен с 1000 лв. и лишен от право да търгува за 1 г. Хиляди търсят лекарска помощ всяка година след натравяне с алкохол менте. Най-фрапиращ е случаят от декември 2015 г., когато 6 души от Якоруда починаха, след като пили домашна ракия - менте, купена от съгражданин. Законът за акцизите и законът за виното и спиртните напитки забраняват продажбата на алкохол без бандерол и етикет, където са посочени условията за съхранение и произхода. В същото време обаче това се случва не само по пазари, гаражи и магазини, но и в ресторанти, барове и оборотни дискотеки в големите градове. Затова съветите на специалисти в бранша са да се поръчва бутилка, която е затворена и има бандерол. Ако пък видите, че ви наливат питието от бутилка без етикет или от пластмасова, това е сигурен знак, че алкохолът е менте и носи сериозни рискове за здравето. ", "date": "2017.08.28", "title": "Казаните за ракия бълват ментета през есента, проверяват ги само веднъж на 17 месеца"}
{"url": "https://www.24chasa.bg/novini/article/6412756", "text": "Шофьор, употребил алкохол, блъснал 71-годишен пешеходец, съобщиха от пресцентъра на ОДМВР - Кърджали. Произшествието станало снощи в 21,15 часа по пътя между селата Черноочене и Житница. Пострадалият е със счупена ръка. Тестът за алкохол на 52-годишния водач отчел 2,63 промила. Задържан е в полицейското управление. Взета е кръвна проба за анализ. На мястото на произшествието е извършен оглед. Образувано е досъдебно производство в РУ-Кърджали.", "date": "2017.08.28", "title": "Пиян шофьор блъсна пешеходец на път между две села в Кърджалийско"}
{"url": "https://www.24chasa.bg/novini/article/6412753", "text": "Полицията в Горна Оряховица започна бързо производство срещу 53-годишна, вилнява в Спешна помощ в Горна Оряховица. Случката се разиграла около 10.40 ч. в неделя. Горнооряховката, която е осъждана за кражби, се нахвърлила върху дежурна медицинска сестра. Р.Т. нанесла удари в областта на главата и крака на здравната работничка, с което й причинила болка и страдание без разстройство на здравето, уточняват от полицията. Установено е, че освен нанесената лека телесна проведа, Р.Т. е извършила и хулигански действия, грубо нарушаващи обществения ред и изразяващи явно неуважение към обществото - жената ругала, обиждала и заплашвала медицинските специалисти в сградата на филиала. Дежурнят екип повикал полиция, а хулиганката е задържана.", "date": "2017.08.28", "title": "Задържаха 53-годишна, набила медицинска \nсестра в Спешното в Горна Оряховица"}
{"url": "https://www.24chasa.bg/novini/article/6412761", "text": "58-годишен мъж бере душа в търновската болница, след като катастрофира тежко с мотоциклет в горнооряховското село Драганово. Произшествието станало около 19.20 ч. в събота. Водачът подкарал Иж Юпитер без регистрационна табела и без да притежава съответна категория за управление. Зад него се возел и 72-годишен мъж. Двамата били без предпазни каски, уточняват от полицията.   Изведнъж той изгубил контрол върху мотоциклета, излязъл извън пътното платно, влетял в дере и се забил в дърво.  58-годишният мъж е в кома с диагноза фрактура на черепа и контузия на мозъка. Настанен е за лечение в МОБАЛ гр. Велико Търново с опасност за живота. В РУ Горна Оряховица е образувано досъдебно производство по чл. 343, ал. 1, б \"б\" от НК.", "date": "2017.08.28", "title": "Мъж е в кома след удар в дърво с мотоциклет"}
{"url": "https://www.24chasa.bg/novini/article/6412777", "text": "Повече от една четвърт от проверените везни на пазарите в България не отговарят на изискванията, съобщиха от Държавната агенция за метрологичен и технически надзор, която е започнала проверки в страната на пазари, борси и временни пунктове. В акцията са се включили и служители на районните управления на МВР, а екипите им са проверявали дали търговците спазват задълженията им по Закона за измерванията. Проверени са 392 търговски маси и използваните на тях 424 везни за задължителните знаци от метрологичен контрол и маркировки, които удостоверяват съответствието им с изискванията към тях при употреба за търговски цели, за техническата им изправност, за правилното им използване, дали имат пломби с нанесени върху тях знаци, предотвратяващи достъпа до местата за регулиране и манипулиране на везните. За 123 (29 на сто) от инспектираните везни е установено, че не отговарят на законовите изисквания, като 90 от тях не са предназначени за търговски цели, защото не са от одобрен тип или не са с оценено съответствие. Останалите 33 несъответстващи везни са без валидни знаци за последваща проверка на средства за измерване в употреба, тъй като не им е извършена ежегодната проверка. За установените нарушения на Закона за измерванията, по време на проверката, са съставени 111 акта за установяване на административни нарушения, а в процедура за съставяне са още осем акта. Очаква се наложените санкции в наказателните постановления да надхвърлят 10 хил. лв. Основна част от проверките са следствие на получени сигнали за дадени пазари или сезонни обекти.", "date": "2017.08.28", "title": "Повече от 1/4 от везните на пазарите у нас не отговарят на изискванията"}
{"url": "https://www.24chasa.bg/novini/article/6412798", "text": "Заведения в курорта \"Слънчев бряг\" с просрочени задължения към Националната агенция за приходите /НАП/ се разделиха с оборотите си през уикенда след прилагане на мярката изземване на средства от каси на длъжници. Тези действия се прилагат от НАП и то нееднократно, към лица, които отказват доброволно да погасяват своите просрочени задължения, а същевременно осъществяват търговска дейност, която акумулира приходи. Това съобщи говорителят на НАП-Бургас Христо Узунов, предаде БТА. От приходното ведомство в Бургас коментираха, че от тази мярка произтича дисциплиниращ ефект, който се изразява в това, че задължените лица осъществяват контакт с НАП и предлагат начини за поетапно, разсрочено погасяване на натрупаните задължения. В хода на засиления контрол през последните три дни бяха проверени и търговски обекти в Созопол, от които са иззети компютърни конфигурации с цел проследяване на паричните потоци и установяване на реалните обороти, информира Узунов. През изминалата нощ са извършени проверки и на всички търговски обекти, намиращи се на Летище- Бургас. Установено е едно нарушение в заведение, което предстои да бъде запечатано. По Южното Черноморие от началото на юни са извършени повече от 3000 проверки. Данъчните отбелязват спад на нарушенията в сравнение с миналото лято, ръст на оборотите и значително подобряване на фискалната дисциплина по българското крайбрежие.", "date": "2017.08.28", "title": "Иззеха оборотите на заведения в Слънчев бряг с просрочени задължения към НАП"}
{"url": "https://www.24chasa.bg/novini/article/6412790", "text": "Четирите системни банки в Гърция планират да пуснат облигации до края на годината, за да се възползват от създалата се за тях благоприятна среда и да излязат на пазарите, съобщава в. \"Вима\", цитирано от БТА. Емитираните облигации ще са защитени от промените на лихвените проценти, а от тях банките се надяват да съберат 2 милиарда евро. Гръцките банки са изготвили план за действие, така че до лятото на 2018 г., когато изтича срокът на спасителната програма за Гърция, да се завърнат към нормален ритъм на работа и да ускорят процедурите, свързани с ликвидността на проблемните им портфейли към чуждестранни фондове, посочва изданието.", "date": "2017.08.28", "title": "Гръцките банки пускат облигации, за да излязат на пазарите"}
{"url": "https://www.24chasa.bg/novini/article/6412709", "text": "Столичанин, отдъхвал в курорта Вършец, е ранен при меле пред дискотека. Това съобщиха от полицейската дирекция в Монтана. Сигналът за масово сбиване е подаден на 27.08.2017 г. около 02,55 ч. в РУ Берковица . При извършената проверка на място е установен 23- годишният Д.К. от София, на който са причинени видими наранявания в областта на главата и тялото. Пострадалият е прегледан от екип на ФСМП Вършец и транспортиран до МБАЛ \"Д-р Стамен Илиев\" гр. Монтана, откъдето по-късно е освободен. От проведените незабавни оперативно-издирвателни мероприятия служители на РУ Вършец са установили по „горещи” следи извършителите на побоя – 19- годишният Ц.И. и 18- годишният М.В., и двамата от гр. Вършец. Биячите са доведени в РУ Вършец, където са им снети обяснения.", "date": "2017.08.28", "title": "Столичанин е ранен в меле пред дискотека във Вършец"}
{"url": "https://www.24chasa.bg/novini/article/6412785", "text": "Три джебчийки са привлечени към наказателна отговорност по досъдебни производства на РУ Велико Търново, съобщиха от полицията. През месец март т.г. е започнато производство за кражба на мобилен телефон на стойност над хиляда лева от магазин в областния град. Установено е, че извършители на престъплението са Е.Н. на 24 години от русенското село Бъзън и Д.В. на 32 години от кв. Аспарухово,  Варна. Същите извършителки заедно с 14-годишната сестра на Е.Н. на 7 май извършили нова кражба на мобилен телефон от друг магазин в гр. Велико Търново. И трите извършителки са специализиран контингент по линия Джебчийски кражби. Д.В. е осъждана. Жените са привлечени в качеството на обвиняеми за извършено от тях престъпление по чл.195, ал.1, т.4, пр.3 и т.5, вр.чл.194, ал.1 от НК. Наложена им е мярка за неотклонение „Подписка“.", "date": "2017.08.28", "title": "Три джебчийки с обвинения за кражби на джиесеми в Търново"}
{"url": "https://www.24chasa.bg/novini/article/6412810", "text": "Тропическата буря Харви се очаква да донесе днес още дъжд на парализирания от наводнения Хюстън, четвъртия по население град в Съединените щати, предаде Ройтерс, цитирано от БТА. Харви достигна сушата късно в петък и досега отне живота на поне двама души. Това е най-силният ураган, преминал през Тексас за повече от 50 години. Харви бушува основно в района на тексаския бряг на Мексиканския залив, където според прогнози ще остане още няколко дни и за седмица ще донесе толкова дъжд, колкото обикновено вали за цяла година. По нареждане на властите днес ще останат затворени училища, летища и офис сгради в Хюстън, където някои пътища се превърнаха в реки, а редица квартали на града с ниска надморска височина бяха залети от вода, стигаща до гърдите. Над 50 000 души получиха заповед да напуснат части от окръг Форт Бенд, на 55 км югозападно от Хюстън, тъй като нивото на река Бразос ще се покачи до рекордните 18 метра, с 4,3 метра над нивото на преливане. Общото количество валежи може да достигне 127 см в някои крайбрежни зони на Тексас до края на седмицата, колкото са средните валежи за цяла година, казват метеоролози. Службата на шерифа на окръг Харис е спасила с моторни лодки и джипове над 2000 души вчера в района на Хюстън. Още стотици бяха спасени от американската брегова охрана и хюстънската полиция. Американският президент Доналд Тръмп планира да отиде утре в Тексас, за да види щетите от бурята, каза вчера говорителка на Белия дом. Това е първото голямо природно бедствие, пред което е изправен Тръмп, откакто встъпи в длъжност през януари. Той обяви в петък бедствено положение, което даде възможност за отпускане на федерални средства за справяне с щетите от стихията. Губернаторът на Тексас Грег Абът каза вчера, че в 54 окръга е обявено бедствено положение и че планира да изпрати още 1000 души от Националната гвардия да помагат за справяне с щетите от наводненията.", "date": "2017.08.28", "title": "Наводнения парализираха Хюстън, властите евакуират хората спешно"}
{"url": "https://www.24chasa.bg/novini/article/6412801", "text": "61-годишен мъж е привлечен като обвиняем за причинена телесна повреда по хулигански подбуди на 13-годишно момче. Случката се разиграла на 1 май в павликенското село Върбовка. Разгневен, че група момчета му берат черешите, Б.Р. стрелял с въздушна пушка и ранил в областта на гърба седмокласника от същото село.  Мъжът е привлечен към наказателна отговорност за престъпление по чл.131, ал.1, т. 4, пр. 2, т. 9, пр.1, и т. 12, пр.1, във вр. с чл.130 ал.1 от НК. Наложена му е мярка за неотклонение „Подписка“.", "date": "2017.08.28", "title": "Повдигнаха обвинение на мъж, прострелял момче с пушка в Павликенско"}
{"url": "https://www.24chasa.bg/novini/article/6412508", "text": "Водолази откриха телата на десетимата американски моряци, водени в неизвестност след сблъсъка на ескадрения миноносец Джон С. Маккейн\" с петролен танкер край бреговете на Сингапур преди една седмица, предаде Франс прес, като се позова на военноморските сили на САЩ. Загиналите матроси са били на възраст между 20 и 39 години, цитира БТА. Петима американски моряци бяха ранени при инцидента между военния кораб от Седми флот на САЩ и петролния танкер, плаващ под либерийски флаг. Сблъсъкът стана, докато ескадреният миноносец бил на рутинно плаване край Югоизточна Азия.", "date": "2017.08.28", "title": "Намериха телата на 10-мата американски \nморяци, загинали при сблъсъка край Сингапур"}
{"url": "https://www.24chasa.bg/novini/article/6412521", "text": "Днес се решава дали да остане за постоянно в ареста 15-годишният Иван, който е обвинен за смъртта на 11-годишната Никол в Бургас.  Прокуратурата е категорична – убийството е извършено умишлено, тъй като смъртоносната рана е с дълбочина 3 сантиметра, предаде  . Бургаският окръжен съд реши да остави обвиняемия в ареста, но адвокатите му обжалваха решението и поискаха домашен арест.", "date": "2017.08.28", "title": "Решават дали да оставят в ареста 15-годишния Иван, обвинен в убийството на Никол"}
{"url": "https://www.24chasa.bg/novini/article/6412526", "text": "15-годишният Иван е убиеца на моята дъщеря. Всичко е било планирано, каза по   бащата на убитата 11-годишна Никол Любомир Йончев. Според него ученикът заслужава дожовитен затвор. \"Дори това му е малко, но няма как да я върна\", добави съкрушеният баща. От 4 г. той е разделен с майката на детето. Бащата живее в Лондон и всяка ваканция прекарвал с дъщеря си, помагал и финансово. Според него Иван имал психични проблеми. Бил малтретиран и вероятн затов искал да се докаже. Любомир Йончев намерил сили да отиде в блок 108 в бургаския кв. \"Меден рудник\" и да проучи асансьра, където е убито момичето. Оказало се, че аварийният бутон не бил свързан с централата. Никол го е натиснала, за да повика помощ, по него още личали следите от кръв, но безуспешно. Тя за първи път стъпва в \"Меден рудник\", каза бащата. Ивн живеел на 300 метро от блка, където е убит момичето. Не е имало скандал между двамата къде да пушат наргиле, смята той. По думите му Никол била опитвала, но не е пушила системно. \"Знаете, тийнейджърите искат до опитат всичко, кза той.", "date": "2017.08.28", "title": "Бащата на 11-годишната Никол: Убийството е било планирано"}
{"url": "https://www.24chasa.bg/novini/article/6412531", "text": "Българските потребители могат да бъдат сигурни, че ще бъдат предпазени от замърсени с фипронил храни, увери Татяна Николова - началник отдел Дирекция контрол на храните към Българската агенция по безопасност на храните пред  . Тя препоръча на пазаруващите да бъдат осторожни в това, което купуват от магазина. Към момента на нашия пазар няма яйца с фипронил, каза още Николова. От днес започват масирани проверки за съдържание на фипронил у нас и ако има опасност, българските потребители ще бъдат информирани, увери тя.", "date": "2017.08.28", "title": "От днес стартират масови проверки за съдържание на фипронил у нас"}
{"url": "https://www.24chasa.bg/novini/article/6412535", "text": "Драматична е ситуацията на гръцкия остров Закинтос, където от вчера бушува голям горски пожар, заради който е започнала евакуация на местни жители, тъй като пламъците са стигнали до дворовете на къщите, съобщават гръцките медии. Гасенето на пожара, който непрестанно предизвиква нови огнища, се затруднява от силни ветрове и е изпепелил огромни площи с горска растителност. Най-силно е засегнато селището Мариес, цитира БТА. Въпреки настояването на властите много жители са отказали да напуснат домовете си, като са заявили, че искат да участват в потушаването на пожара. Междувременно стана известно, че пилот на хеликоптер, участващ в гасенето на огъня, е забелязал от въздуха двама подпалвачи. Въпреки предприетите действия за откриването им, те не са заловени.", "date": "2017.08.28", "title": "Затруднено е гасенето на пожара на Закинтос заради силни ветрове"}
{"url": "https://www.24chasa.bg/novini/article/6412541", "text": "Тежка нощ изкараха огнеборци, военни и горски служители, които гасят вече пети ден големия пожар край Кресненското дефиле. \"Продължават усилията ни за налагане на 100% контрол на цялата периферия на пожара. И днес 600 души от Министерство на отбраната, пожарникари, доброволци, най-вече горски служители ще работят на терен. През нощта имаше няколко изключително тежки ситуации. Най-тежка беше късно снощи, когато се разгоря огнище в посока Влахи. Наложи се да предприемем превантивни мерки за селото, включително евакуация\", каза на брифинг пред журналисти директорът на ГДПБЗН гл. комисар Николай Николов. Полицията е създала организация евакуацията да бъде проведена без паника. Рано тази сутрин опасността от изпепеляване на селото е ликвидирана и евакуация не се наложи. Въпреки това колегите са на място във Влахи\", допълни Николов.  Хората обаче са предупредени да изпълняват разпорежданията на органите на реда, ако се стигне до извънредна ситуация. Към момента няма пряка опасност за населените места Днес усилията са насочени към два проблемни сектора на големия пожар - към Кривия тунел на Кресненското дефиле и скалата, където ще се направи много голяма полоса за защита на гората. Другият сектор е посока с. Влахи. Там са пристигнали още булдозери, за да се удържи пожара да не се разрастне. Досега са направени 21 км просеки, което на практика са нови горски пътища.  Директорът на Югозапаното държавно предприятие инж. Дамян Дамянов пък съобщи, че се полагат усилия и за предпазване на разселените лешояди в дефилето. Късно снощи е имало опасност пожарът да премине на отсрещното било, където гнездят лешоядите. ", "date": "2017.08.28", "title": "Пожарникари спасиха с. Влахи от изпепеляване, евакуираха хората снощи"}
{"url": "https://www.24chasa.bg/novini/article/6412548", "text": "79-годишен сръбски турист се е удавил в района на южния плаж в Приморско. Това съобщиха от ОДМВР – Бургас. На 26 август, около 12.40 часа, в Районно управление - Приморско е получено съобщение за инцидент на Южния плаж в Приморско, при който се удавил 79-годишния сръбски турист с инициали П. И., отседнал в Приморско. Тялото на П. И. е откарано за аутопсия в „Съдебна медицина” при УМБАЛ - Бургас. Работата по случая продължава от служители на Районно управление – Приморско.", "date": "2017.08.28", "title": "Сръбски турист се удави край южния плаж в Приморско"}
{"url": "https://www.24chasa.bg/novini/article/6412554", "text": "Ние искаме да сме в ядрото на Европейския съюз, каза външният министър Екатерина Захариева по  , коментирайки посещението у нас на френския президент Еманюел Макрон в края на миналата седмица. По думите й най-важният резултат от визитата била подкрепата на Франция за \"чакалнята\" за еврозоната, защото \"това е ядрто на ЕС, което значи повече инвестиции, по-стабилен бизнес\". В т. нар. \"чакалня\" може да останем 2-3 г. Посещението на Макрон показало, че българското правителство се ползва с доверие. Той обещал да дойде у нас през август още пр визитата на премиара Борисов във Франция през юни. По повод на директивата за командироването министър Захариева обясни, че по нея в целия Европейския съюз работят 14 хил. българи, предимно в строителството, а у нас 3500 чужденци. Тази директива не засяга абсолютно всички наши сънародници, които са в чужбина, а само командированите, подчерта министър Захариева. Изискването на България е тя да не засяга транспортните работници. Захариева добави, че ние не сме от хората, които поставят под въпрос ЕС. Тя припомни, че страната ни е изпълнила критериите за Шенген още през 2011 г. По време на посещението си Макрон ни подкрепи за влизането в Шенген.", "date": "2017.08.28", "title": "Екатерина Захариева: Ние искаме да сме в ядрото на ЕС"}
{"url": "https://www.24chasa.bg/novini/article/6412557", "text": "Срещата между Бойко Борисов и Еманюел Макрон не беше много успешна за нито едната от двете страни. Чухме, че ще влезем в Шенген, но друг път. А за еврозоната въпросът опира основно до Европейската централна банка. Такава оценка на посещението на френския президент у нас даде зам.-председателят на ДСБ Радан Кънев пред  . Макрон искаше да получи подкрепа на промените в директивата за командироване на работници в ЕС и ние имаме интерес българските работници да бъдат командировани във Франция, но трябва да се борим и с измамите в тази сфера, посочи той. Според Кънев, ако предложенията на Макрон бъдат приети без промени, то цялата ни икономика ще пострада и ще престанем да сме конкурентни на европейския пазар. Той оцени позицията на Борисов като по-отговорна заради резервираността й и критикува президента Румен Радев, който „кой знае защо даде безрезервна подкрепа”. По повод отношенията на Балканите Кънев заяви, че не бива да се държим така все едно отношенията между Сърбия и Македония са вътрешната работа на Сърбия и не бива да си траем, а да заемем позиция на повече твърдост и гласност. За 100-те дни на Борисов за съжаление нищо не се случи, коментира още той. По отношение на политиката към Македония може би това е единствената сфера, където българското правителство се справи добре. Но не бива да се допуска да се пакетира Македония в съмнителното шаблонно понятие „Западни Балкани”, каза той.", "date": "2017.08.28", "title": "Радан Кънев: Срещата между Борисов и Макрон не беше много успешна"}
{"url": "https://www.24chasa.bg/novini/article/6412536", "text": "Овладян е пожарът в община Невестино, Кюстендилска област, каза гл. комисар Николай Николов, директор на ГД \"„Пожарна безопасност и защита на населението\". При пожара  снощи там са изгорели 7 необитаеми къщи и три плевни. За миналото денонощие огнеборците в страната са гасили 206 пожара. \"Погасени са успешно и трита по-големи на територията на Сливен, Шумен, засегнали десетки декари гори\", допълни Николов. По информация на полицията възрастна жена е запалила огън в двора си на къщата в махала \"Логодажка\" на села Страдалово. От там пламъците бързо се разраснали и са изгорели 8 керпичени къщи, като площта на пожара е 150 декара. ", "date": "2017.08.28", "title": "8 къщи изгоряха при пожар край Невестино (Обновена)"}
{"url": "https://www.24chasa.bg/novini/article/6412571", "text": "Трети кръг от преговорите между Европейския съюз и Великобритания за Брекзит започват днес в Брюксел. Достъпът до европейските пазари след излизането на британците от Евросъюза е една от основните теми, които ще разискват главният преговарящ Мишел Барние и британският министър за Брекзит Дейвид Дейвис, предаде  . Автомобилната индустрия, например, се безпокои от евентуални трудности с доставките. Друга чувствителна тема е тази за бъдещата граница между ЕС и Обединеното кралство.", "date": "2017.08.28", "title": "Започва третия кръг от преговорите за Брекзит в Брюксел"}
{"url": "https://www.24chasa.bg/novini/article/6412575", "text": "Компанията на Доналд Тръмп се е стремила да осъществи план за строеж на небостъргач в Москва по времето, когато той е бил кандидат за президент на САЩ в края на 2015 и началото на 2016 г., съобщава в. \"Вашингтон пост\", цитиран от БТА. Според американското издание, които цитира запознати с въпроса източници и проучени от адвокатите на \"Тръмп организейшън\" документи, роден в Русия строителен предприемач е призовал Тръмп да дойде в Москва, за да рекламира предложението, и е намекнал, че може да накара руския президент Владимир Путин да каже \"големи неща\" за Тръмп. Предприемачът Феликс Сатър предсказал в имейл през ноември 2015 г., че той и ръководството на \"Тръмп организейшън\" скоро ще празнуват един от най-големите жилищни проекти в историята на недвижимите имоти и избирането на Тръмп за президент на САЩ. Тръмп така и не отишъл в Москва, както предлагал Сатър. Инвеститори и компанията на Тръмп подписали писмо за намерение, но тъй като нямали земя и разрешителни да продължат, проектът бил изоставен през януари 2016 г., малко преди началото на първичните избори за президент в САЩ. Въпреки това информацията за сделката, която не е била разкривана по-рано, предоставя доказателства, че компанията на Тръмп активно е преследвала значителни търговски интереси в Русия в момент, когато той е водил кандидат-президентска кампания и е бил в позиция да определи отношенията между Вашингтон и Москва. Новите подробности от имейлите, които се предвижда скоро да бъдат предадени на разследванията на Конгреса, също така изтъкват вероятността да е имало допълнителни контакти между свързани с Русия хора и сътрудници на Тръмп по време на кандидат-президентската му кампания. Преговорите за построяване на \"Тръмп тауър\" в Москва са приключили преди бизнес връзките на Тръмп с Русия да се превърнат в значим въпрос в кампанията. През юли 2016 г. Тръмп отрече да има каквито и да било бизнес връзки с Русия, като написа в Туитър, че \"има НУЛА инвестиции в Русия\", а после подчерта на пресконференция, че \"няма нищо общо с Русия\", отбелязва \"Вашингтон пост\".", "date": "2017.08.28", "title": "Тръмп планувал да строи небостъргач в Москва, докато бил кандидат за президент на САЩ"}
{"url": "https://www.24chasa.bg/novini/article/6412567", "text": "Пешеходец е загинал след като е бил блъснат от автомобил на пътя Брестница – Ябланица, съобщиха за „Фокус“ от ОДМВР – Ловеч. Инцидентът е регистриран снощи около 22.00 часа.                                                                                                                                                                                                                                                                                                                       ", "date": "2017.08.28", "title": "Кола премаза пешеходец край Ловеч"}
{"url": "https://www.24chasa.bg/novini/article/6412579", "text": "Десет човека са били ранени при земетресение с магнитуд 4,9 в Иран днес, предаде Асошиейтед прес, като се позова на държавната телевизия. Трусът е станал преди изгрев слънце на около 600 километра северно от столицата Техеран, цитира БТА. Пострадалите хора са само с леки наранявания. Нанесени са щети на сгради. Иран е в сеизмичен район и често преживява земетресения, отбелязва АП. През 2003 г. 26 000 човека загинаха при трус с магнитуд 6,6, който срина историческия град Бам в югоизточната част на страната.", "date": "2017.08.28", "title": "Десет ранени при земетресение с магнитуд 4,9 в Иран"}
{"url": "https://www.24chasa.bg/novini/article/6412581", "text": "35-годишен мъж е задържан за шофиране с 3.00 промила алкохол, съобщиха от ОДМВР – Бургас. На 27 август, около 21.55 часа, на ул. „Българка” в кв. „Банево”, служители от Второ Районно управление - Бургас спрели за проверка лек автомобил „Форд Ка”, с бургаска регистрация, управляван от 35-годишен мъж с инициали И. Д. от Бургас, като констатирали, че той шофира след употреба на алкохол с концентрация – 3.00 промила. Мъжът е задържан за срок до 24 часа със заповед за полицейско задържане. По случая е образувано бързо полицейско производство.", "date": "2017.08.28", "title": "Задържаха шофьор с 3.00 промила алкохол в Бургас"}
{"url": "https://www.24chasa.bg/novini/article/6412589", "text": "Банкомат беше \"взривен\" в столичния квартал \"Младост\" в нощта срещу понеделник, съобщи  . Обирджиите използвали сгъстен въздух, за да вземат парите от машината, разположена в бл. 25. Няколко хиляди лева се разпилели край блока. Отмъкнати са повече от 50 000 лв. Сигналът за престъплението е получен в МВР около 4.00 ч.", "date": "2017.08.28", "title": "Отмъкнаха 50 000 лева от банкомат в столичния \"Младост\""}
{"url": "https://www.24chasa.bg/novini/article/6411041", "text": "Въпреки че на древните римляни дължим въвеждането на течащата вода в тоалетната, те били поразени от заразни болести заради бъкащите от паразити обществени нужници и терми. Нередовната смяна на топлата вода в баните, както и използването на човешките екскременти за наторяване на почвата станали причина за бум от дизентерия. Какво представлявяли нужниците на римляните? Те наподобявали тези на древните гърци. На практика това били кръгли отвори един до друг върху дървени или каменни пейки. Под седалките се намирала “отводнителната канализация”, или системата за оттичане, която водела към най-близката клоака. Дупките върху пейката преминавали в отвори и на долната ѝ част – там се Пред пейките минавало каналче, по което течала чиста вода. В нея се измивали гъбичките от бастунчетата след използването им от съответния “потребител”. Така те били готови за ползване от следващия клиент.  Всички тези операции се извършвали публично, в присъствието на всички седящи над дупките. Между тях нямало разделителни прегради. За прикритие служели туниките на римляните. Тоалетните били лишени и от каквито и да било отдушници – по този начин не изолирали нито лошите миризми, нито пълзящите наоколо паразити. Така ларвите на мухите, лазещи по изходените материали, предавали безпрепятствено инфекциите от човек на човек. От друга страна, седейки един до друг в тоалетните, римляните и бистрели подробности от политиката. Доста любопитно изследване на заболяванията, разнасяни чрез римските нужници, публикува неотдавна учен от университета в Кеймбридж. Според професора от факултета по археология и антропология Пиърс Мичъл хигиенните помещения на римляните – обществени терми, бани и тоалетни, не само че не намалили инфекциите и разпространението на паразитите, както се очаквало, а напротив – увеличили ги. Изследвайки следите от вкаменените човешки остатъци върху нужниците, Мичъл достига до извода, че чрез тях се разпространили чревни паразити като трихуриди, нематоди, както и Entamoeba histolytica, която причинява дизентерия.  Тяхното разпространение сред населението следвало разширяването на границите на империята. Проф. Мичъл обяснява всичко това с факта, че топлата вода в древноримските терми на практика се оказала проводник за разпространението на паразитите, тъй като тя не била сменяна често. За процъфтяването на феномена спомогнало и използването на човешките екскременти при наторяването на земеделските земи –така яйцата на паразитите преминавали в насажденията. Третият фактор бил свързан с навика на населението в Древния Рим да употребява масово в храната си garum – това било Той се приготвял в огромни съдове, в които наред с множеството подправки и треви се поставяли парчета сурова риба. Сосът се оставял 7 дни на слънце – така се получавала гъста течност, която се консервирала за дълги периоди. В Древния Рим богатите разполагали и с частни тоалетни – те били признак за благополучието на съответния човек. В жилищата на който се готвело. Така в тоалетната били хвърляни, освен другото, и остатъците от сготвеното. За хигиена в този случай и дума не може да става.  Всичко това обаче позволило на археолозите хилядолетия по-късно да анализират с какво се хранели древните римляни. Според изследвания на тоалетна в частен дом в древния град Херкулан до Помпей се оказало, че дори и по-бедните навремето се хранели здравословно. Хранителният им режим включвал яйца, смокини, маслини, морски дарове. Смята се, че първите тоалетни датират от IV хилядолетие пр.Хр. в Месопотамия. Те не били снабдени с вода за изплакване – представлявали дупки с дълбочина 4-5 метра и диаметър 1 метър и били облицовани с керамика. Хората се изхождали на ръба на тези кладенци. Твърдите остатъци отивали в дупката, а течните напоявали земята чрез система от отвори. Нямало никакви канали за оттичане. През 2000 г. пр.Хр. минойската цивилизация на остров Крит внесла подобрения в хигиенните помещения, въвеждайки вода за изплакване на натрупалия се материал по нужниците. Всичко след това се оттичало в канализацията. Тоалетната еволюирала в Древна Гърция с въвеждането на обществени нужници – няколко дупки една до друга в каменни пейки, свързани със система за отичане. Те били усъвършенствани през I в. пр.Хр. от древните римляни.", "date": "2017.08.28", "title": "В общи тоалетни древните римляни обсъждали политиката"}
{"url": "https://www.24chasa.bg/novini/article/6409884", "text": "На 26 срещу 27 август 1990 г. пламна Партийният дом в центъра на София. Какво се случи през това горещо лято, преди комунистическата цитадела да заприлича на Райхстага в Берлин през февруари на 1933 г. През юни се провеждат избори за Велико народно събрание. Въпреки надеждите за промяна, свързвани най-вече със СДС, БКП печели вота. На 12 юни започва студентската стачка. Най-важното от искането на младите хора е президенът Петър Младенов да напусне поста си. На 6 юли Младенов подава оставка. Само четири дни по-късно - на 10 юли, във Велико Търново е първото заседание на Великото народно събрание, после то се премества в София. На 11 юли в центъра на столицата - между Партийния дом и президентството, се разполага Градът на истината Протестиращите имат много искания, едно от тях е възможно най-скоро да бъде свалена рубинената петолъчка от пилона на Партийния дом. На 1 август, след 5 ялови гласувания във ВНС, лидерът на СДС д-р Желю Желев е избран за президент. Привечер на този ден двама души заявяват, че ще се самозапалят, ако до 21 часа петолъчката не бъде свалена. Единият от тях - Пламен Станчев, се е полял с бензин. Денят е събота и в предаването “Панорама” по БНТ поетите Радой Ралин и Йосиф Петров отправят призив към президента Желю Желев да предотврати самозапалването на Станчев. По това време д-р Желев е във Варна. Той веднага се качва на самолета и се прибира в София - но вместо Пламен Станчев гори Партийният дом. Призивът на Радой и Йосиф Петров кара много хора да дойдат на площада. Напрежението расте с минути. Около 23 часа каменната сграда пламва отвътре. Пожарът е потушен в 5,30 ч на 27 август Според едни е имало 8-10 огнища на пожара, според други - цели 33. Образувано е дело, осем следователи разпитват над 700 души, повечето от които очевидци на пожара. Разследването приключва за 6 месеца и в едномесечния срок е изработен обвинителен акт. Първоначално той е за около 60 души, накрая остават 40. След години прокурорът по делото Евгени Диков казва: “Не се установи, че подпалването на дома е ръководено от организирана структура. Всичко започва от действията на хора с провокативно поведение. Така те привличат т.нар. кибици или сеирджии, които се включват. Същото се случи и при атаката на парламента на 10 януари 1997 г.” През 2015 г. делото е прекратено поради давност. Няма виновни и наказани за пожара. Предлагаме ви непубликувани снимки на фоторепортера на “Поглед” Иван Григоров.", "date": "2017.08.28", "title": "Преди 27 години в София пламна Партийният дом"}
{"url": "https://www.24chasa.bg/novini/article/6412470", "text": "Един човек е загинал, 62 са ранени в Хонг Конг заради тайфуна \"Пакхар\", който се стовари в южната част на Китай. Още осем души са ранени на остров Макао, предаде РИА Новости, цитира \"Фокус\". Заради стихията на международното летище на Хонг Конг са отменени 670 полета, спряна е фериботната връзка, парализиран е наземния обществен транспорт, затворени са училища, банки и държавни учреждения. В момента се води работа по ликвидирането на последствията от стихийното бедствие. Планира се транспортът постепенно да бъде въведен в щатен режим.", "date": "2017.08.28", "title": "Тайфунът \"Пакхар\" взе жертва в Хонг Конг, други 62-ма са ранени"}
{"url": "https://www.24chasa.bg/novini/article/6412472", "text": "Администрацията на президента Доналд Тръмп обмисля намаляване на визите по американските програми за културен обмен, включително \"о-пер\" и сезонни работници, съобщава \"Уолстрийт джърнъл\", цитиран от Ройтерс. Според анонимните източници на вестника американското правителство обмисля \"големи съкращения\" за пет от работните визи за културен обмен в програмата Джей-1. Програмата Джей-1 включва също визи за студенти, но според \"Уолстрийт джърнъл\" за тях не се обмислят съкращения, цитира БТА. Според документ на Държавния департамент програмата за визи Джей-1 има 15 категории, които осигуряват възможности за около 300 000 чуждестранни посетители годишно да се запознаят от личен опит с американското общество и култура. Програмата „Работа и пътуване” (Work and Travel) всяка година води в САЩ около 100 хил. чуждестранни студенти, които често работят в сферата на туризма. По-малък е броят на чуждестранните au pair гости, които, докато са в САЩ, живеят при местно семейство и гледат децата в него. Тези програми от години се използват и от много български студенти, които заминават през лятото за САЩ, работят през ваканцията си там, а в последния месец от престоя си да пътуват из страната, така че да се запознаят с нейната култура от първа ръка.", "date": "2017.08.28", "title": "Ограничават визите за сезонната работа в САЩ, ще бъдат ли засегнати студентите?"}
{"url": "https://www.24chasa.bg/novini/article/6412474", "text": "Стотици туристи получиха медицинска помощ в болница вчера, след като плажът на курорта Бърлинг Гап на южното британско крайбрежие беше евакуиран заради \"химическа мъгла\", предаде Ройтерс. Болницата в Ийстборн е лекувала 233-ма души със затруднено дишане, сълзене на очите и повръщане, съобщи Би Би си. Първият сигнал в полицията на Съсекс бил получен малко преди 17,00 ч. местно време, когато близо 50 души се оплакали от дразнене в очите и гърлото. Първоначално шестима постъпили в болница с по-леки симптоми, но до вечерта обработените пациенти вече били 223-ма, цитира БТА. Бреговата охрана, полицията, службите за спешна помощ и пожарникари от Бърлинг Гап, Ийсборн, Бексхил и Нюхейвън се включили в евакуацията. Туристите подозирали, че са пострадали от изтичане на газ хлор. Очевидец, който бил на плажа със семейството си, разказва пред Би Би Си, че той опустял 10 минути след като хората започнали да се чувстват зле. По думите му изневиделица в ясния слънчев горещ ден се появила мъгла и се усетил силен мирис на хлор. Мъглата изглежда е дошла откъм морето, но източникът й не е установен, заяви полицията и отправи предупреждение към жителите на околността да държат прозорците затворени.", "date": "2017.08.28", "title": "Евакуираха стотици заради \"химическа мъгла\" на британски плаж"}
{"url": "https://www.24chasa.bg/novini/article/6412485", "text": "В понеделник ще бъдат отворени офертите за проучването на добрите международни практики и провеждането на симулации за електронния дистанционен вот. До средата на септември следва да е ясен изпълнителят по тази фаза от проекта, съобщават от Държавна агенция „Електронно управление“ /ДАЕУ/, съобщи БНТ. Ще бъдат отворени офертите на участниците в откритата процедура за избор на изпълнител по първата фаза от проекта „Изграждане и внедряване на пилотна система за дистанционно електронно гласуване“. Проектът се осъществява в партньорство с Централната избирателната комисия (ЦИК) по Оперативна програма „Добро управление“, съфинансирана от Европейския съюз чрез Европейския социален фонд.", "date": "2017.08.28", "title": "Отварят офертите за електронния дистанционен вот"}
{"url": "https://www.24chasa.bg/novini/article/6412489", "text": "Нова система за видеонаблюдение в столичната болница \"Шейново\".   на най-критичните точки в лечебното заведение се монтират камери, предаде  . Точките, на които са поставени охранителните камери са определени след консултация с експерти по сигурност. Болницата вече има и директна телефонна връзка с прокуратурата и полицията.  Припомняме, че преди почти 2 месеца учен генетик от София с дълго кримидосие преби лекарката, изродила бебето му, защото отказала да му даде плацентата на новороденото. Скандалният случай се разигра на 1 юли по обяд в столичната клиника“Шейново”. 37-годишният Владимир Стоянов, по-късно станал известен покрай случая като Владо Плацентата,бе задържан ден по-късно.", "date": "2017.08.28", "title": "Почти 2 месеца след нападението над лекарката от \"Шейново\" монтират 21 камери там"}
{"url": "https://www.24chasa.bg/novini/article/6408014", "text": "Mобилната версия на „24 часа“ за първи път е мобилен новинарски сайт номер 1, показват новите данни на Gemius - за юли  . Причина за това е новият, рекорден за лятото ръст на мобилният сайт на \"24 часа\" -    . Така той изпревара конкуренцията в категория мобилни новинарски сайтове. Необичаен за лятото ръст бележи и целият сайт 24chasa.bg .   Близо милион уникални потребители е имал сайтът на вестник \"24 часа\" през юли ( ). Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 30 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  При \"24 часа\" мобилните потребители са вече 50%, но продължават да растат с голяма динамика и, особено през уикенда, надвишават по брой читателите от компютър. Интересното е, че огромният ръст в мобилната версия се постига без спад в десктоп версията, потребителите на която продължават да се увеличават. Мобилната аудитория на \"24 часа\" е близка като състав до десктоп юзърите, но има и разлики. Преди всичко мобилните ни читатели са по-млади и активни, включително при обратната връзка с редакцията. 80% от читателите на   са от България, а останалите - основно от Великобритания, Германия, САЩ и Испания, според статистиката на Google Analitics. Половината ни мобилни читатели са от София, а втората най-голяма група са тези, които са влизали в сайта докато са били на път между градовете. Третата най-голяма група читатели са от Пловдив, следват Варна, Бургас, Лондон, Русе, Стара Загора, Велико Търново и Плевен. 75% от мобилните ни читатели ползват мобилна система Android, 20% са с iOS, а останалите - Windows. Най-масово читателите ни ползват устройства на Apple, Samsung, Huawei и Lenovo. Всеки ден средно 200 000 уникални потребители посещават 24chasa.bg и  , показват и данните на Google Analytics.  Сериозен ръст бележи и нашият  , където друга хилядна аудитория следи новините ни,  Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2017.08.28", "title": "Мобилният сайт на “24 часа” вече е номер 1 сред новинарските (Видео)"}
{"url": "https://www.24chasa.bg/novini/article/6412421", "text": "Хотелски комплекс \"Севастократор\" се намира в архитектурно-историческия резерват Арбанаси, на 3 км от Велико Търново. Двете сгради-близнаци разполагат с 68 стаи и апартаменти. Специалното тук е, че мястото е разположено по-високо и повечето от помещенията разкриват живописна гледка към Велико Търново. Хотелът разполага с лоби бар и ресторант със с 180 места, детски кът и площадка за най-малките си гости, барбекю и 5 конферентни зали с различен капацитет. Модерният СПА-център е идеално място за отмора и релакс. Гостите харесват много и открития басейн, който също предлага красив изглед към града. Велико Търново е много популярен сред румънците, особено през лятото. Много от тях предпочитат да почиват там, отколкото на българското море, въпреки че разстоянието е еднакво. Идват също много руснаци и французи. Те остават впечатлени от архитектурата, историята и това че в Арбанаси има няколко църкви. Очаровани са и от известния спектакъл на Царевец \"Звук и светлина\". - Откога сте в този бизнес? Занимавали ли сте се с нещо друго преди?| - Аз завърших финанси. Работих на морето, докато бях студентка, но само през лятото и то нищо, свързано с хотелиерството. След като завърших, реших да остана в града. Така директно започнах в хотел от фирмата, част от нея съм вече 4 години. Първият обект, в който работих, беше доста по-малък - с 14 стаи. След това ме прехвърлиха в \"Севастократор\". Отговарям за мероприятията, семинарите и всички подробности около тях - дали ще има бюфет, какъв е бюджетът и т.н. Аз изготвям предложенията за фирмите, а след това разпределяме задълженията по останалите звена - кухня, рецепция, бар. - Защо избрахте да работите в тази сфера? - По-скоро тя ме избра. Първоначално бях само на рецепция. Ние сме малък град, хората са едни и същи навсякъде. Излизаш на заведение и задължително срещаш някой познат. Това не винаги е приятно. Точно тази сфера на туризма ми дава възможност да се запознавам с различни хора всеки ден - гости, партньори, чужденци, представители на фирми. Има хора, които идват всяка седмица при нас, така създадох и много приятелства. Точно това много ми хареса. - Какво научихте за тези години като предприемач? - Когато дойдох в хотела, бях на 22 години - много импулсивна и почти не можех да прикривам емоциите си. Това обаче не е правилно и не трябва да се показва пред клиента. Когато се усмихнеш, получаваш същото отношение. Аз научих това и така станах по-овладяна. Трябва да се контролираш заради гостите, но и заради персонала. Ние сме 50 души екип и всички сме различни. Но успяваме да намерим общ език, всички се познаваме и знаем как трябва да подходим един към друг. - Кой беше най-трудният момент в досегашния ви опит? - Като работиш с хора, е ясно, че всеки ще има различни желания. Аз доста насериозно и навътре приемам нещата. Знам, че не трябва да го правя, за това опитвам да се владея. Клиентът винаги трябва да е прав. Някои от гостите понякога искат дори невъзможното. Опитваме се удовлетворим желанията на всички. Мога да кажа, че успяваме, защото имаме много редовни клиенти. Човек обаче е в състояние да развали настроението на друг. Аз например, когато видя, че някой е недоволен, настроението ми се разваля. Във всяка фирма има проблеми, но всичко е разрешимо. Ние успяваме да се справим. - Как избирате служителите си? - Във Велико Търново има най-голяма липса на сервитьори. При нас обаче всички са стари кадри. Няма човек, който да не работи от поне две години в хотела. Със сервитьорите е по-трудно, но готвачите, камериерките и рецепционистите работят във фирмата отдавна. Има много млади хора, които се плашат от работата след един-два дни. Към момента обаче успяхме някак да задържим екип. В пълен състав сме и не търсим допълнителни хора. - Какво казвате на служителите си, за да ги мотивирате? - Шефът ми е един от най-коректните работодатели във Велико Търново. Той вижда кой колко работа върши и в зависимост от това всеки получава, колкото заслужава. Може да има и недоволни, но аз не знам за такива. Смея да кажа, че повечето от колегите ми са доволни от работата. - Как си представяте бизнеса след 5 години? - Може би ще съм си направила мой собствен хотел (смее се). Звучи нескромно, но така виждам целите си занапред. Ще се радвам дотогава да работя тук.", "date": "2017.08.28", "title": "Стаите на хотел \"Севастократор\" разкриват живописна гледка"}
{"url": "https://www.24chasa.bg/novini/article/6412427", "text": "Нели Цолова: На първо място човек трябва да е организиран и да има доброто отношение Хотел “Троян Плаза” се намира на брега на река Бели Осъм в центъра на Троян, в близост до централната търговска улица. Той разполага с около 50 стаи, луксозни апартаменти и един вип апартамент - тип мезонет. За организиране на семинари, конференции, презентации или друг вид мероприятия се предоставят три зали с капацитет съответно от 30, 50 и 100 места. Гостите могат да се насладят на вкусна храна в автентична обстановка в механата, ресторанта или лятната градина. Там е разположено и единственото открито барбекю в града, където гостите могат да наблюдават как се приготвя храната за тях. Те имат възможност предварително да си поръчат деликатесни ястия или пък чеверме. Докато опитват вкусните предложения се наслаждават на музика на живо или диджей. А в ресторанта всичко е изпипано до най-малката подробност - интериорът е изцяло в битов стил - атрактивни сепарета под формата на каруца, бъчва, бунар или къща. Елементи като шевици или красиви изображения могат да бъдат видени дори върху вилиците и чиниите. - Откога сте в този бизнес? Занимавали ли сте се с нещо друго преди?| - Завърших наскоро - преди два месеца, \"Предучилищна и начална училищна педагогика\". Моето образование няма нищо общо с това, с което се занимавам в момента. Преди години попаднах на друго място, работих като сервитьор. Впоследствие, с едната управителка, която работеше там, се преместихме. Тя ми се обаждаше за почасови ангажименти събота и неделя и по празници. Живеех в Търново и когато имах свободно време, се връщах в хотела. Отскоро съм на тази позиция. - Защо избрахте да работите в тази сфера? - Винаги съм мислила, че ще остана във Велико Търново. Но така се случи, че се върнах в родния Троян. У дома е най-хубаво. Малък град е, но има опции за развитие, стига да имаш желание. -Какво научихте за тези години? - В нашата работа на първо място трябва да си много организиран. Това е много важно. Другото - трябва да си позитивен, да имаш добро отношение към хората. Не трябва много, само да се усмихнеш и ще получиш същото в замяна. - Кой беше най-трудният момент в досегашния ви опит? - Всеки ден има трудности. От една страна са свързани с персонала. Ние сме екип от 20 човека и винаги има спънки помежду ни. От друга страна - работата с клиенти, която изобщо не е лесна. Трудно е да се работи с хора. Но с тях пък преживяваме най-силни емоции. Има проблеми, но няма как. - Как избирате служителите си? - Ние работим с училище, в което има паралелка \"Хотелиерство\". От там идват ученици в 11 и 12 клас за два дни в седмицата по няколко часа на практика. Който има желание, остава при нас, а ние го обучаваме. Повечето хора от персонала така започнаха при нас. Пускали сме обява в троянския вестник. Въпреки големия проблем с кадрите, ние винаги имаме хора, не сме оставали без екип. - Какво казвате на служителите си, за да ги мотивирате? - Според мен на първо място е финансовото измерение. На второ - екипа. Винаги си помагаме. Работата ни е такава, че ако един е много зает, друг ще му помогне. Не бихме оставили хората да чакат, защото някой е седнал в района на друг от сервитьорите. - Как си представяте бизнеса след 5 години? - Не съм сигурна какво ще се случи. Може да се развивам в същата сфера. Или пък да работя това, което завърших. Живот и здраве се виждам и учител.", "date": "2017.08.28", "title": "Само един ресторант предлага барбекю на открито в Троян"}
{"url": "https://www.24chasa.bg/novini/article/6412601", "text": "Господата политици да внимават с мъжките целувки при официалните политически срещи. Прекалената фамилиарност в този вид срещи е нож с две остриета. Така имидж консултантът проф. Любомир Стойков коментира пред   протокола по време на визитата на френския президент Еманюел Макрон у нас. Стойков посочи, че шегите и хумора на премиера Бойко Борисов не са изненада, а тенденцията на „политтейнмънт” (съединяване на политика с развлечението) се наблюдава на политическата сцена. „Силвио Берлускони например харесва подобно поведение, смята се, че разчупва преградите на студения протокол. Но не може и да пренебрегнем разликите в културата – ние харесваме по-късата дистанция”, добави експертът. Мария Конакчиева, говорител на Френския културен институт, е категорична, че политическият протокол се променя. „Не може да изискваме вече толкова строги правила. Във Франция например нямаше никакъв отклик за това, там говорят за мадам Макрон като посланик на големите френски марки, които са й дадени да представя Франция по света”, коментира тя. По повод дрехите Стойков посочи, че би разкритикувал само дължината на роклите на Брижит Макрон и добави, че апликацията на гърдите й не е била най-добрият избор.", "date": "2017.08.28", "title": "Проф. Любомир Стойков: Бих посъветвал политиците да внимават с мъжките целувки"}
{"url": "https://www.24chasa.bg/novini/article/6412583", "text": "22-годишна шофьорка блъсна майка и дъщеря докато пресичали на зебра в Бургас, съобщават от полицията. Инцидентът е станал на кръстовището на ул. \"Стефан Стамболов\" и \"София\" около 22,30 ч. в петък . Лек автомобил \"Фолксваген Поло\"  с бургаска регистрация, управляван от 22- годишната Д.А. от Бургас, отнема предимството и блъска пресичащите по пешеходна пътека майка и дъщеря – З.В., 64- годишна и Г.В на 43 г. Пострадалите жени са настанени в  отделението по неврохирургия на УМБАЛ Бургас  с диагноза \"комоцио\", но без опасност за живота.", "date": "2017.08.28", "title": "22-годишна блъсна майка и дъщеря на зебра в Бургас"}
{"url": "https://www.24chasa.bg/novini/article/6412600", "text": "Министерството на вътрешните работи публикува статистиката за регистрираните престъпления и тяхната разкриваемост през 2016 година. Данните показват, че относителният брой на регистрираните престъпления продължава да намалява непрекъснато и стабилно след 2013 г. и вече напълно очертава тенденция към намаление след пика в началото на кризата, съобщава  . \"Трябва да се има предвид, че не всички престъпления се регистрират, а България е сред страните от ЕС, в които доверието към полицията е най-ниско, това показват Евробарометър и данните на Евростат\", каза Зорница Славова от Института за пазарна икономика. \"Преди няколко години правихме изследване на работата на МВР. Тъй като ни направи впечатление, че по брой на регистрираните престъпления България стои добре в рамките на ЕС, решихме да погледнем регистрираните убийства, тъй като при убийствата по- скоро хората ще потърсят полиция, и тогава вече се видя, че България я изпреварват само три Балтийски страни. В страната сме свидетели на ниско доверие и чувство за безнаказаност, а доказателство за това е и фактът, че толкова много хора разчитат на частни охранителни фирми\", допълва Славова. През 2016 г. абсолютният брой на регистрираните престъпления срещу личността и собствеността намалява с 1/3 спрямо 2000 година или до 12,6 на хиляда души от населението, което е най-ниската стойност за периода. Все пак трябва да се има предвид, че регистрираните престъпления са само грубо приближение на извършените престъпления. В страни с ниско доверие в правоохранителните органи само част от престъпленията се докладват от потърпевшите. Сред недекларираните обикновено попадат различни видове кражби, отвличания срещу откуп, изнасилвания и др. Т.е. увеличението или спада на регистрираните престъпления може да отразява много повече увеличено или намалено доверие в полицията, отколкото промяна в престъпността. Делът на разкритите престъпления се повишава за трета поредна година и достига 48,2%. Най-висока разкриваемост е регистрирана през 2004 г., когато разкритите престъпления прехвърлят 60%. Зоните с най-висока престъпност са северозападният край на България и областите по Черноморието. ", "date": "2017.08.28", "title": "Експерти: България е сред страните от ЕС с най-ниско доверие в полицията"}
{"url": "https://www.24chasa.bg/novini/article/6412220", "text": "Кое прави един продукт здравословен - рекламата, която го представя като такъв, или съдържанието му? Труден въпрос, защото на мода в момента е да се храниш здравословно, да броиш калории и да ядеш новите суперхрани. И като стана дума за реклама, тази на “Нестле фитнес” например казва, че това е продукт, с който се влиза във форма чрез здравословна и балансирана закуска. Въпросът е доколко рекламата отговаря на Защото преди 2 години властите във Великобритания решиха, че какаовата напитка “Нескуик” на “Нестле” не е “най-добрият старт на деня”, както гласеше рекламата. Поради високото съдържание на захар рекламата беше определена като “безотговорна”. И не е само този продукт или само “Нестле”. Има още редица други, които се рекламират като здравословни и полезни: “Белвита”, “Корни”, “Барни”... Списъкът може да се продължи до безкрайност. При всички има един повтарящ се рефрен - дават сили, не се пълнее, дори може да се отслабне. Ако човек погледне на етикета, сам може да види, че продуктите съдържат най-често захар, какаова маса, мляко на прах, масло, глюкозо-фруктозен сироп, брашно, зърнени продукти, растителни масла, стабилизатори, аромати. Например в 100 грама “Нестле фитнес” се съдържат 363 калории, 8 грама протеин, 79,8 грама въглехидрати, 1,3 грама мазнини. При някои се посочва и съдържанието на витамини. Но медицински изследвания са показали, че изкуствено добавени витамини и минерали към храните не се усвояват от организма. Преди известно време от университета в Калгари анализираха хранителните качества на повече от 360 подобни продукта. От него стана ясно, че близо 90 на сто от хранителните стоки за деца А при 62% от храните било установено, че са с ниско хранително качество, въпреки че на опаковката пише точно обратното: че съдържат ниско количество мазнини, че имат естествени вещества или калций. При изследването са използвани стандарти за хранителните вещества, определени от американския Център за използване на науката в обществен интерес. При тях се допускат приемливи граници за съдържание на мазнини, захар и натрий. За храни с ниско хранително качество се смятат тези, при които над 35% от калориите идват от мазнините или ако съдържат повече от 35 на сто добавена захар. Съдържанието на натрий за готови закуски е определено на 480 мг. Но, разбира се, Понякога няма нужда дори да твърди нещо. Може да се използва сравнително лесен трик - на опаковките на продукти за деца просто се изобразяват анимационни герои, които спортуват, без да се добавя нищо повече. Годишно се харчат милиарди за рекламни кампании на “здравословни” храни. А като се добави към това и спонсорирането на инициативи за спортуване и на спортни събития, Например “Нестле” прави за 12-а година поред инициативата “Живей активно”, която има за цел да насърчи хората да се движат повече и да се хранят балансирано. Посланието е ясно - щом като компанията организира такова събитие, вероятно нейните продукти са здравословни и балансирани, нали така? Маркетинг стратегията при финансиране на спортни събития е първо разпознаваемост на логото и реклама, а другата е да свързваме бранда с това спортно начинание или с подобни инициативи. Съдържанието на продуктите, което потребителят и сам може да прочете, може да не е много по-различно от другите на пазара. Но магията на маркетинга и рекламата превръща дадена компания в по-здравословна от останалите. През изминалата година “Нестле” сключи договор за финансиране на футболния клуб “Барселона”, с което за първи път Партньорството е за срок от 4 години и неговата цел е да се проведат инициативи, които да мотивират децата да спортуват. Друг пример за добра маркетинг стратегия е продължилото над 44 години партньорство на “Макдоналдс” и олимпийските игри. Логото на “Макдоналдс”, която отдавна е синоним на всичко друго, но не и на здравословното хранене, беше част от игрите десетилетия наред, но тази година сътрудничеството беше прекратено. Сред спонсорите на олимпийските игри е и “Кока-Кола”. Тяхното сътрудничество е от 1928 г. Все марки, за чиито продукти мнението е, меко казано, неласкаво. За някои потребители подобно Но подпомагането на спорта си продължава. Даже “Бъргър Кинг” и Кей Еф Си спонсорират Световната лига по футбол. Но, да речем, че възрастните потребители няма как да бъдат защитени повече - могат да четат и никой не ги е лишил от информация за вредното съдържание на храните. Обаче хранителната индустрия насочва немалка част от рекламата и маркетинговите си послания към децата. Потребителите под 12 години харчат повече от 25 млрд. долара на година, като в същото време влияят върху други 200 млрд. от семейния бюджет. Но изследвания сочат, че в САЩ например 50% от калориите, които децата под 18 години приемат, са под формата на мазнини или добавена захар. Заради обществения натиск компании като “Макдоналдс”, “Дженеръл Милс” и “Крафт фуудс” промениха рекламните си стратегии и премахнаха анимационни герои и други образи, насочени към децата. Но по света редица организации за защита на потребителите казват, че хранителната индустрия не е направила достатъчно, за да е напълно честна, когато целенасочено ни представя продуктите си и самата себе си като “здравословни”.", "date": "2017.08.28", "title": "Здравословно - а дано, ама надали. Как ни манипулират чрез маркетинг и реклама"}
{"url": "https://www.24chasa.bg/novini/article/6412643", "text": "Български гражданин е задържан в Лондон. Лицето е заподозряно в извършване на убийство, съобщиха от пресцентъра на Министерство на външните работи (МВнР), цитирано от \"Фокус\". Българското посолство в Лондон е уведомено. Тече следствие. Според българските регионални медии става въпрос за мъж от Хасково, за който се твърди, че е убил свой съгражданин в английската столица. 39-годишен хасковлия е задържан за убийство на свой съгражданин в Лондон. Според полицията Емил А. Христов от „Шерард Роуд“, парк „Манор“ е убил с нож 29-годишния Димитър П., съобщава „Хасково Нет“. Очаквайте подробности!                                                                                                                                                                                                                                                                                                                       ", "date": "2017.08.28", "title": "Задържаха българин за убийство в Лондон"}
{"url": "https://www.24chasa.bg/novini/article/6412644", "text": "Моряците от кораб, плаващ под китайски флаг, спрян във водите край островите Галапагос с близо 300-тонен улов на борда, включващ видове, застрашени от изчезване, бяха осъдени на до 4 години затвор от еквадорски съд, предаде БТА. Корабът \"Фу Юан Ю Лен 999\" с китайски екипаж, задържан на 13 август, превозвал в трюмовете си 300 тона риба, включително над 6600 акули, по-специално застрашени от изчезване акули чук. Еквадорското правосъдие даде на капитана максималната присъда за престъпления срещу флората и фауната и незаконен трафик на животни - 4 години затвор. Тримата му помощници получиха по три години, а 16-те останали моряци - по една. Компанията собственик на кораба е осъдена да плати глоба от 5,9 милиона долара. Инцидентът с 98-метровия \"Фу Юан Ю Лен 999\" е най-мащабният случай на незаконен риболов във водите на архипелага, където за същото престъпление са задържани от три години насам 17 кораба под еквадорски флаг, заяви в събота пред журналисти Валтер Бустос, директор на националния парк \"Галапагос\", разположен на 1000 км от бреговете на Еквадор. Еквадорските власти уточниха, че освен \"Фу Юан Ю Лен 999\" в международните води близо до Галапагоските острови плават още около 300 китайски кораба. Промишленият риболов в архипелага с площ 138 000 кв. км е забранен. Това е вторият по големина морски резерват в света с близо 27 000 жители. Китай и Еквадор са страни по Конвенцията на ООН по морско право, която по принцип ги задължава да опазват биоразнообразието на океаните, по-специално застрашените видове като акулите, отбелязва АФП.", "date": "2017.08.28", "title": "До 4 години затвор за китайски моряци, заловени да бракониерстват край Галапагос"}
{"url": "https://www.24chasa.bg/novini/article/6412650", "text": "Терминално болен от рак се самоуби снощи в София. Сигналът за инцидента е подаден в 22,35. Мъжът, на около 60 години, се е прострелял в главата, ползвал е законен пистолет.                                                                                                                                                                                                                                                                                                                        ", "date": "2017.08.28", "title": "Терминално болен се самоуби в София"}
{"url": "https://www.24chasa.bg/novini/article/6412673", "text": "\"Софийска вода\" временно ще прекъсне водоснабдяването в някои части на столицата на 29 август, съобщиха от компанията. От 10.00 до 22.00 часа без студена вода ще са живеещи в района между: НПЗ \"Искър\", кв. \"Христо Ботев\", каре от жк. \"Дружба\" 1 - бул. \"Христофор Колумб\", бул. \"Асен Йорданов\", ул. \"Кап. Димитър Списаревски\", бул. \"Проф. Цветан Лазаров\", промишлена зона \"Гара Искър\". Понижено ще бъде налягането в района на ул.\"Боян Магесник\", ж.п. линия, бул. \"Христофор Колумб\", бул.\"Асен Йорданов\", ул.\"Кап. Димитър Списаревски\", бул.\"Проф. Цветан Лазаров\", бул.\"Шипченски проход\", ул.\"Иван Димитров Куклата\", ул.\"Слатинска\", ул.\"Георги Аспарухов-Гунди\" и ул.\"Марко Бочар\". От компанията предупреждават, че след възстановяване на водоснабдяването е възможно временно повишаване мътността на водата. Живеещите в района между: ул. \"Синчец\", ул. \"Червено знаме\", ул. \"Явор\", ул. \"Липа\" и бул. \"Ломско шосе\" ще са без студена вода от 9.30 до 14.30 часа, а от 10.00 до 18.00 часа - хората, които живеят в района на ул.\"Манастирска\" от ул.\"Трудолюбие\" до ул.\"Елисавета Багряна\" , ул.\"Благородна\" от ул.\"Христо Максимов\" до ул.\"Едисон\". Подобен проблем ще имат от 10.00 до 16.00 часа хората от района на ул. \"Тоне Крайчев\" от 1 до 28 и ул. \"Бяла река\", ул. \"Клен\", ул. \"Трилистник\" и ул. \"Полски бряст\".", "date": "2017.08.28", "title": "Вижте къде спират водата в столицата утре"}
{"url": "https://www.24chasa.bg/novini/article/6412225", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.28", "title": "Виж санирания блок на Мая Гешева от Симеоновград, изпрати снимки, спечели 13 000 лв (видео)"}
{"url": "https://www.24chasa.bg/novini/article/6412054", "text": "Септември ще е топъл и сух, с много слънце. Това съобщи за “24 часа” управителят на метеорологичния офис на TV MET Петър Янков. Днес обаче ще е последният от поредицата горещи дни за август. Още през нощта срещу вторник ще започне да нахлува хладен и влажен въздух. Следобед ще се усили вятърът от северозапад, като в планините ще е силен. След полунощ ще има превалявания в Западна и Северна България, а в следобедните часове във вторник - в Южна и Източна България. Очаква се като максималните ще са между 22 и 27 градуса. В Сандански остава по-топло - 29 градуса. В сряда по Черноморието и южно от Бургас денят ще започне с облаци, а на запад се очаква разкъсана облачност. През деня валежите ще започнат да спират, а температурите ще са от 24 до 29 градуса. До края на седмицата те ще се повишават постепенно и за началото на септември ще достигнат 27 - 34 градуса. “Времето ще е слънчево, но вече ще се усеща дъхът на есента. Така ще започне септември - със слънчево и топло време. Но температури над 34-35 градуса не се очакват”, обясни Янков. около 12 - 13 септември, 20 - 21 септември и след 25 септември. “Очертава се сравнително топъл, сух, с много слънчеви дни септември, който ще е подходящ за закъснелите летовници по Черноморието”, каза Янков. Топъл и слънчев се очертава да бъде и 15 септември - първият учебен ден. През първия есенен месец “Обикновено между 5 и 10 септември минава хладна вълна. Тази година тя ще е между 7 и 9 септември и 12-13 септември. След тези дни чувствително ще се понижи и температурата на морската вода, като тя ще е 22-24 градуса”, обясни Петър Янков. След този период в средата на месеца температурата на морската вода по Северното Черноморие вече ще е 21-22 градуса. На юг обаче ще е с около два градуса по-топла и все още ще става за плаж. “Очакванията ни са за Тоест засега ще имаме сравнително топла и по-суха от нормалното есен”, смята метеорологът. Отиващото си лято пък нямало абсолютни температурни рекорди въпреки усещането на повечето българи за необичайна жега. То се дължи на съчетанието на големи горещини, продължително засушаване и периоди на рязко застудяване между тях, поясни Янков.", "date": "2017.08.28", "title": "Септември ще е топъл и сух, на юг ще става за плаж"}
{"url": "https://www.24chasa.bg/novini/article/6412678", "text": "Земетресение с магнитуд от четвърта степен по скалата на Рихтер е регистрирано на територията на Босна и Херцеговина в 6.01 часа (местно време) в понеделник, показва справка на Европейския средиземноморски сеизмологичен център, предаде \"Фокус\". Епицентърът на труса е бил на 84 км югозападно от столицата Сараево и на седем километра южно от Широки Брег с дълбочина от 10 км. В 6.14 часа е регистрирано второ земетресение със сила от трета степен по Рихтер. Епицентърът му е бил на 82 км югозападно от Сараево, с дълбочина два километра под земната кора.", "date": "2017.08.28", "title": "Две земетресения бяха усетени в Босна и Херцеговина"}
{"url": "https://www.24chasa.bg/novini/article/6412691", "text": "61-годишна жена е починала след пътнотранспортно произшествие, станало в събота, около 13.10 часа по пътя Русе – Силистра, в отсечката между селата Ситово и Сребърна. Тя шофирала лек автомобил „Форд” в посока Силистра, но загубила управлението и навлязла в насрещната лента, удряйки челно лек автомобил „Фолксваген”. Жената била откарана в МБАЛ-Силистра, където починала. Няма други пострадали при инцидента. По случая е образувано досъдебно производство. От началото на годината до 27 август в Силистренска област са станали 53 тежки пътнотранспортни произшествия с 12 загинали и 60 ранени граждани. За същия период на миналата година тежките автопроизшествия са били 83 с 12 загинали и 110 ранени.", "date": "2017.08.28", "title": "61-годишна от Силистра почина в болницата след катастрофа в събота"}
{"url": "https://www.24chasa.bg/novini/article/6412824", "text": "Овладяхме критичните огнища на пожара в Кресненското дефиле, продължаваме да работим по периметъра. Това съобщи инж. Дамян Дамянов, директор на Югозападно държавно предприятие, предаде \"Фокус\". „Продължаваме да работим на терен с тежки машини, но към момента ситуацията е доста по-добра от тази, която беше сутринта“, каза още инж. Дамянов. Той добави, че за момента прогнозите за цялостно локализиране на пожара са доста добри, но не се ангажира с точни срокове дали това ще се случи в рамките на днешния ден.", "date": "2017.08.28", "title": "Овладяха критичните огнища на пожара в Кресненското дефиле, продължава гасенето по периметъра"}
{"url": "https://www.24chasa.bg/novini/article/6412837", "text": "Пътуванията на българи в чужбина през юли 2017 г. са 665.7 хил. или с 15.3 на сто над регистрираните през юли 2016 година, съобщи Националният статистически институт. Посещенията на чужденци в България са 2 022.1 хил. или с 8 на сто повече в сравнение с юли 2016 година. Регистрирано е увеличение при всички наблюдавани цели: със служебна цел - с 12.5 на сто, с цел почивка и екскурзия - с 9.6 на сто, и с други цели - с 4.6 на сто. Най-голям относителен дял от общия брой пътувания на българите през юли формират пътуванията с други цели (гостуване, обучение, посещение на културни и спортни мероприятия) - 42 на сто, следвани от пътуванията с цел почивка и екскурзия - 40.7 на сто, и пътуванията със служебна цел - 17.3 на сто. В сравнение с юли 2016 г. e регистрирано увеличение при пътуванията по всички наблюдавани цели: с цел почивка и екскурзия - с 26.9 на сто, със служебна цел - с 21.4 на сто, и с други цели - с 4 на сто. През юли с други цели са били 67.7 на сто от пътуванията към Румъния, 57.3 на сто - към Турция, и 54.9 на сто - към Сърбия. Пътуванията с цел почивка и екскурзия към Гърция, Испания и Италия са съответно 72.6, 59.6 и 54.8 на сто от всички реализирани пътувания на български към тези страни. От общия брой чужденци, посетили България през юли 2017 г., делът на гражданите от Европейския съюз е 62.3 на сто, или с 9.8 на сто повече в сравнение със същия месец на предходната година. Увеличават се посещенията на граждани от Испания - с 31.9 на сто, Обединеното кралство - с 31.3 на сто, Италия - с 19.1 на сто, Гърция - с 19.1 на сто, Белгия - с 15.8 на сто, Полша - с 12.4 на сто, Холандия - с 9.7 на сто, Румъния - с 9.4 на сто, Германия - с 8 на сто, и други. Същевременно намаляват посещенията на граждани от Словакия - със 7.5 на сто, Австрия - с 6.9 на сто, и други. Увеличават се и посещенията на граждани от групата \"Други европейски страни\" - с 3 на сто, като най-голям е ръстът на посещенията на граждани от Украйна - с 19.7 на сто. През юли 2017 г. преобладава делът на посещенията с цел почивка и екскурзия - 59.1 на сто, следвани от посещенията с други цели (вкл. гостувания и транзитни преминавания) - 34.2 на сто, и със служебна цел - 6.7 на сто. Посещенията с цел почивка и екскурзия формират 97.9 на сто от всички посещения на граждани от Израел и 93.3 на сто - от Русия.", "date": "2017.08.28", "title": "Пътуванията на българите в чужбина през юли са с 15.3% повече в сравнение с 2016 г."}
{"url": "https://www.24chasa.bg/novini/article/6412983", "text": "Румънски гранични полицаи от западния окръг Тимиш са произвели изстрели, за да спрат два автомобила с нелегални мигранти, водени от сръбски гражданин, които преминали през полицейската бариера, предаде Аджерпрес. Един полицай е бил леко ранен при инцидента. Румънските гранични полицаи се опитали да спрат двата автомобили, за които имало подозрения, че транспортират нелегални мигранти от Сърбия към Румъния. Шофьорите им обаче не се подчинили на подадения сигнал и преминали с висока скорост през поставените заграждения, което довело до леко раняване на един от полицаите и повреждане на няколко полицейски автомобила, се посочва в съобщение на местната гранична полиция, цитира БТА. За да спрат автомобилите, в които имало 12 мигранти от афро-азиатски произход, полицаите произвели първоначално предупредителни изстрели, а след това стреляли в гумите на автомобилите. В резултат на рикошет са били ранени двама от пътниците в автомобилите, които са били транспортирани в болница. При полицейската акция са били заловени 12 афро-азиатски граждани, срещу които е започнало разследване за незаконно преминаване на държавна граница, и един сръбски гражданин, който е разследван за трафик на мигранти.", "date": "2017.08.28", "title": "В Румъния спряха с изстрели трафиканти на мигранти край Тимиш"}
{"url": "https://www.24chasa.bg/novini/article/6412997", "text": "Френската актриса, сценаристка, режисьорка и бивш модел Мирей Дарк почина на 79-годишна възраст, предаде Франс прес, позовавайки се на радио RTL. Дарк, звездата на френското кино през 60-те и 70-те години на миналия век, се е снимала в 50 филма. Над 13 от тях актрисата е работила с режисьора и сценарист Жорж Лотнер. Сред най-известните й роли в киното са във филмите \"Женихът\" с Луи дьо Фюнес, \"Високият рус мъж с черната обувка\" и \"Завръщането на високия рус мъж с черната обувка\" с Пиер Ришар, \"Смъртта на един негодник\" с Ален Делон, цитира БТА. Мирей Дарк е родена на 15 май 1938 г. в Тулон, Франция, в скромно семейство. Завършва местната Консерватория по драматични изкуства, след което се мести в Париж с надеждата за актьорска кариера. В началото работи като модел, след което получава малки роли. Дебютира в телевизията през 1960 г. Мирей Дарк е известна и с дългогодишната си връзка с прочутия френски актьор Ален Делон, продължила 15 години. Години по-късно Дарк и Делон имат съвместни изяви в телевизията и театъра - през 2003 г. си партнират в сериала \"Франк Рива\", а през 2005 и 2006 г. играят заедно на театрална сцена. Дарк е режисирала редица документални филми. От 2002 г. актрисата е омъжена за архитекта Паскал Депре. Още от дете Мирей Дарк страда от проблеми със сърцето. През 1980 г. се подлага на сърдечна операция. Оперирана е отново през 2013 г. Миналата година е приемана в болница след два мозъчни кръвоизлива. През 2005 г. Мирей Дарк става дама на Ордена на Почетния легион. \"Напусна ни една от големите фигури на френското кино. Мирей Дарк беше талантлива актриса и смела жена, съвестно изпълняваща поетите задължения\", гласи туитът на френската министърка на културата Франсоаз Нисен. \"Тя беше въплъщение на свободната жена в цялото й великолепие. Истински френски шик\", написа в Туитър бившият президент на кинофестивала в Кан Жил Жакоб.", "date": "2017.08.28", "title": "На 79 години почина френската актриса Мирей Дарк (Видео и снимки)"}
{"url": "https://www.24chasa.bg/novini/article/6412982", "text": "Хиляди са сградите, които имат промени в строителния план без разрешение от техническите власти. Най-често срещаните са изградени допълнително стаи, остъклени балкони или незаконни постройки в дворната част. Те се узаконяват след плащане на глоба в зависимост от нарушението, което е много по-евтино от глобите, които очакват собствениците след това. Молбите се подават до районната техническа служба лично от собственика или от упълномощено от него лице, уточняват властите,  Най-много нарушения в строителството има в туристическите райони и предимно в Халкидики и на островите. Чужденците, които не са в страната, но притежават имот с нарушения, се представляват от адвокатите им. Засега не се уточнява дали срокът за легализиране на строителни нарушения ще се удължи.", "date": "2017.08.28", "title": "До 23 септември се подават молби за узаконяве на нарушенията на жилища и вили в Гърция"}
{"url": "https://www.24chasa.bg/novini/article/6412998", "text": "Трима работници са били убити при въоръжено нападение тази сутрин на терористи от Кюрдската работническа партия в района на Улудере, окръг Шърнак, Югоизточна Турция, съобщава в.\"Миллиет\", като се позовава на валийството в Шърнак. Убитите работници са участвали в ремонт на път в района. Предприета е операция за залавяне на нападателите, предаде БТА.", "date": "2017.08.28", "title": "Убиха трима работници при нападение на \nбунтовници от ПКК в Югоизточна Турция"}
