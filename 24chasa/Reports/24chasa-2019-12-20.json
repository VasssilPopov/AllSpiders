{"url": "https://www.24chasa.bg/novini/article/7999238", "text": "Президентът на САЩ Доналд Тръмп напуска днес Вашингтон, за да прекара двуседмична почивка в луксозното си имение Мар-а-Лаго във Флорида, предаде Франс прес, цитирана от БТА. Преди да отпътува, Тръмп предвижда да подпише бюджетното законодателство, което обхваща множество решения, касаещи разнородни области, от семейната политика до големите военни насоки на страната. \"Днес ще подпиша нашия закон за отбраната на стойност 738 милиарда долара\", написа в Туитър Тръмп, визирайки закона, който е част от законодателството за бюджета за следващата фискална година. Този закон за отбраната е плод на компромис между републиканските и демократическите народни представители. \"Този закон включва 12 седмици отпуск по бащинство, който ще се плаща, увеличаване на заплатите на нашите военни, създаването на космически сили, финансиране на стената по южната граница и увеличаване на законната възраст за пушене на 21 години! Това е нещо огромно!\", допълни Тръмп в друг туит. Космическите сили ще станат шестото подразделение на американските въоръжени сили, след сухопътните сили, военновъздушните сили, военноморските сили, корпуса на морските пехотинци и бреговата охрана. Засега обаче на този етап няма допълнително финансиране за тях, а \"космическото командване\", поискано от Тръмп, все още е в проектен стадий. Бюджетът предвижда и увеличение с 3,1 процента на заплатите на членовете на въоръжените сили, което е най-голямото увеличение от десетилетие насам. В това законодателство, в което има всякакви неща, се предвиждат и санкции срещу компании, сътрудничещи в изграждането на руския газопровод Северен поток 2, за който Вашингтон твърди, че ще затвърди руското влияние в Европа. Но двете седмици извън федералната столица, в имението, което Тръмп нарича \"Зимния Бял дом\" вероятно няма да са достатъчни, за да се забрави, че той е третият президент в историята, който е обвинен в Конгреса. Процедурата по импийчмънт не е приключила и датата и протичането на процеса в Сената все още не са ясни. Очаква се в Сената, където републиканците са мнозинство, Тръмп да бъде оневинен. Днес Тръмп обаче получи една добра новина - икономиката на САЩ отчете растеж през третото тримесечие от 2,1 процента, а на пазара на труда бяха създадени 266 000 работни места, докато ръстът на безработицата е най-нисък от половин век насам - 3,5 процента.", "date": "2019.12.20", "title": "Тръмп напуска Вашингтон, ще почива 2 седмици в луксозно имение във Флорида"}
{"url": "https://www.24chasa.bg/novini/article/7998578", "text": "В началото на 2020 г. ще стане ясно кой ще чисти София в следващите 5 г. Прогнозната стойност на обществената поръчка, обявена от Столичната община, е 363 млн. лв. без ДДС. В нея градът е разделен на 7 зони, в които влизат 19 района и част от “Триадица”. В петък комисия отвори ценовите оферти на кандидатите. Така за 5 от 7 зони стана ясно, че до тази фаза стига само по един кандидат. Повечето и сега чистят столицата. За четири от зоните кандидати останаха два консорциума около “Титан” - “Титан София център” и “Титан София Изток 1”. В друга зона, която включва районите “Люлин” и “Красно село”, пък до отваряне на ценова оферта е допуснат само “Зауба”, чийто собственик е бизнесменът Румен Гайтански - Вълка. С друго дружество - “Грийн партнърс”, той се бори в конкуренция с “Еф Си Си България” - за “Изгрев”, “Слатина” и “Подуяне” и с консорциума “АЕС-Х Груп” - “Илинден”, “Надежда” и “Сердика”. Заради нередности в общинската фирма “Чистота Искър” - неправомерно превъзлагане на дейности на външни фирми, Йорданка Фандъкова прати сигнал на прокуратурата. Сега “Чистота Искър” ще чисти само в “Красна поляна”. Извън процедурата са “Младост”, “Витоша”, “Овча купел” и част от “Триадица”, защото договорите за тях изтичат след 2 години. ", "date": "2019.12.20", "title": "През януари ясно кой ще чисти София следващите 5 г. и ще вземе 363 млн. лв."}
{"url": "https://www.24chasa.bg/novini/article/7999200", "text": "След 9-годишна сага БДЖ изплати дълговете си. Това стана възможно, след като правителството пое и последните 134 млн. лв. задължения на държавните железници. Договор за ремонт на 46 нови мотриси и търг за 10 нови локомотива за общо над 194 млн. лв. обяви холдингът, цитиран от  Четири правителства, 9 години и няколко ръководства време отне на БДЖ, за да изчисти дълговете си към международните кредитори и държавата. Правителството изчисти дълговете на БДЖ, увеличавайки със 134 млн. лв. непарична вноска капитала на дружеството. Така Холдингът вече ще може да кандидатства за евросредства пред ЕК и най-после да започне мащабните си програми за модернизация. За да вдигне на крак железниците, кабинетът всъщност превежда парите за БДЖ от бъдещата концесия на Летище \"София\". \"БДЖ вече е на нула, за да има възможността да направи своите структурни промени, за да оптимизира дейността си. Това знаете, че беше ангажимент, свързан с първоначалната вноска по концесионното плащане. Държавата изтегля това плащане в момента\", заяви Росен Желязков, министър на транспорта, информационните технологии и съобщенията.", "date": "2019.12.20", "title": "БДЖ изплати дълговете си"}
{"url": "https://www.24chasa.bg/novini/article/7999211", "text": "Не разбираме правилно всичко, което ни се казва отвън, смята Филип Димитров, който визира препоръките на Венецианската комисия, отправени към България. Като конституционен съдия и наскоро избран заместник-председател на Венецианската комисия, той разясни, че препоръките се отнасят към конкретен казус, с който тя се е занимала и по който носи отговорност главния прокурор. В предаването \"Още от деня\" по   Филип Димитров обясни какъв е характерът на Венецианската комисия към Съвета на Европа. Тя е доброволна структура, която заседава 4 пъти годината и цели хармонизация на европейското законодателство чрез подходите на правото. Нейните доклади нямат задължителен характер. В препоръките си за България тя е набелязала 3 аспекта за решаване на конкретния проблем. По отношение на призивите създаване на институцията независим прокурор Димитров се спря на някои особености на българската конституция, които се коренят назад във времето, когато тя беше създавана. Като цяло конституционният съдия приветства идеята за промени в основния закон, но непременно чрез полемика от сериозни експерти. Иначе, по думите му, \"патосът в призивите за промяна на конституцията е по-скоро вреден\". Запитан за вота на доверие, който той загуби през декември 1992 г., Димитров е убеден, че да поискаш вот на доверие е най-естественото нещо в политиката, когато си разбрал, че губиш политическото доверие. В този смисъл той изрази уважение към сегашния премиер Борисов, който при първото си правителство също поиска вот на доверие. Филип Димитров представи новата си историческа книга \"Братя\", поглед към делата на 4 двойки братя, легендарни наши предци, разказ за словото и вярата.", "date": "2019.12.20", "title": "Филип Димитров: Патосът в призивите за промяна на Конституцията е вреден"}
{"url": "https://www.24chasa.bg/novini/article/7998762", "text": "Срещу 17 888 лв. на месец ще се разписва догодина управителят на БНБ. Сумата е с около 1000 лв. повече от тазгодишните 16 849 лв. Това е записано в бюджета на централната банка за 2020 г., внесен в парламента и обявен на сайта на институцията. Тримата подуправители ще получават по 15 332 лв., а не 14 442 лв. на месец за труда си. Възнаграждението на тримата други членове на УС е с 300 лв. повече от тазгодишното и става 5 111 лв. С 5% ще се увеличат заплатите на специалистите в централната банка, а с 6,1% - на тези по информационни технологии, е заложено в бюджета. Така шефовете на дирекции ще получават 5777 лв. специалистите - 2657 лв., а техническия персонал - 1467 лв. В документа изрично е посочено, че заплатите на висшия мениджмънт на централната банка се определят от средното възнаграждение в сектора, който контролират. През 2020 г. бюджетът на БНБ е с 9,4 млн. лв. по-голям от тазгодишния и вече е 118,4 млн. лв. 2/3 от увеличението е за текуща издръжка, включително за заплати. Повече пари са предвидени и за информационните системи на централната банка- 18,3 млн. лв. В мотивите за новия бюджет централните банкери подчертават, че той се формира от собствени приходи, а не от бюджетни средства. Документът съдържа и гаранции, че има достатъчен ресурс, за да се осигури изпълнението на всички ангажименти по присъединяването на България към чакалнята на еврото, Единния надзорен механизъм и Единния механизъм за преструктуриране. От БНБ гарантират, че планираното за 2020 г. количество банкноти и монети ще осигури увеличението им в обращение, както и подмяната на изхабените банкноти и монети. От БНБ обявиха още, че вдигат от 2021 г. буфера, който банките трябва да натрупат. Аргумент за решението е продължаващият заради рекордно ниските лихви ръст на кредитирането, което пък увеличава рисковете от трупане на лоши кредити. Капиталовите буфери на банките ще растат поетапно, а увеличенията ще бъдат оповестявани година по-рано, уточняват от централната банка. Планът на БНБ е банките да отделят по 0,5% от рисковите си експозиции до края на първото тримесечие на 2020 г. След второто тримесечие до края на идната година те ще започнат да заделят по 1%, а от началото на 2021 г. тази защитна мярка ще се вдигне до 1,5%. “Увеличаването на нивото на антицикличния буфер има за цел да засили устойчивостта на банковия сектор към неблагоприятни сценарии”, мотивират се от БНБ. Преди месец централната банка определи като системно значими осем наши банки, към които изискванията са по-високи. Така УниКредит Булбанк, Банка ДСК, ОББ и Първа инвестиционна банка ще отделят по 1% от рисковите заеми още от началото на идната година. Пощенска банка и Райфайзенбанк отделят по 0,75%, а ЦКБ и Българската банка за развитие - по 0,5%. Преди месец БНБ определи и т.нар. буфер за системен риск за догодина. Той остава 3% от рисковите им експозиции, формирани на територията на страната. Запазването на неговия размер и означава, че централната банка не очаква мащабна криза, а най-вероятното допускане е за рецесия.", "date": "2019.12.20", "title": "Вдигат заплати в БНБ, на висшият мениджмънт с по 1000 лв."}
{"url": "https://www.24chasa.bg/novini/article/7998382", "text": "Мярка за неотклонение \"задържане под стража\" за 41-годишния Георги П., определи Окръжен съд-Кюстендил, под председателството на съдия Ваня Богоева. Тя бе взета по искане на Окръжна прокуратура - Кюстендил, на база Европейска заповед за арест на лицето. Съдът постанови изтърпяване на мярката в затвора в Бобов дол, при режим на обвиняем с мярка за неотклонение \"задържане под стража\". Българският гражданин Георги П. се е явил доброволно в РУ Кюстендил на 19 декември, след като е разбрал, че от  Германия е обявен за международно издирване, във връзка с Европейска заповед за арест, с цел екстрадиция. Същата е издадена от съдия към Районен съд – Мюнхен и касае издирването на лицето във връзка с провеждано срещу него наказателно производство за едно общо престъпление – опит за непредумишлено убийство, опасна телесна повреда, осъществени в Мюнхен, като максималният срок на наказанието, което може да бъде наложено за деянието е \"лишаване от свобода\" за срок от 15 години. В съдебното заседание нашенецът е заявил желание за незабавно предаване в Германия.", "date": "2019.12.20", "title": "Българин се предаде доброволно, разбрал, че в Германия го търсят за опит за убийство"}
{"url": "https://www.24chasa.bg/novini/article/7998439", "text": "ДФ \"Земеделие\" е превел близо 1,54 млн. лв. /1 539 078 лв./ по двете схеми \"Училищен плод\" и \"Училищно мляко\" за учебната 2019/2020, съобщиха от Фонда. Близо 1,3 млн. лв. /1 282 938 лв./ от тях са за реализирани доставки на мляко и млечни продукти, на пресни плодове и зеленчуци в училищата и детските градини. Останалите средства, в размер на 256 140 лв., са за възстановяване на Данък добавена стойност /ДДС/ на одобрени фирми - изпълнители, уточняват от Фонд \"Земеделие\". Изплатената помощ по схема \"Училищен плод\" е 482 402 лв., а възстановеното ДДС по нея е 96 481 лв. По схемата \"Училищно мляко\" са преведени 800 535 лв. и още 159 660 лв. за покриване на ДДС. Доставките в учебните заведения и по двете направления са започнали през октомври тази година. В ДФЗ е създадена организация в максимално кратки срокове да се обработят подадените от бенефициентите заявки за плащане. Първите от тях, постъпили във фонда през декември, вече са разплатени. Планирано е до края на януари да бъдат възстановени и разходите на всички одобрени кандидати, които са отчели доставките за първите два периода на учебната 2019/2020 г, разказват още от Фонд \"Земеделие\". Качеството и грамажът на доставяните продукти се проверяват от ДФ \"Земеделие\" и от Българската агенция по безопасност на храните. Прилагането на схемите се финансира от Европейския фонд за гарантиране на земеделието и от държавния бюджет. Училищните схеми за предоставяне на пресни плодове и зеленчуци, както и на млечни продукти, обхващат децата от първа до подготвителна група в държавните, общинските и частните детски градини, както и децата от подготвителната група и учениците от 1-ви до 4-ти клас в държавните, общинските и частните училища, допълват от Фонд \"Земеделие\".", "date": "2019.12.20", "title": "Фонд \"Земеделие\" преведе 1,54 млн. лв. по училищните схеми"}
{"url": "https://www.24chasa.bg/novini/article/7998507", "text": "Тричленен състав на Бургаския апелативен съд измени  от Окръжния съд в Ямбол и увеличи наказанието на \"доживотен затвор\". Това съобщиха от съда. Наказанието е за Мишо В. от село Срем, община Тополовград, област Хасково. Той е признат за виновен в убийството на 87-годишна жена. Престъплението е извършено през ноември 2016 година. 46-годишният Мишо В. влязъл в дома на възрастната жена и й отнел 3000 лева, а после я убил. По време на делото е установено, че подсъдимият е имал информация, че жертвата живее сама, има пари и съседите й отсъстват. След като влязъл в чуждия дом, Мишо В. нанесъл на жената множество удари с юмруци в лицето с такава сила, че се стигнало до счупвания на лицеви кости. Освен това, жертвата била душена, имала е счупване на щитовидния хрущял, понесла е силни удари в областта на гръдния кош, установени са кръвонасядания на сърдечната торбичка и други травми. Според въззивния състав ударите определят убийството като извършено с особена жестокост. След случилото се подсъдимият се прибрал у дома, наредил на жената, с която живее, да изпере дрехите му, за да заличи следите, легнал и заспал. Това го определя като жесток човек, който въпреки предишните си осъждания и наказания, не се е поправил и превъзпитал, смята държавното обвинение. Въззивната инстанция е приела, че извършеното престъпление е изключително тежко и затова най-справедливо и подходящо наказание, според Апелативния съд, е доживотен затвор. Изменен е и режимът на изтърпяване на наказанието - от \"строг\" на \"специален\". Решението за изменение на присъдата може да бъде обжалвано пред Върховния касационен съд в 15-дневен срок.", "date": "2019.12.20", "title": "Доживотен затвор за мъжа, убил жестоко  възрастна жена в Бургас"}
{"url": "https://www.24chasa.bg/novini/article/7998066", "text": "Племенникът на Никола Вапцаров твърди в новия брой на в . \"168 часа\", че чичо му никога не е бил комунист. Работел за антифашистка група, спонсорирана от англичаните. Защо въпреки че поетът е бил заместник на шефа на военната структура на БКП Цвятко Радойнов, не е членувал в БКП? Каква е историята на приятелството на Вапцаров с цар Борис III, как е гостувал в двореца \"Евксиноград\" като ученик в морското училище във Варна, защо е изял хляба на монарха и защо заспива? В разработката на \"168 часа\" се разказва и за историята на прочутия перчем на Вапцаров, с който е познат от своите снимки. Защо толкова е държал на него, четете в новия брой.                                                                                                                                                                                                                                                                                                                       ", "date": "2019.12.20", "title": "\"168 часа\": Бил ли е комунист Вапцаров, каква е историята на приятелството му с царя и на прическата му"}
{"url": "https://www.24chasa.bg/novini/article/7998564", "text": "Москва ще се стреми да подпише с Киев споразумение за транзита на газ при взаимноприемливи условия. Това заяви руският президент Владимир Путин в Санкт Петербург, където пристигна за участие в заседание на Висшия евразийски икономически съюз, предава  . Преди началото на заседанието Владимир Путин се присъедини към срещата на руския министър на финансите Антон Силуанов с лидера на лоялната към Кремъл украинска партия „Опозиционна платформа – за живота“ Виктор Медведчук. По време на краткия си разговор с Медведчук Путин заяви: „Ще се стремим към споразумения, но те трябва да бъдат взаимноприемливи, без да създават рискове и за двете страни“ На вчерашните си 9-часови преговори в Берлин министрите на енергетиката на Русия и на Украйна Александър Новак и Алексей Оржел и вицепрезидентът на Европейската комисия Марош Шефчович постигнаха принципно споразумение за параметрите на новия транзитен договор. Подробности не бяха огласени. Предстои окончателното съгласуване на документи в Москва и Киев. „Днес наистина поработихме много добре, подготвихме проект за протокол. Подробен протокол, който е готов до голяма степен и сега трябва да бъде съгласуван. Надяваме се, че в близко време ще постигнем окончателните споразумения“, заяви руският министър на енергетиката Александър Новак след преговорите в Берлин. Настоящият договор между Москва и Киев за транзит на руски газ през Украйна изтича на 31 декември тази година.", "date": "2019.12.20", "title": "Путин: Москва иска взаимноприемлив газов договор с Киев"}
{"url": "https://www.24chasa.bg/novini/article/7998560", "text": "Руският външен министър Сергей Лавров и сръбският му колега Ивица Дачич обсъдиха днес в Москва ситуацията, свързана с уреждането на косовския въпрос, и реализацията на двустранните споразумения на високо равнище, постигнати тази година, предаде ТАСС. Лавров и Дачич анализираха задълбочаването на стратегическото партньорство между Русия и Сърбия. Двамата министри обсъдиха подробно и косовския въпрос, като подчертаха важността на тясната координация на действията на двете страни, базиращи се на Резолюция 1244 на Съвета за сигурност на ООН и на международното право, предаде БТА. Те размениха мнения и за актуални събития в световен мащаб. Дачич е на посещение в Русия за консултации със съпредседателя на междуправителствения руско-сръбски комитет за търговия, икономическо и научно-техническо сътрудничество, руския вицепремиер Юрий Борисов.", "date": "2019.12.20", "title": "Лавров и Дачич обсъдиха ситуацията с Косово"}
{"url": "https://www.24chasa.bg/novini/article/7998559", "text": "От близо седмица австрийските медии се занимават с политическо-финансова афера, в която включват участие на български бизнесмен. В някои от медиите бе тиражирано, че   Според публикациите Барбара Капел е заявила пред австрийски медии, че сделката не се е състояла и сега бизнесменът си иска обратно парите.   се свърза със Стоян Стайков. По думите му той и двама други негови колеги са предоставили на Барбара Капел 75 000 евро като личен заем, който няма нищо общо с негова сделка. В Австрия върви прокурорска проверка, поискана от Стоян Стайков. \"Познавам г-жа Капел от над 12 години и съм с най-добри впечатления от нея. В перфектни взаимоотношения сме. Аз и други двама мои колеги й дадохме личен заем от 75 000 евро. Тя ни помоли за този заем. За какво ги е използвала, не зная. Но няма дарение, няма субсидии, не финансираме партии. Аз не съм се занимавал с политически живот нито в България, нито където и да било, по никакъв начин в нито една държава. Не съм финансирал партии нито в Австрия, нито където и да е било по света. Тиражирането на спекулации и търсенето на сензации в частно-правните отношения е меко казано несериозно и непрофесионално. Квалификациите за мен и раздаването на присъди от трибуните на медиите са тенденциозни и нямат релация с обективната истина. Тази омерзителна практика се използва отдавна за омаскаряване и очерняне, както и за манипулирането на общественото мнение\", каза Стайков. На въпрос какво предизвиква публикациите с обвинения към него, Стоян Стайков отговори: \"В момента Партията на Свободата на Австрия е във фокуса както на медиите, така и на интригите, така и на разследванията. Но това са си техни проблеми. Нормално е някой член на партията им да попадне във фокуса на подобен род разследвания. В тази връзка на мен ми бе зададен въпрос от правоохранителните органи в Австрия, тъй като е попаднала кореспонденция по една или друга или трета причина, нямам представа. Поканиха ме на разговор и съм дал изчерпателна информация, че става въпрос за частен заем. И цялата тази сензация приключва точно там. Защо се разиграва, за мен няма никакво основание, вероятно се търсят всякакъв вид сензации, свързани с тази партия, защото тя е интересна заради събитията, които се случиха тази година с председателя Хайнц Кристиян Щрахе /бел. ред. той бе замесен в корупционен скандал с видеото от Ибиса/. Предполагам, че това е първопричината. В тези частно-правни взаимоотношения няма никакви подводни камъни или пикантна история. Г-жа Капел е получила заем, а не подкуп или дарение (както твърдят някои медии). Това е обект на частно-правни отношения и съгласно законите на Австрия не е наказуемо! Правоохранителните органи в Австрия са получили поисканата от тях изчерпателна информация и документация както от мен, така и от мои колеги, която е изяснила случая и липсата на каквото и да е престъпление. Интерпретациите на думите на г-жа Капел относно партията на свободата са нейно изконно право, но по никакъв начин не корелират с мен! Не познавам партията, нито нейния сегашен или бивш председател, не съм симпатизант и/или дарител. Не съм искал лобиране по никакъв въпрос от г-жа Капел или от когото и да е било по какъвто и да е въпрос. Още веднъж, с риск да се повторя - става въпрос за личен заем към г-жа Капел!\" \"Не съм молил Барбара Капел за осъществяване на сделка - категоричен бе той. - Тя не представлява интерес. Единствено с нея сме работили по един международен, пилотен проект, който е по гранична сигурност. Той бе съгласуван и със САЩ, и с Европа, и с институции в Австрия, и с Асоциацията по сигурност. Това е единственият проект, по който сме работили. Няма логика да моля Капел за каквато и да е сделка, нямам отношение нито към приватизационни, нито към каквито и да е сделки\". \"Искал ли съм пари за пенсионен фонд с австрийски капитали? Абсурд. Още веднъж. Такъв опит за закупуване имаше през 2013 година. Има в момента частна разследваща група по този проект, който се занимава с незаконното задържане определена сума от страна на продавача. Конфиденциална е тази информация и не мога да я разпространявам, но единственият въпрос, който е зададен, е дали може да се направи някакво проучване по този въпрос. Но не и за осъществяване на сделка. Това е безумие. Нито имам интерес да купувам какъвто и да е фонд, нито имам възможността да го направя, но съм поканен да участвам в такава разследваща група, тъй като съм бил съпричастен към събитията там и да уточня информационно, а не бенефициарно. Никога не съм имал интерес, желание, възможност или квалификация да закупувам ПОК Доверие, нито който и да е друг пенсионен фонд. Всяка покупка на регулирани дружества преминава през одобрение от надзорен орган, който изследва купувачите до физическо лице и всеки, който се интересува може да провери в КФН дали има подобно заявено желание. Спекулациите по този въпрос са несъстоятелни. Истериите по тази тема вече са доста амортизирани и надали интересуват обществото\". Появилата се информация, че е приближен до Цветан Василев и Цветан Цветанов, Стайков коментира така: \"Нямам взаимоотношения с Цветан Василев, нито с негови адвокати, нито с негови близки. Не мога да докажа липсата на нещо, защото при липсата на слон в стаята няма как. Нито съм имал бизнес с тази банка, нито с него, нито като физическо лице, нито като фирма. Това лесно се проверява има фирмени регистри, достатъчно разследвания се правят в България на тази тема. Предполагам няма никаква допирна точка, нито икономическа, нито лична. Относно Цветан Цветанов, участвал съм на международен форум по сигурността във Вашингтон и се гордея с факта, че сме били поканени официално от конгреса на САЩ на такова важно международно събитие. В рамките на форума се запознах с г-Н Цветанов, който водеше българската делегация. Направените генерални изводи от общата ни снимка за близостта ми с г-н Цветанов са преувеличени и безпочвени. Нямам никакви отношения към президентската институция. Уважавам суверенният избор както на правителството, така и на президента на РБ.\" Стайков подчерта още веднъж, че е сезирал правоохранителните органи в Австрия по случая с Барбара Капел: \"Извън България съм сезирал достатъчно институции, които са компетентни по дадения случай, това са прокуратурата и криминална полиция на Австрия. В България за момента нямам намерение да сезирам никого, поради простата причина, че няма извършено противозаконно извършено действие\". \"Отъждествяването на български бизнесмен с потенциален престъпник е апогеят на самоунижението ни! Крайно Време е да спрем да се приемаме като европейски граждани второ качество и когато е необходимо, да упражним правата си в Европа наред с всички други нации - да го правим както е отредено по закон - т.е. когато имаме законово основание да си упражняваме гражданските права във всеки един аспект. Това включва да търсим отговорност включително и от евродепутати, които не са привилегировани и над закона! Редно и правилно е да задаваме въпроси и да получаваме отговори. Няма такава \"свещена крава\" - евродепутат - освен ако не си я създадем сами и не започнем да и се кланяме от сутрин до вечер!\", заяви Стайков в заключение.", "date": "2019.12.20", "title": "Бизнесменът Стоян Стайков: Дадохме на Барбара Капел 75 000 евро като личен заем"}
{"url": "https://www.24chasa.bg/novini/article/7998628", "text": "Папа Франциск и генералният секретар на ООН Антониу Гутериш призоваха заедно днес за ядрено разоръжаване, защита на околната среда и религиозна толерантност, предаде Ройтерс. Двамата разговаряха насаме около 40 минути в папската библиотека във Ватикана. Франциск заклейми ядрените оръжия, като повтори своята позиция, че дори самото им притежание е неморално, а Гутериш даде висока оценка на неговите усилия за разоръжаване, предава БТА. Двамата говориха за нуждата от диалог между религиите и заклеймиха насилието в името на Бог. \"Трагично е, когато виждаме евреи да бъдат убивани в синагоги; мюсюлмани да бъдат разстрелвани в джамии, а свещените им места да бъдат поругавани; християни да бъдат убивани по време на молитва, а църквите им - подпалвани\", каза Гутериш.", "date": "2019.12.20", "title": "Папата и Гутериш призоваха за разоръжаване и защита на природата"}
{"url": "https://www.24chasa.bg/novini/article/7998648", "text": "\"Днес ние сме обнадеждени. На 12-и, по време на триалога, ние вече бяхме наясно накъде отиват нещата, т.е. предложението да се връща камионът на всеки осем седмици. Знаехме какво е разпределението на силите, знаехме какво е квалифицираното мнозинство. Но всъщност Европейската комисия не е предлагала такава мярка и ние трябва да работим с нея, за да си синхронизираме политиките\". Това заяви транспортният министър Росен Желязков в студиото на ''Лице в лице'' в ефира на  по повод приемането на пакета ''Мобилност'' от Съвета на ЕС. ,,Днес ЕК излезе с декларация, в която заявява, че ще бъде възложена оценка на въздействието, в резултат на която ако се окаже, че нашите констатации за замърсяване на околната среда излязат верни - а те ще излязат верни - тогава ЕК ще се произнесе този пакет да отпадне като неекологичен. Така че сме обнадеждени, защото до онзи ден не знаехме какво решение ще вземе ЕК. Комисията показа, че действа принципно и това ни дава много добри шансове. По-важното е това, че ЕК ни разбира и ни подкрепя, защото вижда, че има несинхронизирани политики'', допълни министърът. \"След Нова година ще предложим нови форми на контрол над изпита за шофьорските курсове\", обяви Желязков. \"Не искаме формата да убие съдържанието\", коментира той. „Няма да чакаме новия закон за движение по пътищата, за да действаме, а в рамките на настоящия ще внесем определени изменения. Още до пролетта трябва да знаем електромобилността, особено в големите градове – тротинетки и други електромобилни средства, да бъдат регламентирани – да се знае какви са правилата за движение за тях”, отбеляза още министърът на транспорта. По отношение на наказанията в новия закон за движение по пътищата, той коментира, че е важно правоприлагането, а не увеличението на размера им. ,,Ние искаме общ закон, в който ясно да е разписано какво е регулирането и какво е правоприлагането. Размерът на наказанията в случая е без значение, важно е какво е правоприлагането и ефективността на прилаганото наказание. Целта е всичко да бъде регламентирано и е важно да се знае, че когато нарушителят е установен, той ще бъде наказан'', допълни той. „Вътрешният министър каза, че събираемостта се е увеличила с 50% и това не е защото има повече нарушения, а защото хората вси повече и повече разбират, че санкциите са неотменими”, посочи Росен Желязков. По думите му санкциите трябва да бъдат съразмерни, защото те имат две функции – едната е превантивна, а другата – наказателна. Важното е да се знае, че ако нарушителят е установен, той ще бъде наказан, каза министърът.", "date": "2019.12.20", "title": "Росен Желязков: Битката не е изгубена, пакетът \"Мобилност\" ще отпадне като неекологичен"}
{"url": "https://www.24chasa.bg/novini/article/7997870", "text": "Касапницата в сградата на руската служба за сигурност (ФСБ) е извършена от бивш охранител, любител на оръжията, близък с араби и мразещ КГБ, съобщи в. “Дейли мейл”. При атаката на улица “Лубянка” в Москва в четвъртък вечерта беше убит офицер от ФСБ, а петима души са ранени, сред тях един цивилен. Двама от ранените са в много тежко състояние. Нападателят е 39-годишният Евгений Манюров от град Подолск, на 40 км южно от Москва. По време на кървавата атака в сградата на ФСБ той бил въоръжен с карабина “Сайга” и нож. Манюров работил дълго време в охранителни фирми. В четвъртък майка му се е обадила на колега на сина си, но той обяснил, че Евгений е напуснал отдавна. Преди това имал собствен бизнес - консултантска фирма, закрита преди 4 години. Майката на Манюров разказа, че синът ѝ не е служил в армията, не е бил женен и не е имал приятелка. През цялото време се е занимавал само с работата си и с хобито си да стреля. Евгений не е имал близки приятели. Преди време Манюров се увлякъл от бокса и ръкопашните боеве, но в последно време се влюбил в стрелбата. Неотдавна се класирал на трето място на състезания в Москва. “Просто стрелба, просто хоби”, каза майка му. По нейните думи в последно време синът ѝ разговарял по телефона с араби на английски - език, който тя не разбирала. Майката разказа и за ненавистта на сина си към някогашното КГБ, чийто наследник е днешната ФСБ. “Той просто ненавиждаше тези кагебисти. Сам ми го е казвал. Защо? Не знам, не обясняваше”, обяви жената. Нападателят пиел таблетки за варикоза и нормализиране на кръвното налягане. “Забелязвах, че напоследък имаше някаква възбуда у него. Той изобщо не пиеше и не пушеше. Дори кафе на пиеше. Пиеше само чай с лимон, запарена шипка и клюква заради бъбреците, казва майка му. Съсед на убиеца посочва, че Манюров бил изцяло погълнат от себе си и винаги ходел с камуфлажни дрехи. Той учил в Руския държавен университет на правосъдието. Треньорът му по стрелба Олег Солович пък заяви, че нападателят бил много лош стрелец. Тръгвайки от вкъщи преди атаката, Евгений Манюров казал на майка си, че отива на състезание по стрелба. Бащата на убиеца - Фатих Манюров, обяви, че синът му работел като охранител в посолството на Обединените арабски емирства. Един от сътрудниците на посолството обаче казал пред журналистите, че никога не е виждал Манюров. Властите извършили нощни обиски в жилището му и намерили в дома на заподозрения четири пушки, пистолет и голямо количество боеприпаси. Редица медии в Русия поместват негова снимка, показваща едър мъж с кръв по лицето, с големи очила и къса прошарена брада. Мотивите му са неизвестни. Бяха изказани предположения, че целта на нападението може да е била провокация заради честването на Деня на работниците от органите за сигурност на Русия. По данни на в . “Комерсант” на мястото на стрелбата е открито самоделно взривно устройство. Руски медии разпространиха и видео, на което е заснет моментът на ликвидирането на нападателя. Русия не е обявявала дали стрелбата е терористичен инцидент и разследва атака срещу органите на реда.", "date": "2019.12.20", "title": "Охранител, мразещ КГБ, е убиецът от \"Лубянка\""}
{"url": "https://www.24chasa.bg/novini/article/7998681", "text": "Втори служител на руската Федерална служба за сигурност почина днес в болница от раните си, получени при вчерашната стрелба пред сградата на службата в центъра на Москва, съобщи говорителката на руския Следствен комитет Светлана Петренко, цитирана от ТАСС. Тя потвърди самоличността на стрелеца, чието име медиите вече разкриха - това е 39-годишният Евгений Манюров, жител на град Подолск край Москва. Следствието проучва данни за личността на убиеца и причините, подтикнали го да извърши това престъпление, добави говорителката, предаде БТА. Петренко не каза нищо за състоянието на останалите 4-ма ранени от Манюров вчера.", "date": "2019.12.20", "title": "Почина втори служител на руската ФСС,\nранен при нападението в Москва"}
{"url": "https://www.24chasa.bg/novini/article/7998705", "text": "По информация на Португалския институт за морето и атмосферата на 21 декември се очаква през територията на страната да премине бурята Фабиен, съпътствана от силни валежи и ветрове. На места скоростта на ветровете може да достигне 120 км в час. Очаква се и силно вълнение по цялото протежение на атлантическото крайбрежие на страната. Това съобщиха от Министерството на външните работи.  Португалската Национална служба за извънредни ситуации и гражданска защита препоръчва включително: да се шофират моторни превозни средства с повишено внимание и намалена скорост, да не се преминава през наводнени зони, поради опасност от пропадане в дупки на пътната настилка или открити отводнителни шахти; гражданите да проявяват повишено внимание при преминаване през пространства с дървета поради опасност от падане на клони и дървета; да се проявява повишено внимание при преминаване по крайбрежните речни и океански райони и по възможност да се избягва преминаването и престоя в тези зони поради опасност от заливането им; да не се практикува спортен риболов, водни спортове и разходки по крайбрежието, включително избягване паркирането на автомобили в близост до крайбрежието. Препоръчваме българските граждани в Португалия да спазват стриктно изброените предохранителни мерки и да бъдат особено внимателни към състоянието на метеорологичната обстановка, както и да спазват стриктно конкретните указания на португалските власти. Актуална информация за състоянието и прогнозите за развитието на метеорологичната обстановка може да бъде открита на интернет-страниците на: Португалския институт за морето и атмосферата и Национална служба за извънредни ситуации и гражданска защита Телефонът за спешни случаи в Португалия е 112. Дежурният телефон за спешни случаи на българското посолство в Португалия е +351 933 611 337", "date": "2019.12.20", "title": "Външно: Силна буря и ветрове до 120 км в час се очакват в Португалия"}
{"url": "https://www.24chasa.bg/novini/article/7998711", "text": "Четирима са кандидатите за нов ректор на Националната художествена академия. Срокът за номинациите изтече днес в 17 часа. Документи са подали проф. Божидар Бончев, доц. д-р Бойка Доневска, проф. Велислав Минеков и проф. Георги Янков. Досегашният ректор проф. Николай Драчев подаде оставка преди дни, след като стана ясно, че Художествената академия е изправена пред опасността от фалит. В момента тече пореден одит от Министерството на образованието и науката. От десетина дни пък преподаватели протестират срещу липсата на заплати. В четвъртък, когато беше представен официално новият учебен корпус, изграден с близо 3 млн. лв. по Оперативната програма \"Региони в растеж\", ректорът в оставка обяви, че на висшето училище са му необходими около 600 000 лв. за заплати и други неотложни разходи. Проф. Бончев е от Катедра \"Керамика\" , доц. Доневска е от Катедра \"Изкуствознание\" и досегашен заместник-ректор по учебната дейност, проф. Минеков е от Катедра \"Метал\", а проф. Георги Янков - от Катедра \"Плакат и визуална комуникация\" и директор на филиала на НХА в Бургас.", "date": "2019.12.20", "title": "Четирима се кандидатират за ректор на Художествената академия"}
{"url": "https://www.24chasa.bg/novini/article/7998738", "text": "Под давлението на Валери Симеонов беше увеличена субсидията на партиите, а депутатите от АТАКА - махнати от комисиите в парламента. Точно лидерът на НФСБ изви ръцете на премиера Борисов да бъде увеличена субсидията за партиите от 1 лв. на 8 лв., като го заплаши, че няма да гласуват държавния бюджет. Сега Симеонов продължава да командва министър-председателя чрез шефката на ГЕРБ в парламента Даниела Дариткова и гони от комисии, в които участват, депутатите от АТАКА Десислав Чуколов, Павел Шопов, проф. Станислав Станилов, Маргарита Николова и Николай Александров. Шопов вече е изключен от социалната комисия, а Чуколов - от Комисията по вътрешна сигурност и обществен ред. Уважаваният проф. Станилов е изхвърлен от Комисията по културата и медиите, Николова - от Комисията по бюджет и финанси, а Александров - от Делегацията в Парламентарната асамблея на Съвета на Европа. След като НФСБ и ВМРО неправомерно, в разрез със споразумението между трите партии и Правилника на НС, подмениха ръководството и състава на парламентарната група на Обединени патриоти, сваляйки от председателското място и изключвайки от групата Волен Сидеров и колегите му Чуколов и Шопов, сега реваншизмът на Симеонов продължава и с изгонването от комисии на депутати от АТАКА.", "date": "2019.12.20", "title": "АТАКА: Симеонов командва Борисов чрез Дариткова в парламента"}
{"url": "https://www.24chasa.bg/novini/article/7998746", "text": "Европейският парламент изцяло подкрепя свалянето на мониторинговия механизъм за България. Само преди няколко часа това становище беше изпратено в писмо от председателя на ЕП Давид Мария Сасоли до председателя на Европейската комисия Урсула фон дер Лайен. Така Европарламентът отвори пътя за окончателното премахване на мониторинговия механизъм за България, коментира на извънреден брифинг във Варна българският евродепутат от ЕНП/ГЕРБ Емил Радев, който е и зам.-председател на Комисията по граждански права, правосъдие и вътрешни работи в ЕП. Това съобщиха от пресцентъра на ГЕРБ.  „Всички големи политически сили изрично подкрепиха свалянето на мониторинга за България”, изтъкна Емил Радев и благодари на колегите си от българската делегация в ЕП, с които са работили съвместно за отпадането на механизма. „Работим заедно и по други важни каузи като приемането на България в Шенген и виждаме, че когато действаме единно, защитавайки интересите на страната ни, постигаме успех”, отбеляза Радев. Той обясни, че преди да се произнесе окончателно относно мониторинговия механизъм за България, ЕК очаква и становището на Съвета. Радев прогнозира, че то ще бъде факт през януари. „Изпълнили сме всички 17 изисквания, които ни бяха поставени през 2017 г. като условие за отпадането на мониторинговия механизъм. Предприетите промени в законодателството ни и по отношение на независимостта на съдебната ни система са необратими. От началото на членството ни досега бяха извършени много реформи за хармонизиране на законодателството с европейското, както и в самата съдебна система. Създадоха се органи като Специализирания съд, Специализираната прокуратура, Антикорупционната комисия. Разбира се, реформите ще продължат, но не защото някой отвън ни ги иска, а за да направим правораздаването още по-бързо и по-справедливо, за да нарасне чувството за справедливост у българските граждани”, посочи Емил Радев. Той запозна варненските журналисти с процеса по обсъждане на темата в ЕП, като припомни, че през ноември в ресорната комисия се проведе дебат за сваляне на мониторинговия механизъм за България. „Напредъкът на страната ни беше категорично отчетен, но за съжаление, не бяха такива констатациите за Румъния, където според доклада на ЕК мониторингът ще продължи, тъй като в северната ни съседка няма трайни промени и се наблюдава отстъпление в независимостта на съдебната система”, допълни Радев. По думите му в писмото на председателя на Комисията по граждански права, правосъдие и вътрешни работи в ЕП Хуан Фернандо Лопез Агилар до председателя на ЕП ясно се казва, че мониторингът за България и Румъния не трябва да се свързва с приемането ни в Шенгенското пространство, тъй като сме покрили абсолютно всички технически критерии. Българският евродепутат от ЕНП/ГЕРБ отново се обяви за въвеждането на общоевропейски механизъм за върховенството на закона. „Необходими са общоевропейски препоръки към страните-членки в тази насока. Неоснователно е да се сочат с пръст България и Румъния само защото им беше въведен мониторинг”, заключи Радев.", "date": "2019.12.20", "title": "Емил Радев: ЕП отвори пътя за окончателното сваляне на мониторинговия механизъм за България"}
{"url": "https://www.24chasa.bg/novini/article/7998749", "text": "Двама души са убити и двама са ранени при стрелба в сграда на служба за обществено благоустройство в американския град Уинстън-Сейлъм, щата Северна Каролина, предаде Асошиейтед прес. Агенцията се позовава на представители на градските власти. Няма подробности за случилото се. Съобщава се, че ситуацията е овладяна, допълва БТА.                                                                                                                                                                                                                                                                                                                                ", "date": "2019.12.20", "title": "2-ма убити при стрелба в Северна Каролина"}
{"url": "https://www.24chasa.bg/novini/article/7997543", "text": "36-годишен мъж е задържан заради шофиране без книжка, управлявал кола с прекратена регистрация – съобщават от Областната дирекция на МВР-Добрич.На 19 декември, около 18,10 ч. в село Коритен, екип на Второ районно управление на МВР-Добрич, и звено „Жандармерия”-Варна, спират за проверка лек автомобил„Фолксваген”, без регистрационни табели. В хода на проверката е установено, че 36-годишният водач е неправоспособен и управлява автомобила в едногодишен срок от наложено му наказание по административен ред, а моторното превозно средство е с прекратена регистрация. Задържан е за 24 часа. По случая е образувано бързо полицейско производство.", "date": "2019.12.20", "title": "Шофьор с отнета книжка кара автомобил с прекратена регистрация"}
{"url": "https://www.24chasa.bg/novini/article/7997589", "text": "Над 3,4 млрд. евро са приходите от международен туризъм за периода януари-октомври 2019 г. у нас, сочат данните на Българската народна банка, публикувани днес и разпространени от пресцентъра на Министерството на туризма. Резултатите показват намаление от едва 0,3 на сто спрямо същия период на рекордната за туризма 2018 г., коментират от министерството. Само за октомври 2019 г. постъпленията от чуждестранни туристи възлизат на 217 млн. евро, което е ръст от 4,4 на сто спрямо същия месец на 2018 г. Увеличение е отчетено и в броя на чуждестранните туристически посещения, които според Националния статистически институт през десетия месец от годината са били над 546 хил., а ръстът е 5,1 на сто в сравнение със съответния месец година по-рано. Резултатите показват, че въпреки предизвикателствата и кризите в световен мащаб българският туризъм се развива устойчиво и доказва своята стабилност, коментира министър Николина Ангелкова. Тя посочва още, че Министерството на туризма заедно с туристическия бранш и местната власт ще продължат да работят за успешно приключване на зимния сезон и по подготовката на лято 2020 г.", "date": "2019.12.20", "title": "Над 3,4 млрд. евро са приходите от международен туризъм за януари-октомври"}
{"url": "https://www.24chasa.bg/novini/article/7996064", "text": "Китайският фармацевтичен пазар не спира да се разраства през последните години, като се предвижда да достигне близо 162 милиарда долара до 2023 г., което е 30% от глобалния дял, посочват експерти в индустрията, предава  . Фу Сюдун, старши вицепрезидент на фармацевтичния гигант „Bristol-Myers Squibb\" казва, че Китай вече е вторият по големина пазар в света в тази сфера. През 2018 г. пазарът възлиза на 127,9 милиарда долара, с 2,4% ръст на годишна база. Темпът на растеж е стабилен, средно 5% за последните пет години. По думите на експерта, това се дължи на подобряването на концепциите за лечение, оптимизацията на медицинските мерки, ускоряването на достъпа до нови лекарства, подобряване на медицинските услуги и др. Разработването на нови лекарства в Китай започна да наваксва в сфера като онкозаболяванията, диабета и антибиотиците, добавя Фу. През последните години китайското правителство представи серия от политики, които да скъсят разстоянието между Китай и другите водещи страни в индустрията. Скоростта на одобрение на новите лекарства от органите се е увеличила с 62%.", "date": "2019.12.20", "title": "Фармацевтиката в Китай ще спечели 30% глобален пазарен дял"}
{"url": "https://www.24chasa.bg/novini/article/7997607", "text": "Европейската комисия потвърди днес, че е получила писмо от българските власти, свързано със  . Ще оценим писмото внимателно и ще отговорим своевременно, заяви говорителят на пресконференция в отговор на въпрос. Той добави, че ЕК по-рано тази година оцени като достатъчен напредъка на България в изпълнението на изискванията по процеса на наблюдение над борбата с организираната престъпност и корупцията. България трябва да продължи с изработване и прилагане на съответното законодателство, посочи говорителят. ", "date": "2019.12.20", "title": "ЕК е получила писмо от България за препоръките на Венецианската комисия"}
{"url": "https://www.24chasa.bg/novini/article/7997651", "text": "В края на годината най-добре се виждат добрите резултати за българската икономика. Това написа във фейсбук премиерът Бойко Борисов.  \"За януари – октомври 2019 г. преките чуждестранни инвестиции в страната са с 553.8 млн. евро повече от тези за същия период на миналата година. През първите десет месеца те нарастват с 953.3 млн. евро при увеличение с 399.5 млн. евро за януари – октомври 2018 г.\", написа още той.", "date": "2019.12.20", "title": "Борисов: 553.8 млн. евро повече чуждестранни инвестиции до октомври"}
{"url": "https://www.24chasa.bg/novini/article/7997553", "text": "Запалителна бомба от Втората световна война беше безопасно детонирана в западногерманския град Гермерсхайм рано тази сутрин, предаде ДПА. \"Контролираната експлозия бе извършена успешно\", съобщи местната полиция в Туитър. 50-килограмовата неексплодирала фосфорна бомба бе открита повредена по време на строителни работи. Реалната опасност бе не толкова от летящи фрагменти от бомбата, колкото от фосфора в нея. \"Фосфорът реагира с кислорода\", каза говорител на местната служба за обезвреждане на боеприпаси, като уточни, че облакът, който би се образувал при евентуален взрив, би бил силно токсичен, предава БТА. Докато траеше обезвреждането, наоколо бяха застанали пожарникари с водни маркучи, за да се намесят при необходимост. Около 2000 души трябваше да бъдат временно евакуирани от домовете им в застрашената зона с радиус 300 м около бомбата. Пациенти от близката болница също трябваше да бъдат преместени на други подходящи места в района. Полицията нареди всички прозорци в града да бъдат затворени. Друга бомба от Втората световна война бе обезвредена в четвъртък в Лайпциг. Наложи се 10 000 души от околността да напуснат домовете си, докато сапьори я обезвреждаха, припомня ДПА.", "date": "2019.12.20", "title": "Обезвредиха бомба от Втората световна война в Германия"}
{"url": "https://www.24chasa.bg/novini/article/7997592", "text": "Председателят на Европарламента Давид Мария Сасоли изпрати на председателката на Еврокомисията Урсула фон дер Лайен писмо, с което Европарламентът одобрява да бъде вдигнат  . Сасоли препраща като позиция на Европарламента писмо от т.нар. Комитет ЛИДЕ - Комисията по граждански права, правосъдие и вътрешни работи, който одобрява доклада за напредъка на България в областта на правосъдието и борбата с корупцията и се съгласява, че може да бъде прекратен механизмът на сътрудничество и проверка - т.нар. мониторинг.                                                                                                                                                                                                                                                        ", "date": "2019.12.20", "title": "Европарламентът одобрява вдигането на монторинга на България"}
{"url": "https://www.24chasa.bg/novini/article/7997629", "text": "Най-малко 15 млн. души са гледали по телевизията гласуването в Камарата на представителите за импийчмънт на президента на САЩ Доналд Тръмп, състояло се след цял ден на ожесточени дебати, предаде Асошиейтед прес. По около 5 млн. зрители са следели политическото шоу по каналите Фокс нюз и Ен Би Си (NBC). Зрителите по Ем Ес Ен Би Си (MSNBC) са били 3,2 млн., а по Си Ен Ен (CNN) - 2,84 млн., предава БТА. Тези данни не включват зрителите на по-малки телевизионни мрежи, по които вотът също бе предаван. Новината за импийчмънта доминираше с едри шрифтове и на първите страници на много американски вестници - както национални, така и местни, отбелязва АП.", "date": "2019.12.20", "title": "Най-малко 15 млн. в САЩ са гледали гласуването в Камарата за импийчмънт на Тръмп"}
{"url": "https://www.24chasa.bg/novini/article/7997631", "text": "Беларус - единствената европейска страна, все още практикуваща смъртното наказание, екзекутира осъден на смърт за убийство и разчленяване на две млади жени. Това съобщи днес независим беларуски седмичник, предаде Франс прес. Трийсет и седемгодишният Александър Осипович от град Бобруйск е бил екзекутиран във вторник, пише в. \"Камерцийни куриер\", като се позовава на Олга Иванова, прокурор от регионалната прокуратура. Според правозащитния център \"Вясна\" през 2018 г. Осипович се е запознал в един бар с две млади жени и ги е поканил в дома си. След скарване е намушкал 77 пъти с нож едната и 16 пъти - другата, после е разчленил жертвите си и е направил опит да се отърве от останките им, след което е бил арестуван от полицията, съобщава БТА. По време на процеса обвиняемият, вече съден неведнъж за други нападения, твърдеше, че жените искали да ограбят апартамента му и той просто се защитавал. Съветът на Европа осъди екзекуцията. \"Смъртта не е правосъдие\", написа в Туитър говорителят на Съвета Даниел Хьолтген и прикани от името на организацията Беларус да отмени смъртното наказание или поне да обяви мораториум. Беларуският президент Александър Лукашенко обаче заяви през ноември, че смъртното наказание в страната може да бъде премахнато само с референдум. Екзекуциите в Беларус се извършват в най-строга тайна - датата на разстрела не се обявява публично, телата на затворниците не се предават на семействата им и не се съобщава нищо за мястото на погребението. През 2016 г. ЕС вдигна повечето санкции, наложени на Минск, по-специално за да насърчи спазването на човешките права в страната. Според \"Амнести интернешънъл\" три четвърти от държавите на планетата са премахнали смъртното наказание или са замразили изпълнението на смъртни присъди.", "date": "2019.12.20", "title": "Беларус екзекутира осъден на смърт за двойно убийство"}
{"url": "https://www.24chasa.bg/novini/article/7997665", "text": "Земетресение с магнитуд 6,1 разлюля днес Афганистан, Пакистан и части от Северна Индия, предадоха Франс прес и Ройтерс. Епицентърът на земетресението е на 51 км югозападно от Джурм, Северен Афганистан, на дълбочина над 200 км, съобщи Геоложкият институт на САЩ, посочва БТА. Земетресението е усетено силно в пакистанската столица Исламабад и афганистанската столица Кабул.", "date": "2019.12.20", "title": "Земетресение с магнитуд 6,1 разлюля Афганистан, Пакистан и части Индия"}
{"url": "https://www.24chasa.bg/novini/article/7997741", "text": "Управителният съвет на БНБ реши нивото на антицикличния капиталов буфер, приложим към кредитни рискови експозиции в България, да е 1.5 на сто за първото тримесечие на 2021 г., съобщи пресцентърът на Централната банка. Към края на третото тримесечие на 2019 г. изчисленото според публикуваната на интернет страницата на Българската народна банка методология съотношение кредит/БВП възлиза на 94.0 процента. Отклонението на показателя от дългосрочния тренд е отрицателно ( минус 40.1 процентни пункта), което съответства на нулева стойност на референтния индикатор за антицикличния буфер. Продължителното запазване на ниски лихвени проценти би могло да доведе до значително увеличение на задлъжнялостта, което да направи качеството на активите, доходността и капиталовата позиция на банковия сектор по-чувствителни в случаи на евентуални неблагоприятни изменения в икономическата среда. Увеличаването на нивото на антицикличния буфер има за цел да засили устойчивостта на банковия сектор към такива развития, посочват от БНБ. Нивото на антицикличния буфер, приложим към кредитни рискови експозиции в България, остава 0.5 на сто до края на първото тримесечие на 2020 г. и един процент за периода април - декември 2020 г. Решение за нивото, приложимо през второто тримесечие на 2021 г., Управителният съвет на БНБ ще вземе през март 2020 г., допълват от БНБ.", "date": "2019.12.20", "title": "БНБ вдига нивото на антицикличния капиталов буфер"}
{"url": "https://www.24chasa.bg/novini/article/7997743", "text": "Бившата звезда на водещото германско издание Der Spiegel Ханс Лайендекер е заподозрян във фалшификация, която през 1993 г. е коствала постовете на министъра на вътрешните работи на ФРГ и на главния прокурор, съобщава вестник BILD. В сензационна статия Лайендекер обвини разузнавателните агенции на ФРГ в убийството на терориста Волфганг Грамс от Фракция „Червена армия“, позовавайки се на неназован служител. Оказва се обаче, че Грамс се е застрелял, а официалното лице, предоставило информацията, очевидно, никога не е съществувало, предава  . Това не е първият път, в който материал на Der Spiegel може да се окаже фалшифициран. Преди година журналистът на германското издание Клаас Релотиус призна, че е измислил серия от репортажи. Скандалът шокира не само представителите на медиите, но и широкото общество. Сега бивши служители и политици отново отправят сериозни обвинения срещу Der Spiegel: този път заради статия, написана от един от най-известните журналисти на изданието. Както отбелязва Bild, самият Лайендекер, за разлика от Der Spiegel, е признал, че е допуснал някои сериозни грешки при писането на статията. Не става ясно обаче наистина става въпрос за „грешка“ или „измама“. Заради скандала генералният прокурор Александър фон Щал и министърът на вътрешните работи Рудолф Зайтерс бяха освободени от длъжност, припомня вестникът.", "date": "2019.12.20", "title": "Отново заподозряха Der Spiegel във фалшифициране на новини"}
{"url": "https://www.24chasa.bg/novini/article/7997838", "text": "Стоянка Йорданова – баба на петте деца от Кардам, чието братче Стефан почина преди месец и половина, става официален представител на децата в отсъствието на майка им. Временната мярка за закрила е приложена със заповед на директора на дирекция „Социално подпомагане“ в Генерал Тошево Минчо Иванов. Тази мярка е в съответствие със Закона за закрила на детето. Тя ще е в сила докато Районният съд се произнесе с решение по казуса за попечителство на децата. Росица Маринова – майка на шестте деца от генералтошевското село Кардам, едно от които почина в края на октомври, е в село в Харманлийско. Това съобщи за \"Про Нюз\" Добрич Вили Димитрова – организатор на благотворителната кампания за подпомагане на почерненото семейство. Тя получила информация, че Росица в момента живее с местен овчар. Към кампанията в подкрепа на братчетата и сестричетата на починалия 9-годишен Стефан от село Кардам се присъединява и община Генерал Тошево. Вили Димитрова съобщи, че е одобрено отпускането на сумата от 2 000 лева. 9-годишният Стефан почина в дома си в село Кардам на 27 октомври. Две от сестрите му бяха лекувани в болница във Варна, едната бе в критично състояние с увреждане на сърцето. Другите три деца от семейството бяха приети в болницата в Добрич. Прокуратурата обяви, че смъртта на момчето и здравословните проблеми на другите пет деца са причинени от отравяне с газ фосфин, който е отделен от отрова за гризачи, поставена в къщата на семейството. Бащата на децата е в затвора.", "date": "2019.12.20", "title": "Бабата на децата от Кардам им става настойник, майката заживяла с овчар"}
{"url": "https://www.24chasa.bg/novini/article/7997880", "text": "Главният прокурор на Република България Иван Гешев се срещна с генералния секретар на Интерпол Юрген Щок, който е на посещение в София по случай 30-годишнината от подновяването на членството на страната ни в международната организация. Това съобщиха от прокуратурата.  Юрген Щок поздрави Иван Гешев за избирането му за главен прокурор и изрази удовлетворение от факта, че начело на българската прокуратура застава човек, който е запознат с работата на терен и разбира естеството на функциониране на цялата правоохранителна система. По време на срещата главният прокурор Иван Гешев заяви, че благодарение на добрата съвместна работа между Прокуратурата и Интерпол, са издирени обвиняеми и подсъдими лица по важни за България дела. „Случаите, по които работихме с Интерпол, са вече в съдебна фаза“, добави Иван Гешев. \"Ние действаме по правила, за разлика от тези, които нарушават законите. Затова трябва да подобрим сътрудничеството между всички институции вътре и извън България в борбата срещу престъпността“, каза още главният прокурор. „България е страна за пример с успешното си взаимодействие между правоохранителните си органи и сътрудничеството с Интерпол“, заяви на свой ред генералния секретар на Интерпол. „Ние строим мостове между полицейските и разследващите органи в 194 държави“, каза още Юрген Щок. В хода на разговорите участниците в срещата се обединиха около становището, че е от първостепенно значение навременната обмяна на данни между всички правоохранителни органи с оглед адекватното противодействие на престъпления като тероризъм, организирана престъпност и киберпрестъпления", "date": "2019.12.20", "title": "Иван Гешев се срещна с генералния секретар на Интерпол Юрген Щок"}
{"url": "https://www.24chasa.bg/novini/article/7997887", "text": "Софийският градски съд отказа да пусне Йоан Матев на свобода. В навечерието на коледните празници подсъдимият за убийството на Георги Игнатов в Борисовата градина подаде молба да излезе от затвора. Магистратите обаче попариха желанието му с аргумента, че няма нови обстоятелства, които да налагат промяна на мярката му за неотклонение. Той е в ареста от 2 години и девет месеца. Делото за убийството, което се гледа в Софийския градски съд, е вече на финал. 15-годишният Георги бе убит с един удар с нож в парка на 2 юни 2015 г. Според прокуратурата Йоан, който не познавал ученика, искал да му вземе джобните пари.", "date": "2019.12.20", "title": "Йоан Матев посреща Коледа зад решетките"}
{"url": "https://www.24chasa.bg/novini/article/7997902", "text": "Президентите на Русия и на Беларус - Владимир Путин и Александър Лукашенко, водят преговори в Санкт Петербург днес за задълбочаване на интеграцията между двете съседни страни и съюзнички от бившия Съветски съюз, предаде Асошиейтед прес. Това е втората среща между двамата през този месец. След предишния кръг от разговори те не обявиха никакви договорености, но според официални лица те се приближават към споразумение за още по-тясна интеграция. Путин констатира днес, че за 20-те години от подписването на договора за съюзна държава между Москва и Минск, много негови пунктове остават неизпълнени, но в същото време са постигнати и големи успехи в съюзното изграждане. Лукашенко изцяло се съгласи с мнението на руския си колега. \"По принцип, с разпадането на Съветския съюз ние нито в икономиката, нито в политиката, нито в социалната сфера не се отдалечихме много един от друг.Това също е голямо постижение на този договор, - каза беларуският президент. - Макар и да не изпълнихме много пунктове, записани в него, ние не се разбягахме, както това стана с Русия и другите републики от постсъветското пространство, и (имам предвид) не само Прибалтика или пък Украйна.\" Лукашенко обърна внимание, че двете страни са постигнали \"колосален напредък\" в сближаването в икономически и социален план, че са успели \"да създадат единно отбранително пространство, единно пространство за работа на нашите спецслужби, които работят във връзка . . . , единна митническа служба, единна граница в дадения случай на Запад . . . , единна противовъздушна отбрана, единна групировка на въоръжените сили на западното направление\", каза още той, цитиран от БТА. Путин посочи, че в началото на интеграционния процес стокооборотът между Русия и Беларус е възлизал на 9 млрд. долара годишно, а сега е 35,5 млрд. долара. Интеграционните преговори предизвикаха опозиционни протести в Беларус, където мнозина се опасяват, че по-тесни връзки с Русия могат да отслабят постсъветската независимост на Беларус, отбелязва АП. Напоследък Кремъл засили натиска върху Минск, като увеличи цените на руските енергийни суровини и намали отстъпките от цените, които облагодетелстваха Беларус. Руски официални лица казват, че Минск трябва да се съгласи на по-тясна икономическа интеграция, ако иска да се ползва от по-евтини енергийни ресурси. Срещата на двамата лидери се провежда в президентската библиотека в Санкт Петербург, където след това ще се състои и среща на върха на Евразийския икономически съюз и неформална среща на президентите от Общността на независимите държави (ОНД), съобщи ТАСС.", "date": "2019.12.20", "title": "Путин и Лукашенко обсъждат по-тясна\nинтеграция между Русия и Беларус"}
{"url": "https://www.24chasa.bg/novini/article/7996693", "text": "При изписване на ключови думи \"смърт Васил Левски\" в търсачката на Google се посочваше като причина за смъртта на Дякона - самоубийство. Няколко часа по-късно грешката бе поправена. В Google вече излиза причина за смъртта на Дякона - \"обесване\". От друга страна в \"Уикипедия\" са изложени всеизвестните факти за смъртта на Левски. В информационния портал се упоменава, че Дякона е обесен на 18 февруари (6 февруари по стар стил) 1873 г. Скандалният резултат, който показва най-голямата търсачка, разбуни духовете и предизвика огромна вълна от недоволство. Потребители в мрежата се чудят истина ли е това и недоумяват как е възможно да се допусне такава грешка.", "date": "2019.12.20", "title": "Google показваше, че Васил Левски се е самоубил, после се поправи (Обновена)"}
{"url": "https://www.24chasa.bg/novini/article/7996736", "text": "Разследването е осъществено от криминалисти на ГД “Национална полиция“, СДВР и ОДМВР-Благоевград. За броени часове, в резултат на предприети бързи съвместни оперативно-издирвателни действия, служители на ГДНП, СДВР и ОДМВР-Благоевград установиха и задържаха двама мъже, съпричастни към извършена крупна кражба на златни и сребърни накити. Сигнал за извършеното престъпление от къща в село близо до Благоевград е получен вчера. Инкриминираните вещи, на приблизителна обща стойност около 7 000 лв., са намерени и иззети. И двамата задържани са от активния криминален контингент с регистрации за кражби. Изяснява се тяхна съпричастност и към други кражби, извършени на територията на София. Работата по случая продължава под надзора на РП-Благоевград.", "date": "2019.12.20", "title": "Задържаха двама, задигнали сребро и злато за 7000 лв. (Снимки)"}
{"url": "https://www.24chasa.bg/novini/article/7996809", "text": "Силни ветрове и проливни дъждове, предизвикани от бурята Елза, връхлетяха тази нощ Пиренейския полуостров и убиха най-малко четирима души в Испания и Португалия, предаде Франс прес. Поради лошото време тази сутрин бяха прекъснати морските връзки между Мароко и Испания в Гибралтарския проток. При пътен инцидент заради паднало дърво в Португалия, южно от Лисабон, загина един мъж. Друг бе убит при срутване на къща на 300 км северно от столицата. Недалеч оттам трети изчезна безследно - според спасители може би отнесен от река, предава БТА. В Испания един човек загина при свличане на скални маси в Астурийските планини, където са регистрирани пориви на вятър със скорост 160 км/ч. Друг намери смъртта си под рухнала стена в парка \"Сантяго де Компостела\", разположен в северозападната част на полуострова. Испания, Португалия и атлантическото крайбрежие на Франция се готвят за нови бедствия, свързани с времето, когато утре в региона пристигне друга буря, наречена Фабиен. Очаква се ветровете да достигнат 120 км/ч.", "date": "2019.12.20", "title": "Бурята Елза уби най-малко четирима в Испания и Португалия"}
{"url": "https://www.24chasa.bg/novini/article/7996743", "text": "Посещаваме бежанския център в Харманли три години след сблъсъците там. През ноември 2016 центърът, в който тогава пребиваваха над 3 хиляди души, беше поставен под карантина заради протести, подклаждани от националистически организации, които смятаха, че има опасност да плъзнат епидемии. Подобен риск не беше доказан, но напрежението ескалира, полицаи и мигранти бяха приети в болница, имаше сериозни материални поражения, а над 400 души бяха арестувани в нощта на сблъсъците. Веднага питаме: Как така на работа? Пребиваващите в центъра остават тук само докато тече процедурата им за получаване на статут. Оказва се, че три месеца след началото на тази процедура те имат право да работят. Славчо Янев, директор на центъра в Харманли, ни разказва, че много хора се възползват от тази възможност. “В текстилната сфера в Харманли. В Хасково правят баклави. Работят и в хлебната индустрия, в заведения, в заводи, на бензиностанции”, изброява Янев. Десетина човека са намерили препитание в други градове в страната и живеят там под наем - в София, в Пловдив, в Димитровград. Янев ни разказва как се регламентира това: “Аз издавам решение за външен адрес. Минава една процедура, колегите от МВР проверяват дали този адрес съществува. А те си оставят телефонния номер и когато има необходимост, им се обаждаме по телефона и те идват тук”. Срещаме млада жена от Афганистан, която също е работила извън центъра - в София, в завод за почистващи материали. Но се върнала обратно в Харманли, където работи в цех, в който шият завивки. Има три деца. И трите ходят на училище в Харманли. Днес е тук, за да разбере какво става с документите ѝ. От четири години е в България, но още не е получила статут. Тя и съпругът ѝ са принудени да живеят отделно, тъй като неговата процедура е завършила с отказ. Мъжът обжалва пред две инстанции, но те потвърждават решението. Затова сега се намира в бежанския център в Любимец, който е от затворен тип, а жената сама се грижи за децата. Хората наоколо ни разказват, че работи много и в недобри условия. Работодателите ѝ плащат малко и със закъснение. Служители в центъра потвърждават, че наистина има случаи, в които кандидатстващите за убежище в България стават жертва на некоректни работодатели, особено в шивашката индустрия. Работа от сутрин до вечер срещу твърде малко пари. “Трите деца се прибират от училище и чакат мама, но мама е всеки ден на работа до късно”, разказва ни преводачът на жената от Афганистан. За сферите, в които работят мигрантите, и проблемите, с които се сблъскват, говорим с Мартина Райчинова от “Каритас”. От неправителствената организация помагат с безплатни курсове по български, психологическа подкрепа, помощ пред институциите и при търсенето на работа. Само през 2018 година те са успели да окажат съдействие на 2 747 бежанци и мигранти. Мартина ни разказва, че мигрантите, които знаят поне един западен език, могат да работят в кол центрове, където условията и заплащането по принцип са добри. “Доста хора работят и в Илиенци. Но там съм чувала за злоупотреби. Особено с непридружените непълнолетни, защото те нямат право да подписват договори. Оплаквали са се, че не им плащат”, обяснява Мартина. За забавени плащания ни разказват и в Харманли. Както и за случаи, в които кандидатстващият за статут получава отказ, докато работи. Това означава, че трябва веднага да бъде преместен в център от затворен тип, а заплатите, които е изработил, остават неизплатени. Разказваме на Мартина историята на жената от Афганистан, с която се запознахме в Харманли. За условията, в които е принудена да работи, както и за това, че българските власти на практика са разделили семейството ѝ. Мартина казва, че е чувала и за други подобни случаи. И обяснява как се стига до това разделяне на семейства. “Има политика хората от едно семейство да се обработват като напълно отделни случаи. Не знам защо е така, но мъжът и жената си имат отделни процедури”, обяснява Мартина. И дава още един пример: “Разделят се и пълнолетни деца от родителите им. Случвало се е например 18-годишно дете да получи статут, а неговата майка още да няма такъв”. Мохамед е от Алепо, но не следи ситуацията там, даже новини не гледа. Мисли само за болния си баща, който е в Турция. Сириецът има шест деца от първия си брак и едно от втората си съпруга, която е българка. “Всички те ходят на българско училище”, разказва ни той. “Благодаря на България.” В София “Каритас” също работи с децата. Например в рамките на изложбата “През очите на другия”. “Това е една изложба, която направихме по случай Деня на отворените врати в месеца на бежанеца, който организираме всяка година през ноември”, разказва Мартина от “Каритас”. “Помолихме деца от училища в София, които имат съученици бежанци, да нарисуват как си представят тяхната родина. А децата бежанци нарисуваха как виждат България.”", "date": "2019.12.20", "title": "Сирийски бежанец: Не искам да ходя в Германия - в България е по-хубаво"}
{"url": "https://www.24chasa.bg/novini/article/7996533", "text": "Имам предвид, че не само не съм от  бившата комунистическа номенклатура, но и от това, което сега се нарича елити или истаблишмънт. Не съм от онази прослойка, от която се излъчват ръководители в България през последните години. И това ги плаши. Никой прокурор в ЕС не е преминавал през толкова прозрачна процедура на избор - 10-часово изслушване, предавано по националната телевизия. За прокурора на главния прокурор, както наричат вече шефа на инспектората на ВСС, който по новия закон ще ръководи евентуално разследване срещу мен и изобщо срещу главния прокурор няма какво да кажа, ако това стане закон, аз ще го изпълнявам. Но е малко обидно да се допуска, че главният прокурор, който и да е той или шефът на ВКС ще извършат престъпление. Аз никога не съм вършил престъпления, нямам и намерение да извърша. Мисля, че далеч по-голяма възможност за контрол съществува в българската Конституция, която предвижда отстраняването на главния прокурор за уронване престижа на съдебната власт. Става дума за морални категории и те са далеч по-възможни да се случат. Например, ако ме хванат да карам, употребил алкохол, тази процедура ще се задейства и може да бъда отстранен.", "date": "2019.12.20", "title": "Иван Гешев: Атакуваха ме, защото не съм от номенклатурата (Видео)"}
{"url": "https://www.24chasa.bg/novini/article/7996875", "text": "Депутатите излязоха във ваканция до 10 януари 2020г. Следващото пленарно заседание ще бъде на 15 януари догодина от 9.00 часа, предава БТА. Преди да закрие последното за годината заседание, председателят на парламента Цвета Караянчева пожела светли Коледни и Новогодишни празници.                                                                                                                                                                                                                                                                                                                                ", "date": "2019.12.20", "title": "Депутатите излязоха във ваканция до 10 януари догодина"}
{"url": "https://www.24chasa.bg/novini/article/7996934", "text": "2,8 млн. лв. се предвижда да бъдат осигурени в бюджета на Агенция ”Пътна инфраструктура” за 2020 г. за ремонт на трикилометров участък от първокласния път между Монтана и Враца, който е в особено лошо състояние. Това съобщи министърът на регионалното развитие и благоустройството Петя Аврамова при участието си в днешния парламентарен контрол в отговор на въпрос за състоянието на трасето. Тя обърна внимание, че отсечката е част от направлението Видин – София, движението по което е интензивно и трафикът, особено тежкотоварният, нанася сериозни щети на инфраструктурата. С реализацията на стратегическия проект за модернизация на пътя Видин - Ботевград ще се решат множество наболели проблеми в Северозападна България. Ще бъде изградено високоскоростно трасе, включващо и обходни пътища на редица населени места. Строително-монтажните работи на отделни обекти него вече стартираха. Отделно от това, правителството се ангажира за поетапното му финансово обезпечаване, напомни министърът. Той съобщиха от пресцентъра на Министерството на регионалното развитие и благоустройството.  Същевременно трасето на първокласния път продължава да осъществява функциите си и за него трябва да се полагат необходимите грижи за поддържането му в добро експлоатационно състояние. За подобряването му са необходими ремонтни дейности, за които предварително ще бъде изготвен технически проект със съответните количествено-стойностни сметки, каза още Петя Аврамова. За поддържане на състоянието на пътя е направено изравняване на банкети, ремонт на отводнителни съоръжения и ландшафтни мероприятия, полагане на хоризонтална маркировка, монтиране на нови пътни знаци и ограничителни системи, за които са вложени 576 хил. лв. През миналата година е изпълнен и основен ремонт на мост над р. Ботуня на стойност 678 658 лв. До края на годината ще бъдат направени частични ремонти в участъци от с. Краводер до обходния път на Враца. През този месец е ремонтирана настилката и е положена маркировка в участък от около 600 м на обходния път на Монтана, като дейностите са за сметка на Изпълнителя на обекта, след извършена проверка и дадени препоръки от Института по пътища и мостове. Процедира се изготвяне на нов проект за организация на движението, съгласно който ще бъде положена шумяща маркировка там и ще се монтират допълнителни пътни знаци. След зимното поддържане ще бъде обновена цялостно и хоризонталната маркировка на участъка.", "date": "2019.12.20", "title": "2,8 млн. лв. в бюджета на АПИ за 2020 г. за ремонт на  пътя Монтана - Враца"}
{"url": "https://www.24chasa.bg/novini/article/7996972", "text": "Франция глоби \"Гугъл\" със 150 милиона евро за злоупотреба с господстващото си положение на пазара за реклама, свързана с търсене в мрежата, съобщи „Ройтерс”. В първото по рода си санкциониране на американския гигант Френският орган за наблюдение на конкуренцията също така нареди на \"Гугъл\" да „изясни правилата за работа на своята рекламна платформа \"Google Ads\" и процедурите за спиране на акаунтите“ на определени рекламодатели. „Доминирането на \"Гугъл\" в онлайн рекламния бизнес е „изключително“, като американската компания има пазарен дял от около 90% в тази област, заяви Изабел де Силва, ръководител на френския орган по конкуренция, цитирана от \" \". \"Гугъл\" заяви, че ще обжалва глобата. Този ход е третото най-голямо наказание, което някога е било присъждано за злоупотреба с цел надмощие на пазара, обясни още тя, цитирана от АФП. Де Силва каза още, че властите нямат спор с Google за установяване на правила за достъп до рекламните услуги, базирани на търсене, но \"тези правила трябва да са ясни\". На \"Гугъл\" не може да бъде позволено да прилага правила по \"неправилен начин\", добави тя. Несигурността относно рамката на правилата за рекламодателите \"може да е обезкуражила развитието на иновативни сайтове\", заяви органът по конкуренцията. \"Гугъл\" има два месеца да представи подробно предложение за мерки и процедури, които възнамерява да приложи, за да приведе практиките си в съответствие.", "date": "2019.12.20", "title": "\"Гугъл\" отнесе 150 млн. евро глоба от Франция"}
{"url": "https://www.24chasa.bg/novini/article/7996997", "text": "Изпълнили сме повече от 80% от критериите на ГРЕКО във връзка с партийното финансиране, каза правният министър от парламентарната трибуна на днешния парламентарен контрол. Имало е медийни публикации по отношение на ГРЕКО по въпроса с изменията на закона за партиите и изборния кодекс. След като в Министерството на правосъдието постъпи искане от ГРЕКО, изпратихме писмо с молба да получим техните мотиви. По повод това писмо получих своевременна реакция от председателя на НС, отговори Кирилов на въпроса за законодателните промени, с които се позволява неограничено финансиране на политически партии от частни лица. Въпросът беше зададен от Крум Зарков от БСП на днешния парламентарен контрол. Съгласно парламентарната практика, основният орган, който дебатира тези промени е НС. Пред ГРЕКО България представи промените в закона за политическите партии, в които беше премахната забраната партиите да получават дарения от юридически лица и дарения от физически до 10 хил. лв за една година. За ГРЕКО съм готов да обезпеча комуникацията, каза още правосъдният министър.", "date": "2019.12.20", "title": "Данаил Кирилов: Изпълнили сме над 80% от критериите на ГРЕКО"}
{"url": "https://www.24chasa.bg/novini/article/7997001", "text": "Митнически служители от Главна дирекция \"Митническо разузнаване и разследване\" /ГД МРР/ иззеха 7950 опаковки, съдържащи общо 50 670 сашета и таблетки със сексуални стимуланти, при митническа проверка на излизащ от страната микробус в района на ГКПП Дунав мост-Видин. Това съобщават от Агенция \"Митници\". В района на ГКПП Дунав мост-Видин, служители от ГД МРР отклоняват на 17 декември за щателна митническа проверка микробус с холандска регистрация, управляван от български гражданин. Шофьорът заявил, че превозва пратки на физически лица, личен багаж и козметика за Западна Европа и представил две товарителници, в които стоката не била подробно описана. При извършената митническа проверка, служителите откриват в пратката за Германия кашони съдържащи 2970 кутии с 20 790 сашета лекарствен препарат с надпис \"KAMAGRA\" и 4980 блистера с 29 880 таблетки \"SILDENAFIL\" - и двете лекарствени средства са видове стимуланти за полова мощ. Лекарствените препарати са иззети тъй като не са разрешени за продажба на територията на ЕС. Работата по случая продължава,уточняват от Агенция \"Митници\".", "date": "2019.12.20", "title": "Oткриха 8 хил. опаковки сексуални стимуланти на \"Дунав мост - Видин\""}
{"url": "https://www.24chasa.bg/novini/article/7997002", "text": "Равнище на регистрираната безработица в страната от 5.8% отчита през ноември Агенцията по заетостта. Това е най-нискaта стойност на показателя за този месец през последните 11 години. Спрямо същия период на 2018 г. се наблюдава спад от 0.2%. Това съобщиха от Агенцията по заетостта на сайта си. Постъпилите на работа безработни от началото на годината са 207 932. Само през ноември техният брой е 15 341, като 94.8% са устроени в реалната икономика. 387 са били търсещите работа от групата на пенсионерите, учащите и заетите, които също чрез съдействието на бюрата по труда са намерили ново работно място. В края на предпоследния месец от годината регистрираните безработни в бюрата по труда са общо 189 474, като спрямо същия период през 2018 г. са с 8 309 по-малко (-4,3%). Новорегистрираните безработни са 30 385. 1 633 от тях са били неактивни, т.е. не са били нито заети, нито учащи, и не са търсили работа. Активирането на такива лица остава приоритетна дейност на бюрата по труда. Информационните събития, трудовите борси, срещите на трудовите посредници с младежи, на които предстои завършване на средно или висше образование, мобилните бюра по труда са част от изпълняваните нови инициативи и услуги на Агенцията по заетостта. Средно за месец активираните лица са над 2 000. В различни форми на обучения за възрастни (за професионална квалификация и ключови компетентности), финансирани от държавния бюджет и Европейския социален фонд, са обхванати нови 242 безработни. Завършилите обучения през ноември са общо 347. От началото на годината Агенцията по заетостта е помогнала на 21 630 души да повишат квалификацията си или да придобият нови умения. На субсидирани работни места през месеца са устроени още 796 лица от рисковите групи - 148 по програми и мерки за обучение и заетост и 648 – по схеми на Оперативна програма „Развитие на човешките ресурси”. Заявените работни места на първичния пазар на труда през ноември са 11 331, като 78.8% от тях са в частния сектор. Най-голям дял свободни работни места са заявени в преработващата промишленост (29.8%), търговията, ремонта на автомобили и мотоциклети (15.0%), административните и спомагателните дейности (8.7%), хотелиерството и ресторантьорството (7.8%), строителството (7.7%). Най-търсените професии през този месец са: оператори на стационарни машини и съоръжения; продавачи; работници в добивната и преработващата промишленост, строителство и транспорт; квалифицирани работници по производството на храни, облекло, дървени изделия и сродни; персонал, полагащ грижи за хората; персонал, зает в сферата на персоналните услуги (бармани, сервитьори, готвачи, камериери и др.); работници по събиране на отпадъци и сродни на тях; преподаватели и т.н.", "date": "2019.12.20", "title": "Безработицата за ноември 2019 г. е най-ниска за последните 11 г."}
{"url": "https://www.24chasa.bg/novini/article/7997037", "text": "Проектът на нормативния документ, разработен от Министерството на регионалното развитие и благоустройството, е публикуван за повторно обществено обсъждане. Изискванията за определяне на размерите на сервитутните ивици, разписани в приложенията, са синтезирани и опростени с цел улесняване на прилагането им. С проекта на наредба се регламентира специален режим за упражняване на сервитутите на ВиК проводите и съоръженията извън населените места и селищните образувания. Въвежда се основното правило, че те ще се изграждат въз основа на парцеларни планове за елементите на техническата инфраструктура. Определят се сервитутните ивици, върху които няма да се разрешават строежи и засаждане на трайни насаждения, както и техните размери и разположение. Уреждат се също редът и условията за определяне на размерите и разположението на сервитутните ивици, когато техният обхват, трасе и граници се променят при реконструкция или основен ремонт на съществуващи ВиК мрежи и съоръжения извън населените места и селищните образувания или при разполагане на допълнителни проводи. Проектът на наредбата е подготвен в съответствие с промени в Закона за устройство на територията, с които е изменена и допълнена регламентацията на обществените отношения във връзка с изграждането на водопроводни и канализационни мрежи и съоръжения, и може да бъде намерен на интернет страницата на МРРБ и на Портала за обществени консултации.", "date": "2019.12.20", "title": "Наредба ще урежда сервитутите на ВиК мрежи и съоръжения"}
{"url": "https://www.24chasa.bg/novini/article/7996969", "text": "В началото на тази седмица Бюрото на Европейския парламент – органът, който определя работните правила на институцията – обяви амбициозни екологични цели за следващия парламентарен мандат 2019-2024 г., съобщават от пресцентъра на ЕП. Европейския парламент приема своя ангажимент за позитивен принос в сферата на устойчивото развитие както политически и законодателно, така и оперативно. Председателят на Европейския парламент Давид Сасоли, в коментар относно решението на Бюрото, каза: \"Извънредната ситуация в областта на климата се превърна в един от най-належащите проблеми на нашето време. Това стана ясно на последните европейски избори, в които гражданите поставиха борбата за нашата планета на първо място в списъка с приоритети на ЕС. През последните няколко години Европейския парламент активно работи към намаляването на въздействието си върху околната среда. Всъщност, от 2016 г. насам, той е неутрален от гледна точка на въглеродните емисии и ние призоваваме останалите институции на ЕС да последват този пример, за да успеем възможно най-скоро да компенсираме за преките и непреки емисии, които не могат да бъдат намалени. Трябва да продължим да се стремим към това, за да изпълним ангажимента си за непрекъснато подобряване на екологичните си показатели. Тези мерки са стъпка в правилната посока.”. Заместник-председателят, Хeйди Хаутала, която отговаря за Система за управление на околната среда в ЕП (EMAS), добави: \"Европейският парламент - международна институция, в която работят хиляди хора - е добре позиционирана да бъде лидер в прехода към устойчива, климатично-неутрална, и ресурсно-ефективна европейска икономика и общност. Вече започнахме да свеждаме до минимум нашето въздействие върху околната среда и да насърчаваме устойчиви практики. Но тъй като времето изтича, също толкова задължително е ЕП редовно да преразглежда тези цели и мерки и да повишава нивото на амбициите си. Смятам, че решението за новите цели до 2024 г. представлява важна стъпка напред\". Новите цели на ЕП за 2024 г., свързани с намаляване на въздействието върху околната среда, включват: • намаляване на въглеродния отпечатък с най-малко 40% в сравнение с 2006 г.; •намаляване на въглеродните емисии от транспортирането на хора с 30% в сравнение с 2006 г.; • намаляване на потреблението на енергия с най-малко 20% в сравнение с 2012 г.; • намаляване на потреблението на хартия с 50 % през 2019-2024 в сравнение с 2010-2014 г. Целите засягат и теми като намаляването и управлението на отпадъци, потреблението на вода, възобновяемата енергия и екологичните обществени поръчки. Постиженията до сега – няколко примера • ЕП е първата 100% въглеродно-неутрална институция на ЕС, компенсираща изцяло въглеродните си емисии, които не могат да бъдат намалени; • ЕП е постигнал намаление на въглеродните емисии с 37,7% (в сравнение с 2006 г.);[1] • 100% \"зелена\" електроенергия се използва на трите места на работа от 2006 г. насам; • Техническата инфраструктура (термопомпи, охладителни системи и т.н.) е по-ефективна по отношение на използването на енергия; • Високоскоростни влакове се използват вместо чартърни полети между Брюксел и Страсбург; • Изцяло-електрически автомобилен парк до 2024 г.; • Велосипедният парк се разраства непрестанно и са въведени електрически велосипеди/скутери; • Потреблението на газ, мазут и централно отопление за ПРВ бе намалено с 20,6% между 2012 и 2018 г.; • Потреблението на електроенергия е по-ниско с 14,9 % в сравнение с 2012 г.;[2] • Рециклирането на отпадъци се увеличи с 69.1 %; • Използването на пластмаса за еднократна употреба се спира поетапно – например, вече по време на срещи не се използват пластмасови бутилки и те също ще бъдат премахнати от всички автомати, барове, ресторанти и други търговски обекти на трите места на работа. Контекст Европейският парламент подписа първия си ангажимент за политика в областта на околната среда през 2004 г. и се присъедини към доброволната схема EMAS през 2007 г. Той стана една от първите институции на ЕС и първият парламент в ЕС, получил сертификат от EMAS. Екологичната политика на ЕС се основава на принципа за предотвратяването на емисии и на ограничаването им, когато те са неизбежни. Въпреки това, емисиите не могат да бъдат намалени до нула и когато те не могат да бъдат ограничени допълнително, трябва да се проучват други възможности. Всички неотдавнашни екологични цели бяха постигнати, и дори надвишени, преди съответните им срокове. [1] Обхватът на въглеродния отпечатък на Парламента включва седем области: потребление на енергия; изтичане на газове с хладилен ефект; товари; превоз на хора; доставка на оборудване и услуги; директни отпадъци; и дълготрайни активи. Това е възможно най-широкия обхват според ISO класификациите и съдържа всички преки, полу-преки и непреки емисии, генерирани от Парламента. [2] изчислението се базира на броя на заетите лица – FTE = еквивалент на пълно работно време (Full Time Equivalents)", "date": "2019.12.20", "title": "ЕП увеличава усилията за подобряване на своите екологични показатели"}
{"url": "https://www.24chasa.bg/novini/article/7997056", "text": "Новогодишната украса на руската столица ще бъде посветена на космоса, като за целта ще бъдат използвани 130 километра светодиодни гирлянди, 150 хиляди играчки и декоративни елементи, а по улиците и площадите ще се появят 100 \"космически\" инсталации, съобщават ТАСС и БТА. От 31 декември до 5 януари на улиците Тверска, Моховая и Охотний ряд ще се състоят народни празненства в рамките на фестивала \"Пътешествие към Рождество Христово\". За шест дни трите улици ще станат пешеходни. Оформлението и културната програма ще бъдат посветени на космоса, като ще бъдат изградени 100 арт-обекта. Украсата на централните улици ще бъде посветена на различните етапи от усвояването на космоса. Разхождайки се из празничните улици на града, посетителите на фестивала ще могат да узнаят какво разстояние ги отделя от различните планети. За тази цел ще бъдат поставени 12 навигационни стълба. Указателите ще им подскажат на колко километра се намират Марс, Сатурн и други небесни тела. На празничните площадки гостите ще бъдат посрещани с музикални изпълнения, спектакли и различни шоу програми.", "date": "2019.12.20", "title": "Новогодишната украса на Москва ще бъде посветена на космоса"}
{"url": "https://www.24chasa.bg/novini/article/7997021", "text": "Окръжен съд – Монтана отказа да постанови по-лека мярка за неотклонение на задържания под стража в Затвора – Враца, Ц. П. В. - обвинен за палеж на автомобил, след който избухна експлозия в жилищен блок в Монтана, нанесени бяха големи щети и бе застрашен живота на много хора. През нощта на 7 октомври 2019 г. в гараж на жилищна кооперация в Монтана избухна взрив, който унищожи лек автомобил „Волво Х Ц -60“ , ползван от адвоката К. И. Б., и нанесе щети на цялата сграда. На 23 октомври полицията арестува за престъплението Ц. П. В., а ден по-късно Окръжна прокуратура – Монтана поиска постоянна марка „Задържане под стража“ и съдът я постанови. Задържаният - 55-годишният Ц. П. В., и двамата му защитници поискаха от съда мярката му да бъде изменена в по-лека -„Домашен арест“, заради тежкото му здравословно състояние след претърпяна травма през 2011 г. и разколебаните , според защитата, предположения, че той е извършител на палежа. След съвещение Окръжен съд – Монтана обяви, че оставя без уважение искането за по-лека мярка за неотклонение на Ц. П. В. Събраните досега на Досъдебното производство доказателства не разколебават обоснованото предположение, че той е извършител на деянието, което е с висока степен на обществена опасност,а характеристичните данни и свидетелството за съдимост на обвиняемия, в което са вписани 17 присъди, показват, че ако бъде освободен има опасност да се укрие или да извърши друго престъпление, обоснова се съдът. Относно медицинската документация за здравословни проблеми от 2011 г., те не са попречили на задържания да извърши след това поне 4 престъпления, за които е осъждан, а при необходимост може да му бъде оказана лекарска помощ в затвора или в специализирано лечебно заведение, обяви съдът.", "date": "2019.12.20", "title": "Оставиха в затвора обвинен за палеж, застрашил хора в жилищен блок в Монтана"}
{"url": "https://www.24chasa.bg/novini/article/7997078", "text": "30 ученици от окръг Денизли, Югозападна Турция, бяха приети в болница със съмнения за хранително отравяне, предаде турската частна телевизия СиЕнЕн-Тюрк, цитирана от БТА. Децата получили симптоми като световъртеж, гадене и повръщане и били откарани с линейки в различни лечебни заведения. Смята се, че те вероятно са се отровили с храна, като е възможно причина за това да е кекс, донесен за почерпка в училището от техен съученик.", "date": "2019.12.20", "title": "30 ученици в Турция са в болница с хранително отравяне"}
{"url": "https://www.24chasa.bg/novini/article/7996043", "text": "Сайтът ни спря и беше недостъпен в продължение на половин час, но Гугъл е напълно невинен. Няма и намеса на хакери. Прекъсването се дължеше на технически проблем при нас. През настъпващите празници обаче обещаваме да бъдем постоянно при вас. Следете ни по коледните и новогодишните празници, приготвили сме ви интересни четива. ", "date": "2019.12.20", "title": "24 часа онлайн спря за половин час, Гугъл е невинен"}
{"url": "https://www.24chasa.bg/novini/article/7996056", "text": "Това, което може би звучеше като лозунг или даже шега, а именно, че Кипър може да се облагодетелства от Брекзит и да използва възможностите, който той му предоставя, вече изглежда, че се превръща в действителност, пише в електронното си издание кипърският вестник \"Филелефтерос\", цитиран от БТА. Агенция Ройтерс разкри вчера, че видни британски икономически фактори, спонсори на Консервативната партия на премиера Борис Джонсън, са придобили през последните години кипърско гражданство чрез програмата за натурализиране на инвеститори. Разбира се, в британските медии темата е представена от отрицателната й страна, тоест че хора, които подкрепят финансово партията, която осъществява Брекзит, се притесняват за последствията от него и са придобили гражданство на друга европейска страна. Сред тях са Алън Хауърд, един от най-известните мениджъри на капитали във Великобритания, и Джеръми Айзъкс, бившият ръководител на Лемън Брадърс за Европа. Изглежда, че и двамата са придобили кипърско гражданство през 2018 г. По сведения на \"Филелефтерос\" има и други британци, които са получили кипърско гражданство след референдума за излизане на Обединеното кралство от Европейския съюз, именно защото се притесняват от ограничаването на правата си, икономически и социални, което ще настъпи след завършване на процеса. Както е известно, от Брекзит се облагодетелства и секторът на корабоплаването. Не толкова непосредствено, защото макар че някои кораби бяха регистрирани под кипърски флаг, отражението не е чак токова голямо. Има обаче компании, които създадоха дъщерни дружества в Кипър и прехвърлиха част от дейностите си там, за да се възползват от европейските права, които им дава страната.ю Известен е примерът на компанията P&O Ferries, която регистрира всичките си кораби под кипърски флаг. По-съществено се смята обаче решението на Стиймшип иншурънс (Steamship Insurance), застрахователна компания, специализирана в областта на корабоплаването, да прехвърли седалището си в Кипър. Според информациите още две големи застрахователни компании обмислят сериозно да предприемат тази стъпка. Поради Брекзит Кипър успя напоследък да привлече от Обединеното кралство и известен брой компании, които управляват инвестиционни фондове. В същото време много кипърци, които живеят постоянно във Великобритания и досега са нямали кипърско гражданство, през последните години бързат да го придобият.", "date": "2019.12.20", "title": "Брекзит носи нови инвестиции в Кипър"}
{"url": "https://www.24chasa.bg/novini/article/7996032", "text": "25-годишен младеж загина при катастрофа рано тази сутрин, съобщиха от полицията. Сигнал за трагедията подал случайно преминаващ водач на автомобил около 4.40 часа. Полицейски патрул на РУ-Тетевен установил, че на пътя между Тетевен и с. Гложене лек автомобил \"Ауди А4\", управляван от жител на с. Галата е напуснал пътното платно и се е ударил в крайпътно дърво. Водачът починал на място. По случая е образувано досъдебно производство.", "date": "2019.12.20", "title": "Младеж загина при пътен инцидент край Тетевен"}
{"url": "https://www.24chasa.bg/novini/article/7995969", "text": "Млад мъж е починал в болница, а петима са настанени за лечение  , съобщиха от Областната дирекция /ОД/ на МВР в Търговище. Вчера около 14.00 часа, на стеснен участък от пътя /мост/ са се сблъскали челно движещ се в посока село Захари Стояново микробус \"Фолксваген Крафтер\"- фирмена собственост, управляван от 68-годишен водач от Попово, и лек автомобил \"Мазда 626\", движещ се в посока Попово, собственост и управляван от правоспособен 19-годишен мъж от село Зараево. Микробусът е изпълнявал редовна линия Попово - Захари Стояново, уточниха за БТА от полицията. В МБАЛ-Търговище са настанени за лечение шестима души. Това са водачът на лекия автомобил - с фрактура на десен крак и с опасност за живота му; возила се в лекия автомобил 18-годишна девойка от Зараево - с фрактура на бедро; както и возили се в микробуса: 18-годишен младеж от Козица с фрактура на нос и на лицева кост, 64-годишна жена от Захари Стояново - с фрактури на двата крака, 56-годишна жена от Захари Стояново - с фрактура на крак, и 58-годишен мъж от Козица - с фрактура на рамо. Тази сутрин водачът на лекия автомобил е починал. На шофьора на микробуса е взета проба за алкохол, която е отрицателна. На двамата водачи са взети кръвни проби за химическо изследване. Причините за катастрофата се изясняват. Образувано е досъдебно производство.", "date": "2019.12.20", "title": "Един човек е починал, а други петима са в болница след тежката катастрофа в Поповско"}
{"url": "https://www.24chasa.bg/novini/article/7996069", "text": "Специализираната прокуратура привлече към наказателна отговорност две лица за участие в престъпен сговор за изнудване на територията на цялата страна. Двамата бяха задържани на 18 декември 2019 г. в София в хода на действия по разследването на Специализираната прокуратура и ГДБОП. Това съобщиха от пресцентъра на спецпрокуратурата. Събраните доказателства сочат, че от май 2019 г. обвинените започнали да набелязват жертвите си сред хора с финансови възможности. В някои случаи рекетьорите се представяли пред тях като служители в колекторски фирми и им предявявали искания за плащане на определени суми. Засипвали ги със заплахи за физическа разправа, използвайки всички възможни начини – очи в очи, по телефона, чрез комуникационните приложения и социалните мрежи. С психически тормоз те успели да принудят жена да им предаде 32 000 лева. В други случаи влизали в контакт чрез социалните мрежи с момичета и жени и общували с тях докато спечелят доверието им – дотолкова, че да изпратят на изнудвачите свои голи снимки. Веднага следвало искане за откуп, за да не бъдат изпратени компрометиращите кадри на близките им или да бъдат разпространени в социалните мрежи. Изнудвани от двамата се оказали граждани от София, Пловдив, Стара Загора и други градове. На 19 декември 2019 г. Специализираната прокуратура внесе в Специализирания наказателен съд искане за задържане под стража на двамата обвинени. Съдът уважи искането и определи най-тежката мярка за неотклонение за всеки от тях. Определението може да бъде обжалвано пред Апелативния специализиран наказателен съд.", "date": "2019.12.20", "title": "Хванаха двама рекетьори, изнудвали богати чрез заплахи и психически тормоз"}
{"url": "https://www.24chasa.bg/novini/article/7996128", "text": "През 2018 г. 1.1 на сто от населението в страната е било на режим на водоснабдяване поради недостиг на вода, предимно сезонен, съобщи Националният статистически институт. Най-засегнати от режим на водоснабдяване са областите Габрово (28.2 на сто), Търговище (13.1 на сто) и Сливен (7.8 на сто). Общата дължина на водопроводната мрежа (експлоатирана от ВиК) през 2018 г. е 74 731 км, от която новоизградена 115 км, и реконструирана/подменена 411 километра, посочва БТА. Общите загуби на вода през 2018 г. се оценяват на 499.0 млн. м3, или 56.4 на сто от подадената вода (56.8 на сто за 2017 г.). Преобладаващата част са загубите при транспорта на водата (реални загуби), като през 2018 г. те се оценяват на 425.6 млн. куб. метра. С обществено водоснабдяване е свързано 99.5 на сто от населението в страната. Среднодневното потребление на питейна вода от домакинствата през 2018 г. се оценява на 99 л на човек, което е на равнището на 2017 година. Над средното за страната е потреблението на вода от домакинствата в Югозападния район (118 л/чов./ден.), а най-ниско - в Североизточния район (85 л/чов./ден.). Разпределението по области показва, че през 2018 г. водещо място по потребление заемат София (столица) (126 л/чов./ден.) и Благоевград (117 л/чов./ден.), а на последно място са Търговище (69 л/чов./ден.) и Сливен (70 л/чов./ден.). През 2018 г. в страната са иззети 5 425 млн. м3 пресни води, което е с 4.1 на сто по-малко спрямо 2017 година. Най-значимо е намалението на иззетите повърхностни води (4.3 на сто), които съставляват около 90 на сто от иззетите пресни води. Регистрираният спад се формира основно от намаляващото черпене на вода за охлаждащи процеси в енергетиката и за сектор \"Селско, горско и рибно стопанство\". Спад се отчита и при добитата вода от подземни източници - с 2.6 на сто спрямо 2017 г. основно за целите на общественото водоснабдяване (ВиК). Въпреки намалението на абсолютния обем структурата на водовземането в страната е относително устойчива. През 2018 г. най-значим е делът на водите за сектор \"Индустрия\" -70.7 на сто от пресните води, следват ВиК сектора (15.5 на сто) и сектор \"Селско, горско и рибно стопанство\" (13.3 на сто). Добитите води за сектор \"Услуги\" съставляват около 0.4 на сто от общото количество на иззетите пресни води. През 2018 г. за производството на хидроенергия допълнително са преработени общо 26 млрд. м3 сурови води, което е с 45.2 на сто повече спрямо 2017 година. Една част от иззетите води са за крайно потребление, а останалата част са загуби на вода (течове, изпарения, неточности при измерването и други физически загуби). През 2018 г. общото количество на използваната прясна и непрясна вода в страната е 4 647 млн. м3, като спрямо 2017 г. намалява с 1.8 на сто. С най-голям дял във водоползването са водите за охлаждащи процеси в енергетиката (78 на сто от използваната вода), като спрямо 2017 г. намаляват с 2.1 на сто. Тези води се осигуряват предимно от собствено снабдяване и след употреба обикновено се връщат обратно във водоизточника. Използваната вода за напояване на земеделски култури през 2018 г. (291 млн. м3) е около равнището на предходната година Използваните количества в сектор \"Селско, горско и рибно стопанство\" са около 312 млн. м3 предимно за напояване (259 млн. куб. м). Спрямо 2017 г. се отчита нарастване на водата, използвана в сектора на услугите - до 87 млн. м3, докато потреблението на питейна вода от домакинствата през 2018 г. (253 млн. м3) остава близо до равнището на предходната година. Общественото водоснабдяване (ВиК) осигурява около 8.3 на сто от необходимата вода. Подадената вода от ВиК през 2018 г. е 885 млн. м3, което е с 3.6 на сто по-малко спрямо 2017 година. Доставената вода на крайните потребители (фактурирана) през 2018 г. съставлява 39.8 на сто от подадената вода, а тази за технологични, противопожарни и други цели вода (нефактурирана) е 3.9 на сто. През 2018 г. от икономиката и домакинствата са образувани около 427 млн. м3 отпадъчни води и 3 618 млн. м3 отработени води от охлаждащи процеси - общо те съставляват 87.1 на сто от използваните води. През 2018 г. в страната са регистрирани 170 действащи селищни пречиствателни станции за отпадъчни води, от които 108 бр. с капацитет над 2 000 еквивалент жители. Преобладаващата част от станциите са с вторични методи на третиране и допречистване с азот и фосфор. Относителният дял на населението с услуги по отвеждане на отпадъчните води в обществената канализация през 2018 г. се оценява на 76.2 на сто. Общата дължина на канализационната мрежа (експлоатирана от ВиК) през 2018 г. е с дължина 11 967 км, като новоизградената е 155 км, а реконструираната/подменената - 28 километра.", "date": "2019.12.20", "title": "През 2018 г. 1,1% от населението в страната е било на воден режим"}
{"url": "https://www.24chasa.bg/novini/article/7996066", "text": "С 2.99 промила алкохолно съдържание управлявал автомобила си петдесет и една годишен шофьор в силистренското село Черногор, съобщиха от Областната дирекция на МВР. Това е установено с техническо средство. Мъжът отказал да даде кръвна проба и е задържан за срок до 24 часа. Образувано е бързо производство.", "date": "2019.12.20", "title": "В Силистренско заловиха 51-годишен шофьор с 2.99 промила алкохол"}
{"url": "https://www.24chasa.bg/novini/article/7996141", "text": "Китайският заместник-външен министър Лъ Юйчън се срещна днес в Пекин с американския специален пратеник за Северна Корея Стивън Бигън, съобщи китайското външно министерство, цитирано от Ройтерс и БТА.. Говорителят на китайското външно министерство не пожела да даде повече подробности за срещата. Бигън се срещна вчера в Пекин и с друг китайски заместник-външен министър, Ло Чжаохуей, с когото размениха мнения за насърчаването на денуклеаризацията на Корейския полуостров, съобщи китайското външно министерство на сайта си. Китай се надява, че САЩ и Северна Корея ще успеят да намерят ефективни решения за укрепване на доверието и разрешаване на противоречията, като подновят диалога колкото се може по-скоро, заяви министерството. Бигън пристигна в китайската столица след разговори с правителствени представители в Южна Корея и Япония. Северна Корея неотдавна заплаши, че ако САЩ не предприемат стъпки за вдигане на санкциите до изтичането на крайния срок за постигане на споразумение в края на годината, Пхенян ще поднесе \"коледен подарък\" на Вашингтон.", "date": "2019.12.20", "title": "Китай се надява САЩ и Северна Корея да подновят\nдиалога възможно най-скоро"}
{"url": "https://www.24chasa.bg/novini/article/7996171", "text": "По предварителни данни на Националния статистически институт през третото тримесечие на 2019 г. общите разходи на работодателите за един отработен час от наетите от тях хора нарастват с 10 на сто спрямо третото тримесечие на 2018 година. Увеличението в индустрията е с 8.3 на сто, в услугите - с 10.5 на сто, и в строителството - с 10.1 на сто. По икономически дейности през третото тримесечие на 2019 г. най-висок ръст на общите разходи за труд спрямо същия период на предходната година е регистриран в икономическите сектори \"Операции с недвижими имоти\" - с 15 на сто, \"Други дейности\" - с 14 на сто, и \"Образование\" - с 12.8 на сто. През третото тримесечие на 2019 г. спрямо третото тримесечие на 2018 г. разходите за възнаграждение за един отработен час се увеличават с 9.7 на сто, а другите разходи (извън тези за възнаграждения) - с 11.2 на сто. По икономически сектори изменението на разходите за възнаграждения спрямо същия период на предходната година варира от 15.1 на сто за \"Други дейности\" до 2.2 на сто за \"Добивна промишленост\".", "date": "2019.12.20", "title": "НСИ: Разходите на работодателите са нараснали за отработен час с 10%"}
{"url": "https://www.24chasa.bg/novini/article/7996127", "text": "Полицейски служители на Първо РУ-Благоевград издирват злосторник, който увредил 30 дрехи в магазин за спортни стоки в центъра. Сигналът бил подаден от продавачката около 10:30 ч. Тя открила че с неустановена към момента течност, са напръскани и повредени около 8 бр. мъжки екипа, около 12 бр. мъжки тениски, суитшърт, около 4 бр. долнища и около 5 бр. къси панталони. Образувано е досъдебно производство. Ра ботата по случая продължава.", "date": "2019.12.20", "title": "Злосторник съсипа 30 дрехи в магазин, напръскал ги с течност"}
{"url": "https://www.24chasa.bg/novini/article/7996143", "text": "Руски медии пишат днес, че нападателят, открил вчера стрелба недалеч от столичната централа на Федералната служба за сигурност (ФСС), е 39-годишен жител на Московския регион. Властите не потвърждават тази информация, предаде Франс прес. Популярният всекидневник \"Комсомолская правда\", телевизия РЕН-ТВ и медии, работещи чрез платформата Телеграм, назовават двете имена на този мъж, живеещ според тях в Подолск, на 40 км южно от Москва, предава БТА. Те съобщават за нощни обиски в жилището му и за оръжия, регистрирани на негово име в Русия. Човекът тренирал между другото спортна стрелба. Вчера заподозреният бе ликвидиран, след като застреля агент на ФСС и рани още петима души в центъра на Москва, напомня АФП. Позовавайки се на майка му, \"Комсомолская правда\" твърди, че той е работил в охранителни фирми, но от известно време не е имал работа. По нейни думи, в последно време синът й разговарял по телефона с араби на английски - език, който тя не разбирала. Няма съобщения за мотивите на нападателя, посочва Франс прес, но припомня, че 19 декември е празник на руските военни контраразузнавачи, а на 20 декември празнуват агентите на службите за сигурност. Редица медии в Русия поместват снимка, показваща според тях тялото на нападателя - едър мъж с кръв по лицето, с големи очила и къса прошарена брада. Неназован източник, близък до ФСС, заяви вчера пред Ройтерс, че стрелбата в центъра на Москва може да е била планирана, за да съвпадне с годишната пресконференция на президента Владимир Путин.", "date": "2019.12.20", "title": "Майката на предполагаемия стрелец в Москва: Говореше с араби по телефона"}
{"url": "https://www.24chasa.bg/novini/article/7996194", "text": "Таван от 6 милиона лева за държавната субсидия и без финансиране на партиите от фирми. Това предлагат от \"Обединени патриоти\", които внесоха промени в Закона за политическите партии. Изпълняваме ангажимента си, за да не бъдем упреквани в прекалена пристрастност или прекален материализъм, обясни лидерът на НФСБ Валери Симеонов. Той допълни, че политическият живот в една демократична държава няма как да мине без субсидиране на партиите. Не е нормално те да бъдат оставени на случайно външно финансиране, което носи сериозни рискове, предупреди той. Предлаганият от ОП таван за максимално финансиране като субсидия - 6 милиона лева, е два пъти размера на допустимото финансиране за парламентарни избори. Парите, които се насочват към големите партии са прекалено много и е факт, че те ги държат на влог и печелят от лихви, това е неморално, коментира Симеонов. Предлаганите от ОП промени всъщност връщат повечето стари текстове в закона - отменя се възможността за финансиране от фирми, това може да става само от физически лица. Дава се възможност за подпомагане на партиите от физически лица с услуги, но само кагато става въпрос за личен труд, както и с помещения, но само ако са лични. Възстановяваме справедливостта - да няма финансиране от фирми, да няма свръхсубсидиране на партиите, допълни Искрен Веселинов от ВМРО. ОП се надяват на дебат след Нова година. И предлагат той да е по 3 основни точки:Размерът на субсидията да стане постоянен и да се разпише в закона за партиите, а не да бъде определян ежегодно чрез закона за бюджета. Да се разпише в закона за какво да се харчат парите на партиите, а не да се строят джамии и да се ремонтират църкви. Който иска да се откаже от субсидията, това да е законно разрешено, изброи Веселинов.", "date": "2019.12.20", "title": "Таван от 6 милиона субсидия за партиите и без финансиране от фирми, внесоха патриотите"}
{"url": "https://www.24chasa.bg/novini/article/7996213", "text": "Гидеон Саар не се бави излишно, преди да обяви, че ще се състезава срещу премиера Бенямин Нетаняху за лидер на дясната израелска партия \"Ликуд\". Предприемайки рискован ход, Саар направи нещо, което никой друг член на управляващата израелска консервативна партия не си е позволявал повече от 10 години: той открито призова да има избори за лидер на \"Ликуд\", само часове след като главният прокурор на страната обяви, че Нетаняху ще бъде обвинен в даване на подкуп, измама и злоупотреба с доверие в три отделни дела по подозрение в корупция. В интервю по израелската телевизия \"Канал 12\" бившият министър на образованието и на вътрешните работи нарече бившия си шеф, често възхваляван като \"Крал Биби\" от лоялисти, \"един от най-големите държавници в света днес\". В същото време обаче Саар упрекна премиера и дългогодишен лидер на \"Ликуд\", че е нарекъл обявяването на обвинението \"опит за преврат\". \"Да се каже това е не само неточно, но и безотговорно\", каза той. Нетаняху два пъти не успя да състави правителство след парламентарните избори през април и септември и пак няма да успее при трети, четвърти и дори пети път, посочи Саар. \"Аз виждам две възможности: или продължаване на тази безумна криза, която парализира страната вече цяла година. . . или, не дай си боже, правителството да бъде \"връчено\" на нашите политически съперници\", каза той, добавяйки, че Израел е станал за \"посмешище\" в очите на световните демокрации. 53-годишният претендент се стреми да се позиционира като по-държавнически мислещ и като по-честен човек от Нетаняху, но не е по-малко десен от него. Той е твърд противник на двудържавното решение на конфликта с палестинците и подкрепя анексирането на селищата на Западния бряг. Той призовава за анексирането на долината на река Йордан и за строителство в спорната зона Е-1 между Ерусалим и селището Маалех Адумим. Адвокатът от Тел Авив бе доведен в политиката преди 20 г. от Нетаняху, който го назначи за правителствен секретар през 1999 година. Саар спечели първото си депутатско място от \"Ликуд\" в израелския парламент през 2003 година. Като министър на образованието в периода 2009-2013 г. във второто правителство на Нетаняху, той въведе часове по Еврейско наследство и смята да даде университетски статут на един колеж в Ариел - най-голямото израелско селище в северната част на Западния бряг. По време на краткото си пребиваване като вътрешен министър от март 2013 до края на 2014 г. той водеше като цяло хардлайнерска политика срещу мигранти от Африка, които навлизаха в Израел през границата с Египет. В края на 2014 г. Саар взе \"таймаут\" от политиката, за да прекарва повече време с новата си съпруга Геула Евен, която е популярна водеща на новините по израелския тв канал \"Кан 11\", и с техните малки деца, но отново се върна на политическата сцена за изборите през април т.г. Тази седмица депутатът от \"Ликуд\" формално обяви кандидатурата си за първичните (вътрешнопартийни) избори на 26 декември, в които 112 000 регистрирани членове на \"Ликуд\" имат право да глас, каза (партийната) говорителка Ели Хазан. В проучване на общественото мнение, публикувано от телевизия \"Кан\" в неделя, се констатира, че ако Нетаняху остане начело на \"Ликуд\", неговият най-силен опонент - центристката партия \"Синьо и бяло\" на бившия началник на генералния щаб на армията Бени Ганц, би спечелила 35 места в 120-членния Кнесет срещу 31 за \"Ликуд\". Ако Саар оглави \"Ликуд\" в предстоящите избори на 2 март, партията би спечелила 27 места срещу 34 за \"Синьо и бяло\". При този вариант обаче десният ултраортодоксален блок, от който \"Ликуд\" е част, би се представил по-силно, ако начело е Саар. (БТА)", "date": "2019.12.20", "title": "Гидеон Саар - някога верен човек на Нетаняху, който се обърна срещу шефа си"}
{"url": "https://www.24chasa.bg/novini/article/7996224", "text": "В. \"Зюддойче цайтунг\" пише днес, че президентът на САЩ Доналд Тръмп е успял да подкопае процеса за импийчмънт срещу него, което ще доведе до още по-големи разделения сред американците. В редакционна статия, цитирана от ДПА, германският ежедневник отбелязва, че Тръмп е успял \"да подкопае закона със силата на лъжите. И като направи това, той постави САЩ в поляризирана ситуация и разкъсани в степен, невиждана от Гражданската война\" в периода 1861-1865 г., предава БТА. \"Страната без съмнение вече не може да се обедини около тази проста истина: че нейният президент е използвал чуждестранна сила за свое собствено предимство в (предизборна) кампания\", коментира \"Зюддойче цайтунг\". Според вестника \"демократите не са злоупотребили с процедурата по импийчмънт в името на един обикновен ежедневен политически спор\". \"Те се придържат към конституцията. Ако не бяха придвижили напред този процес, самите (демократи) щяха да нарушат конституцията\", отбелязва изданието. \"Зюддойче цайтунг\" пише, че \"Тръмп сега носи обвиненията като почетна значка, той се присмива на Конгреса и разпалва напреженията в (САЩ)\". \"В началото на това, което вероятно ще бъде, най-мръсната година (на предизборна кампания) в историята, този момент предвещава нещо лошо\", предупреждава изданието. \"Зюддойче цайтунг\" се аргументира, че \"САЩ са разделени и сега мостовете ще бъдат изгорени. И двете страни на Америка вече няма да могат да се намерят една друга.\"", "date": "2019.12.20", "title": "\"Зюддойче цайтунг\": Тръмп успя да подкопае процеса за импийчмънт срещу себе си"}
{"url": "https://www.24chasa.bg/novini/article/7996170", "text": "Въоръжените сили на САЩ ще екипират 372 изтребителя Ф-16 с най-новите радиолокационни системи с фазирана антенна решетка (ФАР). Това съобщиха от пресслужбата на Министерството на отбраната на САЩ, предава TACC. „Компанията Northrop Grumman получи договор на стойност 1 млрд. долара за организиране на производството на 372 радарни системи с ФАР за изтребителите Ф-16 от военновъздушните ни сили. Работата в рамките на споразумението трябва да приключи до 2027 г.“, се казва в съобщението на пресслужбата на Пентагона, инфомира  Многоцелевият изтребител Ф-16 е основният боен самолет на военновъздушните сили на САЩ. Според справочника “World Air Forces 2020” американските ВВС разполагат със 790 изтребителя Ф-16. Това е най-разпространеният боен самолет в света - от декември 2019 г. въздушните сили на всички страни по света имат 2280 изтребители Ф-16. Това представлява 16% от всички бойни самолети в света.", "date": "2019.12.20", "title": "САЩ екипират изтребителите Ф-16 с най-ново поколение радарни системи"}
{"url": "https://www.24chasa.bg/novini/article/7996257", "text": "Българските служби правят проверка за това дали з има предишни криминални прояви у нас, заяви вътрешният министър Младен Маринов. Той поясни, че вчера следобед българските власти са получили информация от италианските служби за ареста на българката, която е постоянно пребиваваща в Италия. Маринов потвърди, че тя остава под домашен арест. Името на Живка Танева бе публикувано от италианските власт като част от мащабното разследване срещу Ндрангета. България е в топ 20 на страните, които най-често се обръщат към Европол, за да ползват ресурсите на организацията, каза шефът й Юрген Щок. И отчете, че през 2019 България е искала съдействие от Интерпол много пъти, както никога в последните 30 години. Двамата присъстваха на събитие по повод 30-годишнината от възстановяването на членството на България в Интерпол.", "date": "2019.12.20", "title": "Проверяват дали задържаната в Италия Живка има криминални прояви у нас"}
{"url": "https://www.24chasa.bg/novini/article/7996252", "text": "Клодин Оже, която стана известна като първата френска актриса, изявила се като момиче на Джеймс бонд във филма \"Операция мълния\" от 1965 година, почина на 78-годишна възраст, предаде Франс прес. Тя се е споминала в Париж. Много преди Лея Сейду, Ева Грийн, Карол Буке и други френски екранни партньорки на агент 007, Оже се превъплъти в ролята на Домино, предаде БТА. Тя помага на Бонд, в случая Шон Конъри, да се справи с криминалната банда, ръководена от бившия й любовник. Младата тогава Клодин, с бенка под устната, печели кастинга, измествайки такива красавици като Ракел Уелч, Фей Дънауей и Джули Кристи. Специално заради нея героинята й Домино, замислена като италианка, се превръща във французойка във филма на Терънс Йънг.", "date": "2019.12.20", "title": "Почина Клодин Оже, първото френско момиче на Джеймс Бонд"}
{"url": "https://www.24chasa.bg/novini/article/7996226", "text": "1,703 млрд. лв. бюджет на София за 2020 г. предлага столичният кмет Йорданка Фандъкова. Инвестициите в кварталите, развитието на метрото, градския транспорт, екологията, образованието, културата и опазване на културно-историческото наследство са топприоритетите за догодина, с които да осигурим развитието на София. Това съобщи столичният кмет Йорданка Фандъкова при представянето на финансовата рамка за 2020 г. “Това е един от най-важните документи за развитието на София. Бюджетът обаче не е само разходи. Трябва да харчим толкова колкото града изкарва и колкото софиянци могат да си позволят. Предвиждаме 778 млн. лв. собствени приходи, или с 52,7 млн. лв. повече от 2019 г. Планираме с 46 млн. лв. повече приходи от местни данъци и такси”, обясни Фандъкова. Бюджетът имал две важни задачи. Първата да се осигурят средства за инвестиции в кварталите - ремонт на улици, тротоари, паркове, нови детски градини и по-удобен градски транспорт. Втората задача била да се осигурят средства за увеличение на заплатите на медицинските сестри, учителите и работещите в други общински структури. Увеличението щяло да е с поне 10%. “Да, София има милиарден бюджет, но той не е даденост. Над 650 млн. лв. от него отиват за издръжка на дейностите в здравеопазването, културата, социалните институции и общинска полиция. Отделно отпускаме 134 млн. лв. за съфинансиране на градския транспорт”, каза Фандъкова. През 2020 г. общината ще инвестира в града 471 млн. лв. Фандъкова подчерта, че към всеки лев от данъци на софиянци, общината добавя по още 1 лев безвъзмездни европейски средства. 172,7 млн. лв. ще бъдат инвестирани в транспортна инфраструктура. 10 млн. лв. ще бъдат дадени на районните кметове за ремонт на квартални улици. Догодина ще се изгражда разширение на бул. “Филип Кутев”, нов участък от бул. “Тодор Каблешков”, пробив на бул. “Петър Дертлиев”, нов участък от Източната тангента - от бул. “Ботевградско шосе” до северната тангента. Основно ще се ремонтират улиците “Първа българска армия”, “Кукуш”, “Й. Щросмайер”, “Николай Коперник”, “Атанас Узунов”, “Народно хоро” и др. Ще се ремонтира и третият етап от бул. “България”. Догодина трябва да стартира и ремонтът на трамвайната линия от Съдебната палата до Княжево. 15 млн. лв. се предвиждат за отчуждение, като приоритет е осигуряването на публичната инфраструктура. 213 млн. лв. са предвидени за метрото, като догодина трябва да бъде пусната и новата трета линия. Ще се купят 38 нови трамвая, 30 тролея и 82 електробуса. Предвижда се актуализация на разписанията на градския транспорт и пускане на довеждащ транспорт в кварталите. 37,6 млн. лв. се предвиждат за екология, ремонт на паркове и рекултивация на депа. Предвижда се довършване на ремонта на Западния парк, Северния парк, парк “Дружба” и “Заимов”. 61,4 млн. лв. ще се инвестират в ремонт и изграждане на нови детски градини и училища. Догодина ще се построят 9 нови детски градини, 6 училищни сгради и 2 ясли. Отделно общината е готова с проекти за 40 млн. лв. за още 7 нови детски градини и 4 училищни сгради и ще кандидатства за средства от държавата. “Имаме огромен шанс догодина да изградим 16 нови детски градини и 10 училища. Това са 100 млн. лв. инвестиции в модерни условия за децата”, подчерта Фандъкова. 7 млн. лв. се предвиждат за култура. Догодина ще приключи реставрацията на банята в “Банкя” и ще започне възстановяване на баните в “Овча купел” и “Горна баня”. За другото крило на Централната минерална баня тепърва ще се пише концепция и ще се организира дебат за съдбата й. 300 000 лв. ще се осигурят за програма “Културно наследство”, с която общината подпомага собствениците на ценни сгради да ги ремонтират. Догодина ще започне строителството на Център за съвременно изкуство “Топлоцентралата” и ще се ремонтира Малък градски театър “Зад канала”. 2,6 млн. лв. са осигурени за дигитализация. Очаква се бюджет 2020 да бъде гласуван пт СОС през февруари, каза председателят на СОС Елен Герджиков. Към момента бюджет 2020 е по-малък с около 47 млн. лв. спрямо тази година. Но Фандъкова уточни, че финансовата рамка ще се промени, тъй като общината очаква одобрение и финансиране и на други проекти.", "date": "2019.12.20", "title": "Фандъкова: Кварталите, метрото и екологията са приоритет в бюджета за 2020 г."}
{"url": "https://www.24chasa.bg/novini/article/7996316", "text": "Кандидатът на Хърватската демократична общност за президент на Хърватия Колинда Грабар-Китарович заяви на предизборен митинг в Загреб, че със спокойна съвест иска доверие от избирателите за втори президентски мандат, тъй като, както заяви, е помогнала през изминалите пет години Хърватия да излезе от \"апатията и мрака\" и да се укрепи нейното положение в света, съобщиха Танюг и БТА. Изведохме Хърватия от апатията и мрака. Хърватия вече не е на колене. Хърватия вече е изправена. За Хърватия отново по света се знае за успехите. Горда съм, че имах възможност да помогна на Хърватия да излезе от рецесията, горда съм, че укрепих положението на Хърватия в света, каза Грабар-Китарович на предизборна проява в загребската спортна зала Цибона. Грабар-Китарович твърди, че преди пет години,когато спечели президентските избори, страната й е била пасивна, изоставена и песимистична. Намеквайки за основния си противник Зоран Миланович, тя каза, че тогавашният премиер е говорил за Хърватия като за случайна държава, наричал хърватите \"невероятен парадокс\" и \"нация, която едва се държи заедно\". А ние бяхме заедно под ръководството на нашия пръв президент Франьо Туджман и днес сме заедно и ще бъдем заедно, каза Грабар- Китарович. Същевременно на митинг в Пула президентският кандидат на Социалдемократическата партия Зоран Миланович заяви, че всичко лошо в Хърватия може да се свърже с Хърватската демократична общност, а за актуалната президентка Грабар-Китарович каза, че му напомня за президента на САЩ Доналд Тръмп. Президентските избори в Хърватия са в неделя, 22 декември.", "date": "2019.12.20", "title": "Колинда Грабар иска втори мандат: Изведохме Хърватия от апатията и мрака"}
{"url": "https://www.24chasa.bg/novini/article/7996347", "text": "Шведската екоактивистка Грета Тунберг отново излезе на демонстрация пред сградата на шведския парламент в Стокхолм, след като отсъстваше от родината си в продължение на четири месеца и половина, предадоха ДПА и БТА. \"Училищна стачка 70-та седмица. Стокхолм!\", написа тя в Туитър. Така Тунберг продължи с училищните стачки, имащи за цел да привлекат вниманието на обществото към борбата с климатичните промени. По-рано тази седмица 16-годишната активистка написа в Туитър, че се е завърнала в Швеция. Тунберг, която наскоро бе определена за личност на годината на сп. \"Тайм\", стана популярна именно с организираните от нея училищни стачки, които традиционно се провеждат в петък. Участващите в тях ученици пропускат училищните си занятия, за да покажат ангажираността си с климатичния въпрос. Първата подобно демонстрация бе през август миналата година, припомня ДПА.", "date": "2019.12.20", "title": "Грета отново на протест в Швеция: Училищна стачка 70-та седмица"}
{"url": "https://www.24chasa.bg/novini/article/7996374", "text": "Неправоспособен шофьор е причинил   Това информираха днес от областната дирекция на МВР в крайдунавския град, предаде БТА. Снощи, сигнал за пътния инцидент е подаден малко след 21,00 часа. Автомобил \"БМВ\" напуска пътното платно и се блъска в бетонна колона на мост. При удара са пострадали трима души. 43-годишният шофьор е с охлузни и прорезни рани по главата и крайниците и с фрактура на ребра, жена на 45 години е с фрактура на нос, челюст и таз, а 17-годишно момиче е със счупена подбедрица. Тримата са настанени за лечение в болница. Дете на година и половина, което също е пътувало в автомобила, е починало.", "date": "2019.12.20", "title": "Шофьор без книжка е причинил катастрофата със загиналото бебе в Русе"}
{"url": "https://www.24chasa.bg/novini/article/7995970", "text": "Китай привлича все повече свои граждани да се завърнат в страната да работят или създават бизнес благодарение на силното представяне на икономиката и несигурната международна ситуация, сочи доклад на водещата онлайн агенция за набиране на служители „Джаопин\", предава  . Изследването се фокусира върху заетостта и предприемачеството сред завърналите се от чужбина китайци. То показва, че главната причина китайците да изберат да се върнат в родината е силната икономика. 42% от допитаните споделят, че са се завърнали в страната с цел работа. 60% казват, че са го направили, за да се съберат отново със семействата. Информационните технологии и сфери като финансите и търговията на дребно са най-популярни сред завърналите се. Данни на Министерството на образованието показват, че броят на завърналите се китайци продължава да расте в последните години. Така например през 2018 г. те са били близо 520 хиляди, с 8% ръст спрямо 2017 г.", "date": "2019.12.20", "title": "Все повече китайци се завръщат от чужбина"}
{"url": "https://www.24chasa.bg/novini/article/7996395", "text": "Академичният съвет на Софийския университет \"Св. Климент Охридски\" избра заместник-ректорите на висшето училище за втория мандат на ректора на СУ проф. Анастас Герджиков. Това съобщиха от висшето училище. Ректорът на СУ проф. Анастас Герджиков е предложил и Академичният съвет е одобрил структурата на Ректорския съвет. В нея влизат заместник-ректори по научно-изследователска и научна проектна дейност, по учебна дейност - за образователните и квалификационните степени /ОКС/ \"Бакалавър\" и \"Магистър\", по учебна дейност - за докторанти и продължаващо обучение, по информационни дейности и академичен състав, по административна дейност и двама функционални ректори, отговарящи за административната и за международната дейност. След тайно гласуване Академичният съвет на СУ е избрал чл.-кор. проф. Николай Витанов за заместник-ректор по научно-изследователската и проектната дейност, доц. д-р Анета Антонова за заместник-ректор по учебната дейност - за ОКС \"Бакалавър\" и \"Магистър\", доц. д-р Георги Вълчев за заместник-ректор по учебната дейност - за докторанти и продължаващо обучение, и доц. д-р Елиза Стефанова за заместник-ректор по информационни дейности и академичен състав. Проф. Мария Стойчева ще бъде функционален ректор по международната дейност, а проф. д-р Васил Маринов ще бъде функционален ректор по административната дейност на СУ.", "date": "2019.12.20", "title": "Избраха зам.-ректорите на Софийския университет"}
{"url": "https://www.24chasa.bg/novini/article/7996431", "text": "Учени от Швейцария са открили как да правят кафявия шоколад пъстроцветен, без да влагат допълнителни съставки, предадoха Асошиейтед прес и БТА. От Швейцарския федерален технологичен институт съобщават, че изследователите са разработили метод за отпечатване на специална структура на повърхността на шоколада, която го прави искрящ като дъга. Процесът имитира ефекта на кожата на хамелеона, способна да се променя в различни цветове. От института съобщават още, че шоколадът-дъга е готов за промишлено производство и вече се водят преговори с големи производители на сладкото изкушение.", "date": "2019.12.20", "title": "Учени откриха как да правят цветен шоколад без допълнителни съставки"}
{"url": "https://www.24chasa.bg/novini/article/7996534", "text": "Министърът на регионалното развитие и благоустройство Петя Аврамова пое по време на парламентарния контрол ангажимент да обърне внимание на ръководството на пътната агенция и чрез тях на Областното пътно управление - Враца, ремонтните дейностите на пътния участък между Монтана и Враца, които са наложителни и не изискват средства в порядъка на милиони, незабавно да бъдат възложени. Асфалтовата настилка в участъка между Монтана и Враца, който е в експлоатация повече от 13 години, е силно амортизирана и износена, коментира министърът, цитиран от БТА. За подобряване на състоянието на трасето са необходими ремонтни дейности, за които предварително ще бъде изготвен технически проект със съответните количествено-стойностни сметки. Особено лошо е състоянието на пътя в началото на Враца / от Монтана към Враца/ като средства за ремонта му по експертна оценка са в размер на 2,8 млн. лева с ДДС. Предвижда се през 2020 г. средствата да бъдат осигурени в бюджета на пътната агенция и да бъдат заложени в програма за догодина. През годините са правени ремонти на критични участъци от първокласния път, които са на обща стойност около 576 000 лева. Миналата година е направен основен ремонт на моста над река Ботуня за над 678 000 лева. През декември тази година е започнал частичен ремонт на настилката в участъци от село Краводер до обходния път на Враца. Ремонти са направени през декември и на участък от обходния път на Монтана, като дейностите са за сметка на изпълнителя на обекта. Процедира се изготвяне на нов проект за организация на движението, съгласно който ще се положи шумяща маркировка там и ще се монтират допълнителни пътни знаци, каза министърът. След зимното поддържане ще бъде цялостно обновена хоризонталната пътна маркировка на участъка. Общата дължината на пътния участък между Монтана и Враца е около 32 километра, като от тях 14 километра са в област Монтана и почти 18 километра - в област Враца. Не само по тази отсечка, но и по целия път от Видин до София движението е натоварено, а тежкотоварният трафик нанася сериозни щети на пътя, отбеляза министърът. Тя изтъкна, че с реализацията на проекта за изграждане на високоскоростно трасе по направлението Видин - Ботевград и обходни пътища на населените места, който вече е стартирал, ще се решат множество проблеми в Северозападна България. Аврамова напомни, че това е един от стратегическите проекти, които правителството подкрепя и изтъкна, че строително-монтажните работи на отделни обекти по проекта вече са стартирали. Правителството се е ангажирало за поетапно финансиране и обезпечаване на финансирането на целия инфраструктурен обект, допълни тя.", "date": "2019.12.20", "title": "Спешни ремонти на пътя Монтана - Враца, за които не трябват много средства"}
{"url": "https://www.24chasa.bg/novini/article/7996495", "text": "Американски енергийни експерти са посетили \"Марица Изток\"2, съобщи в кулоарите на парламента министърът на енергетиката Теменужка Петкова в отговор на въпрос. След разговорите с американския президент Доналд Тръмп на премиера Бойко Борисов у нас са пристигнали единайсет американски енергийни експерти. Те са посетили определени обекти, срещите са били в партньорски дух. Експертите бяха приятно изненадани от нивото на българската ядрена енергетика, искаха да посетят ТЕЦ \"Марица Изток\"2 и бяха впечатлени от мащабите й, разказа министърът, цитирана от БТА. Според европейските правила, за да се каже категорично дали американското гориво е подходящо за нашите ядрени централи, то първо трябва да бъде лицензирано, разясни Петкова. Ние работим заедно с американските колеги в тази посока, имаме сключен договор с Уестингхаус за изготвяне на технико-икономически анализ, посочи тя. Енергийният министър беше категорична, че не се бави изграждането на \"Балкански поток\" и проектът се реализира съгласно посочените в договора срокове. \"Булгартрансгаз\" беше готов с процедурата още през април, но заради обжалването на двата консорциума, имаше забавяне с няколко месеца, поясни Теменужка Петкова. Полагат всички усилия, за да бъде реализиран проектът \"Балкански поток\", каза още министърът на енергетиката по време на днешния парламентарен контрол. Тя припомни, че на 18 септември 2019 г. е бил подписан договорът с избрания изпълнител \"Консорциум Аркад\". Преди това е имало обжалване, за което ВАС се е произнесъл, че е неоснователно. След това е станало възможно и подписването на договора. Първите 308 км на проекта \"Балкански поток\" трябва да бъдат изградени до 250 календарни дни от подписването на договора. Остатъкът от останалата част от трасето трябва да бъде готов до 615 календарни дни. Предвиденият за изграждане преносен газопровод е с приблизителна дължина 474 км. Заедно с него ще бъдат изградени и две оптични кабелни линии, които ще бъдат положени от двете страни на газопровода и ще достигнат българо-сръбска граница, допълни Теменужка Петкова. Първият етап от проекта е приключил и е въведен в експлоатация. Това са 11 км от турско-българска граница до компресорна станция \"Странджа\". Вече работи и газоизмервателната станция, която е разположена непосредствено до компресорната станция \"Странджа\". В момента се работи на трасе с дължина около 150 км. Трасето е разделено на три участъка. Там са доставени и са разположени тръбите за 200 км от газопровода. Извършват се и всичките другите дейности, които са свързани с технологичното изпълнение на строителните дейности, добави Петкова.", "date": "2019.12.20", "title": "Американски енергийни експерти са посетили \"Марица Изток\"2"}
{"url": "https://www.24chasa.bg/novini/article/7996501", "text": "Арестуваният от антимафиоти Радослав Иванов-Темерута още има проектили в черепа след стрелбата срещу него през 2006 г. в София, при която оцеля. Оттогава той е с неврологични проблеми, а от 3 г. страда от остър хроничен панкреатит, стана ясно в спецсъда. Адвокатката му Вяра Братоевска представи в четвъртък 10 епикризи и други изследвания от 3 болници. Тя обясни, че въпреки терапията с медикаменти и строгата диета здравето на Иванов се влошава. Поиска той да бъде пуснат с по-лека мярка за неотклонение, но съдът отказа. Прокуратурата също е на мнение, че засега няма риск за живота на Темерута в ареста. Съдът остави зад решетките още 6-има варненци, обвинени като членове на банда, търгувала с дрога в кв. “Максуда” в морския град. Радо Темерута е обвинен, че на 5 юли е дал кило метамфетамин на член на варненската групировка. Онзи го “накиснал”, след като преди дни полицаите го задържали и намерили дрога в дома му. Петър П. признал, че почти всеки месец е получавал дрога и от друг снабдител. Темерута е заснет със СРС да се среща с варненеца Красимир Георгиев, обвинен от прокуратурата като ръководител на наркобандата. Според защитата целта на срещата била покупка на кола, а според обвинението - сделка с дрога. Полицай свидетелствал обаче, че двамата не са направили размяна. По-късно се появил черен плик, но той бил донесен от непознат мъж. Какво е съдържал, не е ясно, тъй като пликът тогава не е иззет. Трима от групата бяха пуснати от съда под домашен арест. За 2-ма стана ясно, че са съдействали на разследването. Друг от задържаните каза, че чака дете от приятелката си, бременна в 9-ия месец. Красимир Георгиев пък има дъщеричка на 1 г., но това не смили съдията.", "date": "2019.12.20", "title": "Темерута с проектили в главата след атентат, има 10 епикризи, но остава в ареста"}
{"url": "https://www.24chasa.bg/novini/article/7996564", "text": "Интензивен трафик в цялата страна преди коледните празници. Очаква се на път да тръгнат между 250 000 и 300 000 автомобила. Още преди обед в столицата започнаха да се образуват колони от автомобили в посока магистрала „Тракия”, предава  . Само миналата неделя са станали над 7000 нарушения на скоростта. Заради очаквания голям брой пътуващи, на магистралите Хемус и Тракия, както и на главните пътища ще има масово присъствие на пътни полицаи, съобщава МВР. Те ще подпомагат движението и да следят за недопускане на автомобилни колони в участъците с въведена временна организация на движението. Служебните автомобили ще се движат в аварийната лента с включена светлина сигнализация. Наред с това нарядите ще следят и контролират и забраната за движение на камиони над 12 тона а на 23 декември, за времето от 14 до 21 часа и на 26 декември, за времето от 12 до 20 часа. Сформирани са мобилни групи с необозначени автомобили по всички основни направления, които ще документират пътната обстановка и извършените нарушения от водачите. С превантивна цел ще се извършват и обходи на трасетата в района на прилежащите търговски обекти и бензиностанции. За да няма колони и не се получават тапи, при необходимост ще се въвежда временна организация на движението чрез въвеждането на реверсивно движение на магистралите. Предприемането на тази мярка ще е съобразно интензивността на трафика и в двете посоки.", "date": "2019.12.20", "title": "Между 250 000 и 300 000 коли на път за празниците"}
{"url": "https://www.24chasa.bg/novini/article/7996614", "text": "Румънското правителство реши на заседание днес да обяви 27 декември и 3 януари за почивни дни за служителите в бюджетната сфера, предаде агенция Аджерпрес, като се позова на Йонел Данка, шеф на канцеларията на премиера. Двата почивни дни ще бъдат отработени по-късно, предава БТА. Министърът на икономиката Вирджил Попеску уточни, че отпускането на тези допълнителни почивни дни е било желание и на туроператорите. Приветствам решението за обявяване на 27 декември и 3 януари за почивни дни, заяви министърът и допълни, че правителството е взело това решение, за да насърчи туризма.", "date": "2019.12.20", "title": "Румънците почиват и на 27 декември и 3 януари, но ще ги отработват"}
{"url": "https://www.24chasa.bg/novini/article/7996563", "text": "Тежка верижна катастрофа с 58 превозни средства затвори за няколко часа магистрала в американския щат Пенсилвания, предаде FOX56. Местните власти съобщиха, че при инцидента има две жертви – мъже на 53 и 58-годишна възраст, съобщава \"Нова тв\". Самоличността им все още не се съобщава.                                                                                                                                                                                                                                                                                                                                ", "date": "2019.12.20", "title": "58 превозни средства катастрофираха в САЩ, двама загинаха (Видео)"}
{"url": "https://www.24chasa.bg/novini/article/7996651", "text": "Двама московски жители предизвикаха потрес в Карелия като пуснаха от хеликоптер Ми-8 джип \"Mercedes Gelandewagen\", познат повече като \"кубче\". В социалните мрежи бе пуснат клип как вертолетът излита с машината, която от 300 м височина я пуска да падне на земята. За 20-минутния полет московчаните платили 250 000 рубли (около 3500 евро). Размазаната каросерия на джипа от 1995 г. била извозена за скрап. Според \"газета.ру\" единият от столичаните загубил бас и това наложило мятането на \"кубче\" от вертолет. Стана ясно, че двамата сключили договор с генералния директор на летището \"Пески\" Алексей Николаев, с пилота Игор Стороженко и с командира на вертолета Валери Василиев. Сделката се оказала добра за местните, тъй като по ценоразпис час полет с хеликоптер струва 160 000 рубли. Справка показа, че \"кубче\" от 90-те години в момента върви около един милион рубли в Русия. \"Те дойдоха, платиха парите, залепиха на хеликоптера лепенка с надпис \"Мороз\", прикрепиха мерцедеса на носача и вертолетът се вдигна във въздуха на 300 м височина\", обясниха от летището. \"После пусна автомобила, но не на пистата. Това е безпрецедентен случай, такова нещо в Карелия не беше ставало!\", предава \"Канал 3\". Двамата московчани първоначално планирали да пуснат джипа в района на столицата, но ударили на камък, затова решили да го осъществят в Карелия, която граничи с Финландия.", "date": "2019.12.20", "title": "Вижте как хвърлят от 300 м височина кола (Видео)"}
{"url": "https://www.24chasa.bg/novini/article/7996687", "text": "Валерий Тодоров е единственият от кандидатите за генерален директор на Българското национално радио, който отпада от надпреварата, съобщиха от  . Това стана ясно на заседание на Съвета за електронни медии. Ивелина Димитрова от СЕМ се аргументира: “От работата на техническата комисия е установено, че към 5-и декември 2019 г. кандидатът е бил вписан като управител и съдружник в търговско дружество. Лицето е заличено в тези му качества едва на 6-и декември 2019 г.“. Изборът на генерален директор на БНР ще бъде на 22-и януари. До този момент в надпреварата продължават общо шестима кандидати - Антон Митов, Александър Велев, Митко Димитров, Андон Балтаков, Жени Гаджалова, Даниела Манолова.", "date": "2019.12.20", "title": "Валерий Тодоров отпадна от надпреварата за шеф на БНР"}
{"url": "https://www.24chasa.bg/novini/article/7995995", "text": "Китайските власти обявиха плана си в четвъртък да отпуснат повече свинско месо от държавните резерви, за да гарантират доставките на пазара през предстоящите празници за Нова година и Пролетния празник, предава  . Говорителят на Министерството на търговията Гао Фън каза на пресконференция, че властите ще продължат да следят промените в цените и динамиката на търсенето и предлагането на пазара за свинско месо, за да реагира своевременно при необходимост. Индексът на потребителските цени (CPI) в Китай, водещ показател за инфлацията, се покачи с 4,5% през ноември, главно заради цените на свинското, които отчетоха ръст от 101,3% миналия месец. От миналата седмица насам, цените на свинското месо в страната започнаха да спадат, благодарение на серията от мерки на правителството за стабилизиране на производството.", "date": "2019.12.20", "title": "Китай отпуска 40 000 тона свинско месо от резервите"}
{"url": "https://www.24chasa.bg/novini/article/7996657", "text": "Турция е върнала 110 чуждестранни терористи в родните им страни от 11 ноември досега по данни на турското министерство на вътрешните работи, представени от Анадолската агенция. В периода 11 ноември - 19 декември са депортирани 21 германци, 13 французи, петима англичани, двама белгийци, двама холандци, двама мароканци, двама косовари, един датчанин, един американец, един грък, един ирландец, един австралиец и някои лица от други националности. Общият брой на върнатите в страните им джихадисти е 110 души, информира БТА. Отделно в центрове в Турция 849 чуждестранни терористи очакват да бъдат депортирани, отбелязва агенцията. Турция ще продължи да изпраща обратно по родните им страни чуждестранните джихадисти и през следващите дни. В началото на ноември Анкара започна да депортира задържаните бойци на \"Ислямска държава\" (ИД), които се намират в затвори или миграционни центрове в Турция или в Сирия. Турският вътрешен министър каза, че Турция \"не е хотел\" за чуждестранни бойци.", "date": "2019.12.20", "title": "Турция е върнала 110 чуждестранни терористи в родните им страни"}
{"url": "https://www.24chasa.bg/novini/article/7997018", "text": "Пазете се от джебчийски кражби, най-вече в градския транспорт, който стана предпочитаното място за подобни престъпления. Бандитите вече избягват моловете, тъй като там има камери, съобщиха от МВР на брифинг за мерки за сигурност по време на коледните и новогодишните празници.  От там посочиха, че има намаление на подобни престъпления - 915 за т.г. при 1366 за м.г. Домовите кражби също са намалели - 5000 до края на ноември при 6200 за същия период м.г. ", "date": "2019.12.20", "title": "МВР: Внимавайте да не ви оберат в градския транспорт"}
{"url": "https://www.24chasa.bg/novini/article/7997070", "text": "В рамките на един час Окръжен съд – Русе е одобрил и двете споразумения между прокурори от Окръжна прокуратура и защитниците на обвиняемите баща и син наркоразпространители. Младежът П. Г. на 19 години се признал за виновен и по двете повдигнати му обвинения. В съучастие с баща си той държал с цел разпространение на марихуана на обща стойност 99,44 лв. и също в съучастие от юли 2019 г. до 28.10.2019 г. в с. Сандрово засял и отглеждал растения от рода на конопа на стойност 3744 лв. За първото престъпление П. Г. приел да му бъде наложено наказание една година и шест месеца лишаване от свобода, а за второто – една година лишаване от свобода. По силата на закона така определените наказания са групирани и е определено по-тежкото от тях, което е отложено за изпитателен срок от четири години и шест месеца. Освен за тези две обвинения, бащата П. П. се призна за виновен и за още едно –без да има надлежно разрешение, той придобил и държал пистолет „Макаров“ и 55 патрона. За всяко едно от трите престъпления са определени наказания една година лишаване от свобода, които се групират и обвиняемият П. П. приел да изтърпи една година лишаване от свобода при първоначален общ режим, като се приспада времето,през което е бил задържан под стража от 28.10.2019 г. И двата съдебни състава приели,че споразуменията не противоречат на закона и морала и следва да бъдат одобрени, а наказателните производства – прекратени. Със съдебните определения са отнети в полза на държавата наркотичните вещества, растенията, огнестрелното оръжие и боеприпасите, 4 мобилни телефона, лаптоп, гриндери и множество вещи, които са били част от оборудването на наркооранжерията. Одобрените от съда споразумения не подлежат на обжалване или протест.", "date": "2019.12.20", "title": "Наркоразпространители от русенското село Сандрово признаха вината си"}
{"url": "https://www.24chasa.bg/novini/article/7997129", "text": "Часове след като международно признатото либийско правителство обяви, че активира споразумението за военно сътрудничество с Турция, с което отваря пътя за евентуална военна подкрепа от Анкара, Държавният департамент на САЩ призова всички страни \"да се въздържат от утежняване на гражданския конфликт\" в Либия, съобщава гръцкият вестник \"Катимерини\", цитиран от БТА. \"Външните играчи трябва да спрат да подхранват конфликта. Всички страни трябва да се въздържат от утежняване на гражданския конфликт и да подкрепят възобновяването на подкрепяния от ООН политически процес\", е казал говорител на Държавния департамент в писмен отговор на въпрос на изданието \"Хелас джърнъл\". В отговора се казва, че целта трябва да бъде \"започване на вътрешнолибийски диалог, деескалация и изтегляне на външните сили\". Русия е много обезпокоена от възможността Турция да изпрати военни сили в Либия, е казал източник от руското външно министерство, предаде Интерфакс, цитирана от Ройтерс. Руската позиция е, че споразумението в областта на сигурността между Триполи и Анкара повдига много въпросителни. Либийската национална армия на маршал Халифа Хафтар, която започна офанзива срещу Правителството на националното съгласие в Триполи, даде тридневен ултиматум на милициите Мисрата, които воюват на страната на правителството, да се изтеглят от Триполи и от крайбрежния град Сирт, предаде Асошиейтед прес. Президентът на Египет Абдел Фатах ас-Сиси е дал зелена светлина за \"временното\" предоставяне на танкове от Кайро на силите на Хафтар, съобщи гръцката телевизия Скай, като цитира неправителствената организация Мидъл Йист Монитор (Middle East Monitor), която се позовава на египетски източници. Въоръжението ще бъде предоставено при условие, че ще бъде върнато след завладяването на Триполи, като целта е по този начин да бъде заобиколено оръжейното ембарго на ООН. Според съобщението Египет е взел това решение заради сериозното намерение на Анкара да предприеме пряка военна интервенция в подкрепа на Правителството на националното съгласие.", "date": "2019.12.20", "title": "САЩ и Русия са обезпокоени от възможна турска военна\nоперация в Либия"}
{"url": "https://www.24chasa.bg/novini/article/7997179", "text": "Системите за лицево разпознаване допускат много грешки, когато анализират субекти, чиито цвят на кожата не е бял, се казва в доклад на американското правителство, цитиран от Франс прес и БТА. Това важи най-много за чернокожите индивиди и за тези с азиатски черти. При тяхното разпознаване изкуственият интелект допуска сто пъти по-често грешки, отколкото при белите хора. Изследователите от Националния институт за стандарти и технологии към американското правителство установиха и неправилно определяне на пола на чернокожите жени при 35 процента от случаите. Агенцията припомня, че лицевото разпознаване е широко използвано от властите, силите на реда, летищата, банките, търговската мрежа и училищата. Правозащитни организации и учени се опитват да ограничат влиянието на тези технологии. Те изтъкват факта, че алгоритмите допускат много грешки и невинни хора могат да попаднат заради тези несъвършенства в затвора. Освен това базите данни могат да бъдат лесно използвани от хакери с криминални цели.", "date": "2019.12.20", "title": "Лицевото разпознаване допуска много грешки, особено при чернокожи и азиатци"}
{"url": "https://www.24chasa.bg/novini/article/7997209", "text": "Турският президент Реджеп Тайип Ердоган обеща да вземе ответни мерки, ако САЩ въведат санкции срещу проекта за газопровод \"Турски поток\", предаде турската телевизия НТВ, цитиран от БТА. Ердоган говори пред журналисти в самолета на връщане от Малайзия. Те (представителите на американските власти) казваха, че ще предприемат стъпки във връзка със С-400 и Ф-35. Сега пък безсрамно казват, че ще въведат санкции във връзка с \"Турски поток\". Безусловно и ние ще наложим санкции срещу всички подобни стъпки, каза турският лидер.", "date": "2019.12.20", "title": "Ердоган ще вземе ответни мерки, ако САЩ въведат санкции срещу \"Турски поток\""}
{"url": "https://www.24chasa.bg/novini/article/7997128", "text": "В просторен рехабилитационен център извън Кабул, от полицейски автомобили се изсипват десетки токсикомани с отнесен вид - жертви на епидемично пристрастяване към метамфетамини, които вече конкурират опиатите в Афганистан. Арестувани из столичните улици, те задължително се включват в програма за дезинтоксикация, която се очаква да ограничи растящото търсене на метамфетамини, изненадало властите на страната, бореща се с потоците от опиум и хероин. \"Токсикоманията ми съсипа живота\", казва 25-годишният Сюлейман, един от новопристигналите четирийсетина души. Лицето му е белязано с типичното клеймо на пристрастените - вдлъбнати очи, хлътнали бузи. \"Готов съм на всичко за една доза, ако ще да работя, ако ще да крада\", добавя той. Пациентите на най-големия център за дезинтоксикация в Афганистан, носещ името на Ибн Сина (известен на Запад като Авицена, б. р.), се подлагат на 45-дневно лечение. Сюлейман бил зарибен с \"мета\", наричан от местните хора \"шиша\" (стъкло) преди три години, по време на пътуване до Иран. Друг токсикоман, 34-годишният Наджибула, посегнал към синтетичния стимулант преди две години, след като сестра му загинала при атентат, извършен от талибаните в северното й селце. Някакъв селянин му предложил дрога, \"неводеща до привикване\", която да притъпи скръбта. \"Отначало ми хареса заради усещането, че ме пълни с енергия\", обяснява той. \"После обаче дойде лошата страна, взех да откачам, да буйствам, да нападам близките си\", казва мъжът. В \"Ибн Сина\", разположен в бивш военен лагер, се лекуват днес 900 пациенти. До 2017 г. служителите тук се грижеха най-вече за пристрастени към опиумни наркотици, отбелязва Абдул Джабар Джалили, главен лекар и главен съветник в заведението. \"В момента близо 70 на сто от пациентите са зависими от \"мет\", казва той, сочейки с пръст хората, крачещи из големия слънчев двор. Шансовете да се \"изчистят\" са слаби - над 80 на сто не преборват зависимостта. Опиумът - на заден план? Експертите смятат, че оттогава зависимите са станали повече - според здравните власти употребяващите \"мет\" са някъде 40 на сто. Това си е истинска революция за едно вещество, почти неизползвано допреди няколко години. \"То е на път да задмине опиума по брой на пристрастените\", казва Абдул Шукур Хайдари, лекар от Програмата за ограничаване на търсенето на дрога, разказвайки подробно как трафикантите популяризират новата стока. \"Те казват, че \"метът\" не води до привикване и може да надвие зависимостта от опиати. После намаляват цената му, а понякога спират да доставят хероин и токсикоманите го сменят с \"мет\", разказва той. В страната, произвеждаща към 90 процента от всичкия опиум на планетата, първата партида метамфетамин - няколко грама, бе конфискувана в южната провинция Хелманд през 2008 г. Миналата година властите иззеха общо 180 кг от веществото. А през първите 10 месеца на 2019 г. - 935, сочат данни на Кабир Ибрахимхаил от службата за борба с наркотиците. \"С това темпо не бих се учудил, ако той измести скоро опиума, консумиран в Афганистан\", казва той. Местната продукция бе твърде скромна преди 2015 г. Пратките идваха предимно от Иран, където използват псевдоефедрин - класическа съставка на лекарствата против хрема, като базов елемент за производство на дрогата. Но трафикантите откриха, че могат да я правят от една планинска билка, позната в Западен и Южен Афганистан под името \"оман\". Талибанската намеса На пазара за \"мет\" са влезли и талибаните, дълго време използвали опиума като източник на финансови средства. \"В зоните под техен контрол талибаните облагат с такса всеки килограм продукция. Размерът й варира според района\", уточнява Жасмин Бхатия, изследователка от Института за ориенталски и африкански проучвания в Лондонския университет. За да ги лишат от този източник, американските военни започнаха през 2017 г. действия срещу лабораториите за производство на дрога в талибанските зони. При операция от този род през май в западната провинция Фарах най-малко 30 цивилни бяха убити в резултат на въздушни удари, се казва в доклад на ООН. Американците настояха, че тези лаборатории са били управлявани от талибаните. Междувременно ръководството на \"Ибн Сина\" смята, че страната не е способна да се справи с епидемията, предизвикана от \"мета\". \"Ще трябва да залягаме повече, за да спасим населението\", казва директорът на центъра Залмай Наврози.", "date": "2019.12.20", "title": "Метамфетамините печелят терен в Афганистан"}
{"url": "https://www.24chasa.bg/novini/article/7997055", "text": "Двама мъже са в ареста за крлупна кражба на златни и сребърни бижута от дома на бизнесмен в благоевградското с. Дъбрава. За броени часове, в резултат на предприети бързи съвместни оперативно-издирвателни действия, служители на ГДНП, СДВР и ОДМВР-Благоевград установиха и задържаха двама мъже, съпричастни към извършена крупна кражба на златни и сребърни накити. Сигнал за извършеното престъпление от къща в селото е получен вчера. Инкриминираните вещи, на приблизителна обща стойност около 7 000 лв., са намерени и иззети. И двамата задържани са от активния криминален контингент с регистрации за кражби. Изяснява се тяхна съпричастност и към други кражби, извършени на територията на София. Работата по случая продължава под надзора на РП-Благоевград.", "date": "2019.12.20", "title": "Арест за двама, обрали златни бижута от къщата на бизнесмен"}
{"url": "https://www.24chasa.bg/novini/article/7997272", "text": "Бившите ръководители на \"Франс телеком\" (France Telecom) ще лежат 4 месеца в затвора, след като съдът днес ги призна за виновни за психически тормоз над служители, довел до вълна от самоубийства, съобщиха френските медии. Наказателният съд в Париж осъди бившия ръководител на телекомуникационната компания Дидие Ломбар на една година затвор, от която осем месеца условно, и 15 000 евро глоба. Същите наказания бяха присъдени за заместника на Ломбар - Луи-Пиер Венес, и за бившия директор на отдела за човешки ресурси Оливие Барберо, информира  Самата компания, която от 2013 година се казва \"Оранж\" (Orange), трябва да плати глоба от 75 000 евро за случилото се през 2007 и 2008 година. Други четирима членове на ръководството бяха признати за виновни за съучастие в психически тормоз и бяха осъдени на четири месеца затвор условно и глоба от 5000 евро. Процесът, продължил два месеца, се опита да хвърли светлина върху управленските методи във френския телекомуникационен оператор през първите десет години на новия век. Според съда те са довели до влошаване на условията на труд и са дестабилизирали психически много от служителите, отбелязва \"Ройтерс\". Съдът разгледа подробно случаите с 39 служители, от които 19 са се самоубили, 12 са направили опит за самоубийство, а 8 са изпаднали в депресия или са излезли в отпуск по болест. Изслушани бяха десетки свидетели, експерти, бивши служители и близки на самоубилите се. Пред съдиите свидетелите разказаха ужасяващи факти: насилствено преместване на служители на други длъжности или в други географски райони, понижаване на заплатите, поставяне на неизпълними работни задачи, както и порой от имейли, призоваващи хората да подадат оставка. Това съвпада с периода 2007-2010 година, когато е съществувал план за преобразяването на \"Франс телеком\" за три години, с цел да бъдат съкратени 22 000 души, а други 10 000 да бъдат преместени в други градове. По онова време в дружеството работели 100 000 души със стотина различни професии, разпределени на 23 000 обекта. Бившето ръководство започнало да оказва натиск над хората, за да ги принудят да подадат оставка, тъй като повечето били със статут на държавни служители и не можели да бъдат съкратени, уточнява \"Франс прес\". През 2006 година Дидие Ломбар казвал на чиновниците, че трябва да си отидат \"през прозореца или през вратата\". Подсъдимите оспориха фактите и защитиха законността на провеждания от тях план.", "date": "2019.12.20", "title": "Мениджъри на \"Франс телеком\", довели служители до самоубийства, ще лежат в затвора"}
{"url": "https://www.24chasa.bg/novini/article/7997328", "text": "Демократите в Камарата на представителите в САЩ гласуваха за импийчмънт на президента Доналд Тръмп, но като изключим одобрителните реакции на медиите, какво постигнаха те? Не успяха да убедят страната в правотата на действията си; поставиха нов, нисък стандарт за президентски импийчмънт; Тръмп ще бъде оправдан в Сената, а демократите може би дори му помогнаха да бъде преизбран догодина. Поздравления за \"Съпротивата\", пише в редакционна статия в. \"Уолстрийт джърнъл\". Ентусиазираният от импийчмънта печат ще заклейми републиканците, че ги е страх от Тръмп или че са морални продажници. Само че проблемът не е дали републиканците имат чиста или гузна съвест. Проблемът са слабите аргументи и непочтеният начин, по който демократите подходиха към случая, коментира американският ежедневник, предава \" \". Процесът в Камарата на представителите бе несправедлив. Демократите в комисията по разузнаването отхвърлиха предложените от Републиканската партия свидетели, в комисията по правните въпроси не позволиха на републиканците да организират свои изслушвания и действаха припряно, за да приключат по-бързо дебатите и гласуването. По същество демократите се вкопчиха в един безразсъден външнополитически ход на Тръмп и го изопачиха до обвинения в корупция и изнудване. Показателно е, че основанията за импийчмънт не включваха обвинения в конкретни престъпления, а вместо това бяха абстрактни твърдения за \"злоупотреба с власт\" и \"възпрепятстване на работата на Конгреса\", отбелязва \"Уолстрийт джърнъл\". Само ден след гласуването в Камарата на представителите процедурата по импийчмънт прерасна от безумие във фарс, добавя в друга редакционна статия американското издание. Председателят на долната камара на Конгреса Нанси Пелоси сега заплашва да задържи предаването на обвиненията в Сената, докато горната камара не приеме условия по процеса, които тя и лявата й фракция смятат за адекватни. Американската конституция дава на Камарата на представителите право да гласува импийчмънт, а на Сената - да отсъди по импийчмънта. Пелоси обаче иска да използва обвиненията, които долната камара прокара, за да принуди горната да направи каквото тя иска. Целта, изглежда, е процесът в Сената да се превърне във второ разследване за импийчмънт с надеждата да изскочи нещо ново и републиканците да бъдат принудени да отстранят Тръмп от президентския пост, коментира \"Уолстрийт джърнъл\". Не това обаче са целели бащите основатели, когато са измислили процеса в Сената, който трябва да съди президента въз основа на обвиненията, одобрени от Камарата на представителите, допълва вестникът.", "date": "2019.12.20", "title": "\"Уолстрийт джърнъл\": Демократите май помогнаха на Тръмп за втори мандат"}
{"url": "https://www.24chasa.bg/novini/article/7996025", "text": "Първият сателит на Етиопия, проектиран и построен от китайски инженери, беше изстрелят с китайска ракета носител днес, предава  . ETRSS-1 (Етиопски сателит за дистанционно наблюдение) беше изведен в орбита от ракета-носител „Чанджън-4Б\" от космодрума в Тайюен, провинция Шанси. Тежащият 65 килограма сателит се очаква да работи в Космоса две години на височина 600 км. Той ще събира мултиспектрални изображения и данни за Етиопия в различни области като селското стопанство, водните ресурси, климатичните промени и др. Според Китайската академия за космически технологии, която проектира и изработва ETRSS-1, споразумението за сателитна програма е подписано между правителствата на двете държави през октомври 2016 г. Програмата е добър пример за сътрудничество между развиващите се страни в областта на климатичните промени и ще помогне за стимулиране на икономическото развитие и космическите технологии в Етиопия.", "date": "2019.12.20", "title": "Китайска ракета-носител изпрати първия сателит на Етиопия в Космоса"}
{"url": "https://www.24chasa.bg/novini/article/7997349", "text": "Министърът на правосъдието на Гърция Костас Циарас е подписал заповед за екстрадирането на руския гражданин Александър Виник във Франция, съобщиха ТАСС и БТА. Защитата на руснака каза, че ще обжалва решението. Адвокатът на Виник Тимофей Мусатов съобщи още, че клиентът му е обявил гладна стачка срещу решението на министъра. Виник бе арестуван в Гърция по искане на САЩ през юли 2017 г. Той е заподозрян в пране на милиарди долари чрез виртуална валута. Екстрадицията му беше поискана от Франция, САЩ и Русия, като желанието на Виник е да бъде екстрадиран в Русия.", "date": "2019.12.20", "title": "Гърция ще екстрадира руснака Александър Виник\nвъв Франция"}
{"url": "https://www.24chasa.bg/novini/article/7997329", "text": "Новата пилотирана капсула на компанията \"Боинг\" \"Старлайнър\" беше изстреляна към Международната космическа станция /МКС/ от Кейп Канаверал за първия си изпитателен полет, предаде Асошиейтед прес. Той се извършва без астронавти, като на борда е поставен манекенът Роузи. Полетът е репетиция за пилотирания му дебютен вариант, предвиден за 2020 година. \"Старлайнър\" ще достави на борда на МКС коледни подаръци за 6-членния екипаж на МКС и стотици семена от дървета, подобни на тези, които летяха на борда на Аполо 14 за Луната, предава БТА. Капсулата беше изстреляна с помощта на ракетата-носител \"Атлас 5\" малко преди изгрев на от военновъздушната база в Кейп Канаверал. Полетът до МКС ще трае един ден, преди да бъде осъществено скачването с орбиталната станция.", "date": "2019.12.20", "title": "Изстреляха новата американска капсула \"Старлайнър\" към МКС"}
{"url": "https://www.24chasa.bg/novini/article/7997386", "text": "Над 270 млн. лв. осигурява Министерството на регионалното развитие и благоустройството чрез Оперативна програма „Региони в растеж“ 2014-2020 г. за ремонт на студентски общежития към държавни университети и общински културни институции в 39-те големи града на страната. С проекти ще може да се кандидатства до края на 2020 г. Мярката е залегнала в предложеното от Управляващия орган на програмата изменение на Индикативната годишна работна програма за 2020 г. Ще се финансират ремонтни дейности и мерки за енергийна ефективност – обновяване на дограми, покриви, фасада, монтаж на топлоизолация, подмяна на оборудване и обзавеждане и др. Мярката е част от процедурата „Изпълнение на Интегрирани планове за градско възстановяване и развитие“. По нея до момента са сключени 156 договора на обща стойност 1,1 млрд. лв. Със средствата се изпълняват редица проекти за модернизация на градската среда, енергийна ефективност, здравни, социални и образователни проекти. По инвестиционен приоритет „Културна инфраструктура“ се изпълняват три проекта стойност 10,8 млн. лв. – два в Бургас, а един в Свищов. Това съобщиха от МРРБ.  През месец март 2020 г., след изменение на процедурите „Подкрепа за професионалните училища в Република България“, „Подкрепа за висшите училища в Република България“ и „Култура и спорт в училище“, ще бъде осигуренa допълнителна възможност за подобряване на условията за модерни образователни услуги чрез допълнителни инвестиции в образователна инфраструктура. Близо 215 млн. лв. е общият ресурс за ремонт и ново обзавеждане на държавни и общински професионални училища и висши учебни заведения. С промяната на програмата ще могат да бъдат обновени още 8 училища в направленията ветеринарна медицина, горско стопанство, растениевъдство и животновъдство и още един университет. Близо 15 млн. лв. е предвиденият ресурс по мярката „Култура и спорт в училище“, като сред допустимите кандидати по нея са Националната гимназия за пластични изкуства и дизайн „Акад. Д. Узунов“ - Казанлък, към Министерството на културата, и Спортно училище „Юрий Гагарин“ - Бургас, към Министерството на младежта и спорта. Промяната на индикативната програма предвижда създаване и на нова процедура „Спорт в училище“ с ресурс от 2.5 млн. лв. Тя ще бъде достъпна от месец април 2020 г. и ще финансира доставка и монтаж на спортно оборудване и обзавеждане за вече ремонтирани професионални училища. През месец март догодина се очаква да стартира и новата процедура „Регионална здравна инфраструктура - 2“, в рамките на която се планира с 20 млн. лв. да се достави медицински хеликоптер за въздушно спасяване и превоз на нуждаещи се пациенти, спасителни и донорски операции и да се осигури съпътстваща инфраструктура за използването му. До 31 декември 2021 г. ще е активна процедурата „Развитие на туристически атракции“, която е с общ бюджет от над 98 млн. лв. До момента по нея са сключени 2 договора на стойност малко над 15 млн. лв. с общините Видин и Казанлък. Конкретните бенефициенти по процедурата са Министерство на културата, общини и институции на вероизповеданията, които имат възможност да подават проекти за реставрация, социализация на обекти и повишаване на туристическата им привлекателност. До 30 юни догодина Агенция „Пътна инфраструктура“ ще получи допълнителни 55 млн. лв. за  рехабилитация на шест участъка от републиканската пътна мрежа. Планът предвижда обявяване на нова процедура „Пътна безопасност“, насочена към мерки за подобряване на безопасността на пътната инфраструктура в съответствие с националните и европейски приоритети за повишаването ѝ. Над 2 млн. лева ще бъдат вложени за изграждане на интелигентна транспортна система. Тези мерки ще добавят допълнителна устойчивост на резултатите, постигнати чрез финансиране на пътната инфраструктура в рамките на ОПРР 2014-2020. Коментари и предложения по проекта на ИГРП за 2020 г. на ОПРР могат да бъдат изпратени в срок до 31 декември 2019 г. на имейл:  .", "date": "2019.12.20", "title": "МРРБ с над 270 млн. лв. за ремонт на студентски общежития и общински културни институции"}
{"url": "https://www.24chasa.bg/novini/article/7997419", "text": "Пълна с марихуана газова бутилка в български автомобил откриха митническите служители на ГКПП \"Капитан Андреево\", съобщиха от Агенция \"Митници\". Колата с българска регистрация и шофирана от български гражданин е пътувала за Турция. По метода \"анализ на риска\" тя е била селектирана за щателна проверка. След пролъчване с рентгенова апаратура са били установени необичайни плътности на газова бутилка в багажното отделение. При последващ физически контрол в газовата бутилка са били открити 69 пакета вакумирани полиетиленови пликове. Направеният полеви наркотест на зелената листна маса в опаковките е реагирал на марихуана. Общото тегло на наркотичното вещество е 4,450 кг. По случая е образувано досъдебно производство под надзора на Окръжна прокуратура - Хасково, уточняват от митниците. Шофьорът е бил задържан с прокурорска мярка за 72 часа.", "date": "2019.12.20", "title": "Над 4 кг марихуана в газова бутилка е задържана на \"Капитан Андреево\""}
{"url": "https://www.24chasa.bg/novini/article/7997210", "text": "Най-ранните миграции на хора от Южна Америка към Карибските острови са започнали преди 5800 години, предаде ЮПИ. Резултатите от ново изследване на археологически данни показват, че мореплаватели първо са заселили по-големите, разположени по на север Големи Антили, които днес включват островите Куба, Ямайка, Испаньола и Пуерто Рико, предава БТА. По-рано археолозите предполагаха, че най-ранните заселници от Южна Америка първо са колонизирали по-малките, разположени по на юг Малки Антили. След това са мигрирали на север и са колонизирали един по един другите острови в Карибско море. За целта са били нужни няколко хиляди години. След като анализирали данни за над 2500 радиовъглеродни измервания на археологически обекти на 55 острова в Карибско море, учени от университета на Орегон си създали съвсем различна представа за тези миграции. \"Сценарият оборва поддържания от много археолози модел за постепенно колонизиране, според който заселването е започнало от Малките Антили и е продължило на север\", заяви ръководителят на екипа Матю Наполитано. Получените резултати навеждат на мисълта, че първите заселници на Карибските острови са пропътували с канута стотици мили в морето. Авторите на изследването смятат, че заселниците са били привлечени от по-плодородните земи и изобилието от природни ресурси на по-големите острови, разположени по на север. Резултатите от изследването са публикувани в Science Advances.", "date": "2019.12.20", "title": "Мореплаватели от Южна Америка са първите заселници на Карибите"}
{"url": "https://www.24chasa.bg/novini/article/7997340", "text": "Радослав Иванов - Радо Темерута е давал съвети на разбитата преди дни от МВР варненска наркобанда как да работи и да се пази от полицията, разкри на пресконференция Стоян Темелакиев, зам.-шеф на ГДБОП. Част от указанията му били момчетата да слязат от лъскавите коли и да не използват едни и същи телефони. Обикновените автомобили, които са използвани, струват 20 000 лева, каза Темелакиев. Според спецпрокуратурата Радо Темерута е зареждал варненци със синтетична дрога. Преди срещите негови хора от кримисредите проверявали района за полицаи и служебни коли. Тези негови мерки не са могли да противодействат на полицията и да предотвратят задържането\", каза шефът на спецпрокуратурата Димитър Петров. При акцията на ГДБОП са претърсени 33 жилища и коли, има и лични обиски. Освен наркотици, предимно амфетамин и метаамфетамин под формата на кристали, били открити и 2 каси с \"пари от оборотите\". Иззет е и килограм хероин. Варненската група разполагала с оранжерия за канабис и с бази за съхранение на стоката в къщи с видеонаблюдение. Имало и т.нар. отцепки, които да следят за полицейски коли. Те веднага информирали дилърите, ако забележат подозрителни цивилни мъже. За транспорт на наркотиците във Варна освен стари автомобили, били използвани и мулета, които пътували с автобуси.    Според МВР наркобандата е действала от 11 месеца. Първата оперативна информация за нея била получена през януари т. г. Сигналът бе проверен и потвърден, каза Темелакиев. Известно време наркотърговците са следени със СРС. Според Темелакиев групата била много добре структурирана. Лидерът имал ангажимент да осигурява доставките, да разпределя задачите и да осъществява контрол. Обвинението твърди, че са засечени негови срещи с Радо Темерута въпреки предохранителните мерки, които групата вземала.  На дело вчера стана ясно, че двамата са заснети от полицията.  \"През годините Радослав Иванов е влизал в полезрението на службите и отдавна е известен на МВР\", заявиха и Петров, и Темелакиев. Те отказаха да коментират твърденията на защитата на Иванов пред спецсъда в четвъртък, че той няма присъди и дори криминални регистрации и че липсват доказателства да правел доставки по поръчение на бандата. В момента 7 от обвинените по делото са зад решетките, а трима са пуснати под домашен арест. Те могат да обжалват решението на спецсъда да бъдат държани под ключ пред апелативния на 31 декември.  ", "date": "2019.12.20", "title": "Радо Темерута съветвал банда как да се пази от полицията (Обновена)"}
{"url": "https://www.24chasa.bg/novini/article/7997556", "text": "Доверието на българите и румънците в ЕС бележи най-голямо повишение в Общността за тази година. Това показва проучване, представено днес от Европейската комисия, предаде БТА. В България и Румъния доверието е нараснало с пет процента и достига съответно 60 и 57 на сто. Най-високо доверие в ЕС имат гражданите на Литва (66 на сто) и Дания (63 на сто). По-скоро вярват в ЕС 49 на сто от участвалите в допитването граждани на Германия, Полша и Белгия, както и 45 на сто от словаците. В Унгария доверието към ЕС е 52 на сто. Най-малко на ЕС вярват гражданите на Великобритания (29 на сто), Франция (32 на сто) и Гърция (34 на сто). Образът на ЕС е разглеждан положително най-често от гражданите на Ирландия (63 на сто), България (61 на сто) и Португалия (59 на сто). Средно в ЕС едва 42 на сто от гражданите заявяват, че виждат Общността в положителна светлина. Данните сочат спад в общото доверие в ЕС с един процент за една година. Одобрението за образа на ЕС е намаляло с три на сто в последната година, като се отчита покачване в същия мащаб на неодобрението. С три на сто (до 52 процента) намалява задоволството от европейската демокрация. На въпрос дали се чувстват граждани на ЕС, българите са в края на таблицата, като едва 56 на сто отговарят положително. По-ниски са резултатите само сред отговорите на гражданите на Италия (55 на сто), Великобритания (53 на сто) и Гърция (51 на сто). Първите три места в чувството на европейска принадлежност заемат гражданите на Люксембург (91 на сто), Испания (86 на сто) и Германия (83 на сто). Проучването показва, че днес европейците се тревожат най-много от имиграцията, промените в природата и икономическата обстановка. Най-малки са тревогите им за престъпността, енергийните доставки, данъците и пенсиите. На национално равнище най-много тревоги предизвикват здравеопазването, околната среда, безработицата и цената на живо", "date": "2019.12.20", "title": "Българите остават сред най-големите оптимисти за ЕС"}
{"url": "https://www.24chasa.bg/novini/article/7997458", "text": " събира над 90 продукта от 5 континента в  . За изтънчената празнична маса компанията включва   от 16 страни на отлични цени, като поставя специален фокус върху продуктите с български произход.  на Kaufland включва кулинарни изкушения от България, Великобритания, Франция, Италия, Испания, Германия, Швейцария, Чехия, Русия, Гърция, Ирландия, Турция и САЩ. Екзотичните предложения на компанията се простират чак до Зимбабве, Австралия и Чили. В рамките на 16 страници   на Kaufland предлага висококачествени месни продукти, сред които българските филе Капичола, зряло естествено минимум 60 дни, пикантната пастърма Black Angus, сушена минимум 50 дни, и деликатес от угоен патешки дроб, испанският Фуетек с благородна плесен, както и сурово-сушеното италианско прошуто крудо от маринован свински бут, зрял при специални условия. За привържениците на екзотиката Kaufland пилотно включва в празничния си асортимент филе от крокодил от Зимбабве, стек от кенгуру от Австралия и месо от елен и сърна от Франция. Месните предложения компанията допълва ексклузивно с телешки клуб стек с пипер и чесън на собствената си луксозна марка Exquisit, телешки джолан Осо буко от млади телета и патешки филе Магре. В   може да се открие и разнообразие от сирена – швейцарско прясно сирене с ром и лешници, френски ементал, рокфор и бри, италианска моцарела немски чедър и испанско меко сирене от овче мляко. За празничния тост   открехва света на богата селекция от напитки от различни страни – разнообразие от ирландско, шотландско, великобританско и американско уиски, бели и черни вина, и розе от България, Франция, Италия и Испания, два вида пенливи вина и ракия, и руска водка с кристално чиста артезианска вода от Сибир, тройно дестилирана и филтрирана през кварцов пясък и специален сребърен филтър. Освен млечни и месни продукти и празнични напитки, предложенията от България включват още зеленчуци в марината, айвар, пеперончини със сирене и олио, пюре от манатарки и други. Какво е празникът без десерт? Част от   са сладките изкушения като богат избор от качествени шоколадови изделия, микс от френски макарони, трюфели с шоколад, италиански сладолед, ароматно кафе и селекция от чай. Това, което прави луксозната   на Kaufland още по-ценна за потребителите, са допълнителните препоръки, които компанията дава за подходящи съчетания на храна и напитки, повече информация за различните продукти и тяхното съхранение, както и вкусни рецепти, които могат да бъдат намерени на  . Пълният набор от предложения, включени в премиум брошурата на Kaufland, можете да намерите тук:  . Kaufland България постоянно обогатява портфолиото си от над 20 000 продукта, за да предоставя всекидневно на потребителите качествен и разнообразен избор. Тазгодишната специална селекция предложения от луксозната брошура е част от богатия асортимент на веригата през коледния период до края на годината за пълна трапеза с ексклузивно празнично меню.", "date": "2019.12.20", "title": "Kaufland България събира луксозни предложения от 5 континента в специалната си празнична брошура"}
{"url": "https://www.24chasa.bg/novini/article/7997945", "text": "От спецпрокуратурата съобщиха, че започва разследване срещу Efbet. С постановление на Специализираната прокуратура от 20 декември 2019 г. е образувано досъдебно производство по  за извършено през декември 2017 г. в София престъпление , като на основание  разследването ще се извърши от наблюдаващия прокурор. Това съобщиха от прокуратурата.  Към момента са изискани официални справки от Държавната комисия по хазарта налагани ли са принудителни административни мерки по реда на Глава четвърта от Закона за хазарта по отношение на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ ЕВРОФУТБОЛ ЛИМИТЕД“, на какво правно основание, за какъв срок. Изискани са и данни санкционирани ли са същите търговци по реда на Глава пета от Закона за хазарта, извършването на какви административни нарушения на Закона за хазарта им е било вменено, какви административни наказания са им били наложени със съответните наказателни постановления, издадени от председателя на ДКХ. От Министерство на финансите е изискана официална информация извършвани ли са данъчни ревизии и проверки от органите по приходите по Глава петнадесета от ДОПК на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ЕВРОФУТБОЛ ЛИМИТЕД“, на какво правно основание е осъществен данъчно-осигурителният контрол, с какъв акт е възложено извършването на съответното производство, какви са били предметът и ревизираните срокове, с какви актове са приключили производствата, били ли са констатирани от органите по приходите нарушения на данъчното и осигурителното законодателство, установени ли са били задължения за данъци, били ли са наложени административни наказания. Изискани са данни за евентуално влезли в сила ревизионни актове и за проведени принудителни изпълнения за събиране на публични вземания. Очаквайте подробности.", "date": "2019.12.20", "title": "Спецпрокуратурата започва да разследва Efbet"}
{"url": "https://www.24chasa.bg/novini/article/7997940", "text": " На 21 декември 2019 г., от 0 ч. до 3 ч., са възможни затруднения при покупката на електронни винетки в мрежата за продажби на националния доставчик на услуги „Интелигентни трафик системи“ ЕАД заради планирани дейности по актуализация на електронната им система, съобщиха от пресцентъра на АПИ. Дружеството „Интелигентни трафик системи“ ЕАД предлага е-винетки чрез уеб сайтовете www.vinetki.bg, www.tollpass.bg, www.A1.bg, в мрежата на мобилния оператор А1, както и на каса в Български пощи, Easy Pay и в бензиностанциите на „Петрол“, „Лукойл“, „Еко“ и ОМВ. За избягване на риска от проблеми с покупката на е-винетки, напомняме на шофьорите, че е-винетки могат да се купят от сайта bgtoll.bg, мобилното приложение BGTOLL, терминалите за самотаксуване, разположени предимно в бензиностанции, както и на каса на основните гранични контролно-пропускателни пунктове – ГКПП „Калотина“, ГКПП „Кулата“, ГКПП „Капитан Андреево“, ГКПП „Илинден“, ГКПП „Станке Лисичково“, ГКПП „Силистра“, на Дунав мост – Русе и на Дунав мост – Видин. Е-винетки се предлагат и от националния доставчик на услуги „Конкорд Смарт Инфраструктура“ АД чрез уеб сайта www.digitoll.bg и терминалите “Cashterminal” в мрежата на “Интеркапитал груп”.", "date": "2019.12.20", "title": "За 3 часа тази нощ са възможни затруднения в продажбата на е-винетки"}
{"url": "https://www.24chasa.bg/novini/article/7997939", "text": "Турция не може да остане безмълвна към \"наемници\" като руската група Вагнер, която подкрепя силите на либийската национална армия на маршал Халифа Хафтар, заяви днес турският президент Реджеп Тайип Ердоган, цитиран от Ройтерс. Чрез групата Вагнер те буквално подкрепят наемниците на Хафтар в Либия. Знаете кой им плаща, каза Ердоган, цитиран от телевизия НТВ. Това е ситуацията и няма да е правилно да запазим мълчание спрямо всичко това. Направили сме най-доброто досега и ще продължим да го правим, добави той, цитиран от БТА. Коментарите на Ердоган бяха направени днес, ден след като либийското правителство на националното съгласие, признато от ООН, гласува за влизането в действие на споразумението за сътрудничество в сферата на сигурността и военната област, подписано наскоро с Турция.", "date": "2019.12.20", "title": "Ердоган: Не можем да мълчим за подкрепяните от Русия \"наемници\" в Либия"}
{"url": "https://www.24chasa.bg/novini/article/7998048", "text": "Българка е изчезнала в испанския град Валенсия и се издирва от полицията и близките й. Жената се казва Пена Димитрова. За последно тя е била забелязана миналия петък, около 17:30 часа, в квартал Марчеленес на Валенсия. Това съобщава bulgaros.ovh. Пена Димитрова е облечена със зелено яке и зелени панталони. Жената е висока е 150 см, описват я близките й. В призива за издирването на българката се призовават всички, които знаят нещо за жената, да се свържат с дъщерята й. Оставен е и телефон: 670 372 988. Сигнали по случая се приемат и в полицейските управления.", "date": "2019.12.20", "title": "Издирват българка, изчезнала във Валенсия"}
{"url": "https://www.24chasa.bg/novini/article/7998031", "text": "Иранският президент Хасан Рохани и японският премиер Шиндзо Абе се срещнаха днес в Токио, предаде Ройтерс, цитирана от БТА. Рохани призова Абе да работи заедно с други страни за запазването на международното споразумение за иранската ядрена програма 2015 г. \"Ядреното споразумение е много важно за Иран. Надявам се Япония и други страни по света да положат сериозни усилия за съхраняването му\", каза Рохани на срещата си с японския премиер. Шиндзо Абе призова Иран да спазва задълженията си, поети с ядреното споразумение. \"Япония желае да направи всичко възможно за намаляване на напрежението и стабилизиране на ситуацията в Близкия изток. Що се отнася до Иран, силно се надявам страната изцяло да изпълнява ядреното споразумение и да играе конструктивна роля за мира и стабилността в региона\", заяви Абе на Рохани. Американският президент Доналд Тръмп миналата година изтегли САЩ от иранското ядрено споразумение и въведе отново тежки икономически санкции срещу Техеран, отбелязва Ройтерс. Иран тази година частична започна да спира изпълнението на част от задълженията си по споразумението.", "date": "2019.12.20", "title": "Рохани се надява Япония да помогне за запазването на иранската ядрена сделка"}
{"url": "https://www.24chasa.bg/novini/article/7997930", "text": "Сайтът на \"24 часа\" ( ) продължава да е най-големият интернет портал в България, показват данните на метричната система Gemius за ноември. За първи път данните за октомври показаха, че сайтът на \"24 часа\" е изпреварил всички останали с българско съдържание. Преди да изпреварят всички, десктоп и мобилният сайтове на \"24 часа\" бяха номер едно само сред новинарските.  24chasa.bg вече втори месец е по-голям от всички сайтове в България, включително от пощата abv.bg, от \"българския ютюб\" - vbox7, както и от най-голямата платформа за електронна търговия - olx.bg. Прогнозните данни за декември към момента показват, че няма изгледи тази ситуация да се промени. 30,95% ръст на уникалните посетители има десктоп сайтът на \"24 часа\" през ноември на годишна база, показват данните на Gemius. При мобилния   ръстът е 74.28% за годината. Нито един от тези проценти не е резултат от купен трафик, за което  Готови сме да докажем с пълни статистики откъде идва трафикът към сайта ни от самото му създаване преди над 10 години - и досега, и предлагаме и конкурентите ни да го направят. Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   още в началото на 2018 г. превърнаха онлайн изданието www.24chasa.bg  Сайтът също е много силен канал за достоверна информация,    Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Gemius oтчита и по-новата аудитория на \"24 часа\" - от новинарската платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 135 000. 168chasa.bg - 39.54%, bgdnes.bg - 49.41% m.bgdnes.bg - 73.04%, bgfermer.bg - 36.82%, m.bgfermer.bg - 92.93%, dot.bg - 31.24%, m.dotbg.bg - 84.66%, mila.bg - 21.28%, mama24.bg - 180.22%,  24zdrave.bg - 65.31%, m.24zdrave.bg - 125.00%. Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2019.12.20", "title": "Сайтът на \"24 часа\" е най-големият в България и през ноември"}
{"url": "https://www.24chasa.bg/novini/article/7998044", "text": "Измина един противоречив месец за Русия и нейната армия. В Сирия тя установи контрол над бившата столица на \"Ислямска държава\" град Рака, което засили хватката й след изтеглянето на американските войски. В Украйна новото примирие би трябвало да закрепи контрола на Москва на териториите, които превзе преди пет години. Междувременно в Мурманск избухна пожар на единствения руски самолетоносач.   По-рано тази година, той получи повреда, след като върху него се стовари плаващ кран. Дори в най-доброто си състояние, когато например нанасяше въздушни удари в Сирия, надеждността му дотолкова притеснява руските власти, че той винаги беше придружаван от буксирен кораб. Този инцидент заедно с няколко други по-значими произшествия в Русия тази година, включително смъртта на 14 моряци при ядрена авария на изследователска подводница, е напомняне за парадоксите, в които е обвита военната мощ на Русия. Три десетилетия след падането на Берлинската стена Русия се възстанови и показа бойни способности, който всяват страх не само сред съседите й, но и по света. Наред с това обаче тя все още се бори с трудностите в поддръжката и попълването на личния състав. Москва може да е спечелила петдневната война с Грузия през 2008 г., но в Русия този конфликт открои проблемите пред армията, която все още не се е съвзела от колапса след 1989 г. През онази година официални представители се ангажираха да заменят 70 процента от военната техника до 2020 г. и да реформират структурата на личния състав, която все още силно разчита на наборни войници, а много подразделения, наследени от Студената война са катастрофално недоукомплектовани. В съответствие с реформите броят на подразделенията бе драматично намален, а с това и броят на висшите офицери, докато Москва се опитваше да се съревновава със Запада чрез създаването на професионална армия от подофицери. Боен опит От една страна, съвременната руска армия действа глобално и често ефективно в мащаби, немислими в началото на века. По-специално конфликтът в Сирия даде на специалните сили и пилотите допълнителен боен опит, а кораби и самолети бяха изпращани чак до Южна Африка и Латинска Америка. Наред с това Русия инвестира в някои технологии, които сериозно разтревожиха потенциалните й противници, включително системи за противовъздушна отбрана, които могат силно да затруднят действията на западните военновъздушни сили. Това включва ново поколение ракети, които подтикнаха Вашингтон да излезе от Договора за ракетите със среден и малък обсег (ДРСМО) по-рано тази година. Колко са надеждни повечето от тези технологии или колко са заплашителни е обект на спорове, особено сред западните анализатори. През септември американският анализатор Майкъл Кофман написа, че руската противовъздушна и ракетна заплаха е \"силно преувеличена\" и в Европа, и в Близкия изток. Остават и въпроси, свързани с няколко получили широка известност руски ракетни системи от следващо поколение, включително хиперзвукови оръжия. През август мистериозна експлозия, която уби петима руски учени, според много съобщения била предизвикана от неуспешно изпитание на крилата ракета с ядрен двигател, въпреки че по късни сведения сочиха, че взривът е станал на кораб, опитващ се да спаси друга изгубена по-рано ракета. Остават сериозните проблеми с личния състав и въоръжението. Руската кампания по превъоръжаване понесе удар от разрива на отношенията с Украйна, която някога разполагаше със сериозен дял в руския промишлен потенциал в отбранителната индустрия, наследен от епохата на Съветския съюз. Това изправи най-новите руски фрегати пред дилемата с липсата на двигатели, освен цял куп други проблеми. Бойният дух на армията остава в най-добрия случай проблематичен. През ноември бащата на наборник, застрелял осем други войници от своето поделение каза, че синът му е бил подтикнат да го направи в резултат на тормоза и традиционните издевателства в армията. Водене на война Вероятно най-голямото умение на Русия, що се отнася до армията й, е точната преценка къде и кога иска да я използва. Независимо от всичките си обичайни проблеми, руската армия е готова за посрещане на конфликти на непосредствените си граници, което й дава предимство пред западните сили заради дългите им линии за снабдяване. От хакерски атаки до електронна война Москва е доказала способностите си да съчетава нови и стари методи на водене на бойни действия. В първата година на конфликта в Украйна през 2014 г. тя доказа, че може да съчетава артилерийската мощ с високоточно насочване на стрелбата, често чрез проследяване на украинските военни радиосигнали или мобилни телефони. Това доведе до няколко поражения на украинската армия на бойното поле. Но по-късно украинските сили обявиха, че са станали по-боеспособни да се противопоставят на Русия. Чрез настъпателни действия те разстройваха координацията на руските сили, които понякога неволно обстрелваха собствените си войници. За западните анализатори, опитващи се да установят действителния мащаб на руската мощ, това вероятно ще е важен урок. Военната мощ на Москва може все още да се пропуква, но тя се научи да се обновява. За противниците й това все още я прави доста опасна. /БТА/", "date": "2019.12.20", "title": "Пожар на самолетоносач показа слабостите на руската военната мощ"}
{"url": "https://www.24chasa.bg/novini/article/7998146", "text": "\"АЕЦ Козлодуй\" ЕАД днес е изпълнил производствения си план за 2019 г., съобщиха от ядрената централа, цитирани от БТА. От началото на годината досега от ядрените мощности на атомната централа са генерирани 15 949 830 МWh електроенергия, при спазване на всички изисквания за безопасна експлоатация. Очаква се до края на годината пети и шести блок да произведат общо около 16 550 000 МWh електроенергия, което ще бъде с 4 процента над планираното, допълниха от централа. Двата блока на АЕЦ \"Козлодуй\" днес работят с пълно натоварване на мощността, пише в съобщението.", "date": "2019.12.20", "title": "АЕЦ \"Козлодуй\" ЕАД изпълнил днес производствения си план за 2019 г."}
{"url": "https://www.24chasa.bg/novini/article/7998154", "text": "Най-древната фосилизирана гора, която е на 386 милиона години, беше открита в изоставена кариера в щата Ню Йорк, съобщи Би Би Си. Специалистите мислят, че гората в Кайро, Ню Йорк, е била толкова голяма, че първоначално е обхващала и щата Пенсилвания. Тя е с три милиона години по-стара от досега известната най-древна гора в Гилбоа, също в щата Ню Йорк, предава БТА. Учените от университетите в Кардиф, Бингхамтън и от Нюйоркския щатски музей изследват подножията на планината Кетскил от 10 години. Оттогава те са картографирали повече от 3 000 кв. м от гората. Според тях в нея са расли поне два вида дървета Cladoxylopsids (папратовидно) и Archaeopteris (иглолистно). Открит е и трети вид, който още не е идентифициран. \"Това е много древна гора от самото начало, когато планетата ни е ставала зелена и горите са се оформяли като част от земната система\" - каза д-р Кристофър Бери от Кардифския университет. Гората най-вероятно е унищожена от наводнение, защото на повърхността на кариерата са открити фосили на риби. Изследването на обекта ще увеличи познанията за еволюцията на дърветата и как те извличат въглероден двуокис от атмосферата.", "date": "2019.12.20", "title": "Специалисти: Най-древната гора е расла на територията на щата Ню Йорк"}
{"url": "https://www.24chasa.bg/novini/article/7998000", "text": "Министерството на финансите предлага промяна в Наредба Н-18, отнасяща се до възможностите за отчитане на продажбите през електронен магазин. Предложението е публикувано на  . Електронните магазини ще регистрират и отчитат продажбите вместо с фискален или системен бон, чрез друг документ, в случаите, когато е извършено неприсъствено плащане с кредитна или дебитна карта. За да могат да се ползват от предложения нов ред за регистриране и отчитане на продажбите, юридическите лица ще дават допълнителна информация относно електронния си магазин и за методите на плащане в него, доставчиците на платежни услуги, с които има сключен договор за предоставяне на виртуален ПОС, платежните сметки, по които получават плащания от продажбите на стоки или услуги, включително тези, с които е виртуалният ПОС. Предлага се удължаване на срока за лицата, използващи интегрираните автоматизирани системи за управление на търговската дейност, за привеждане в съответствие с изискванията на наредбата. Предлага се срокът да се удължи до 31 март 2020 година.", "date": "2019.12.20", "title": "Промени при отчитането на продажбите през електронен магазин?"}
{"url": "https://www.24chasa.bg/novini/article/7998246", "text": "Депутатите в новия британския парламент за първи път гласуваха и подкрепиха споразумението за Брекзит на министър-председателя Борис Джонсън, което проправя пътя за излизането на Обединеното кралство от Европейския съюз на 31 януари 2020 г., предаде Франс прес, цитирана от БТА. Камарата на общините, в която консервативният премиер разполага с много голямо мнозинство след изборите на 12 декември, одобри текста с 358 гласа \"за\" и 234 \"против\" на второ четене. Законодателният процес ще продължи след коледните празници и новогодишните празници, като правителството разчита окончателното му приемане да стане на 9 януари. След одобрението на кралицата остава само споразумението да бъде ратифицирано от Европейския парламент.                                                                                                                                                                                                                                                                                                                                ", "date": "2019.12.20", "title": "Парламентът одобри сделката за Брекзит, договорена от Борис Джонсън (Обновена)"}
{"url": "https://www.24chasa.bg/novini/article/7998248", "text": "Бъкингамският дворец съобщи, че принц Филип, съпругът на кралица Елизабет Втора, е приет в болница за наблюдение и лечение \"като предпазна мярка\", предаде Асошиейтед прес. Принц Филип, който е на 98-години, е настанен в болница \"Крал Едуард Седми\" в Лондон, съобщи БТА. Уточнява се, че той не е пристигнал в лечебното заведение с линейка и не е бил приет по спешност, посочва АП. Става дума за планиран прием в болницата, допълва Франс прес. Принцът е пристигнал в болницата от Норфолк, където британското кралско семейство прекарва по традиция коледните празници в кралската резиденция Сандрингам, допълва Франс прес.", "date": "2019.12.20", "title": "Принц Филип е приет в болница"}
{"url": "https://www.24chasa.bg/novini/article/7998281", "text": "Новата космическа капсула \"Старлайнър\" на компанията \"Боинг\" не застана нормално на орбита, което означава, че още не е на подходяща траектория към Международната космическа станция (МКС), съобщиха Асошиейтед прес и АФП. Двигателите за набиране на височина не са се включили, както е предвидено. \"Бойнг\" съобщи, че орбитата е \"стабилна\", но не както е предвидена. Корабът обаче е под контрол и навигационният екип обмисля следващите маневри, предава БТА. НАСА предаваше пряко изпитателния полет. Всичко след изстрелването от Флорида вървеше по план, разкачването с ракетата \"Атлас V\" беше нормално, но половин час след началото на полета беше съобщено за проблема. НАСА веднага спря прякото предаване с обещанието за допълнителна информация по-късно. Изпитателният полет се извършва без астронавти, като на командирското място е поставен манекенът Роузи, снабден с много сензори, за да отчитат налягането, което би изпитал човек. Полетът е репетиция за пилотирания дебютен вариант, предвиден за 2020 г. Той трябва да провери основните системи на космическия кораб. Освен това \"Старлайнър\" е натоварен с коледни подаръци за 6-членния екипаж на МКС и стотици семена от дървета, подобни на тези, които летяха на борда на Аполо 14 за Луната. Местата в капсулата са седем, но обикновено в нея ще летят четирима или петима астронавти. Височината й е 5 м, а диаметърът 4,5 м. Капсулата беше изстреляна с помощта на ракетата-носител \"Атлас 5\" малко преди изгрев от военновъздушната база в Кейп Канаверал. Полетът до МКС по план е един ден. Следва скачване. По график \"Старлайнър\" трябва да се приземи на полигона Уайт сендс в щата Ню Мексико на 28 декември. Това е шансът на \"Боинг\" да догони конкурента \"Сейс Екс\", който също има договор с НАСА и направи успешен подобен изпитателен полет през март. \"Спейс Екс\" трябва да тества само аварийните системи, преди да изстреля капсулата \"Дракон\" с двама астронавти вероятно през пролетта. Ако изпитателният полет на \"Старлайнър\" е успешен, \"Боинг\" ще може да изстреля капсула с астронавти през лятото. Директорът на НАСА Джим Брайдънстайн каза вчера, че подобна конкуренция е необходима за намаляване на цената и насърчаване на иновациите. Независимо коя от двете компании ще направи първия пилотиран полет, с него американски астронавти ще полетят от родна земя за първи път от девет години. След като совалките бяха изтеглени от употреба, НАСА разчита за превоз до МКС на руските кораби. Капсулата \"Старлайнър\" ще бъде върната на полигона Уайт сендс в щата Ню Мексико в неделя, без да извърши планираното скачване с Международната космическа станция, съобщи Ройтерс. Корабът не е достигнал планираната височина заради грешка в таймера, която е предизвикала по-бързо изчерпване на горивото, каза директорът на НАСА Джим Брайдънстайн. В подобна ситуация, ако имаше хора в капсулата, вместо манекен, те щяха да са в безопасност, заяви Джим Брайдънстайн.", "date": "2019.12.20", "title": "Капсулата \"Старлайнър\" има проблем с двигатели, но е \nна стабилна орбита"}
{"url": "https://www.24chasa.bg/novini/article/7998329", "text": "Инагурацията на Теббун за държавен глава бе вчера, точно седмица, след като бе избран с 58% от гласовете на алжирците. Веднага след това новият президент номинира външния министър на страната Сабри Букадум за изпълняващ длъжността министър-председател. Екатерина Захариева и Сабри Букадум се видяха през септември в Ню Йорк, когато той заедно с външния министър на Германия Хайко Маас пое съпредседателството на конференцията на ООН за Договора за всеобхватна забрана на ядрените опити. Двамата разговаряха по теми от регионален и двустранен характер, както и обсъдиха бъдещо посещение на Захариева в Алжир.", "date": "2019.12.20", "title": "Захариева поздрави алжирския си колега, номиниран за премиер"}
{"url": "https://www.24chasa.bg/novini/article/7998328", "text": "Мариян Горбан със семейството си и проф. Любомир Спасов, извършил белодробната му трансплантация, е бил гост на здравния министър Кирил Ананиев днес, съобщиха от здравното министерство, цитирани от БТА. Мариян разказва, че всеки ден благодари на починалата жена и нейните близки, дали съгласие да дарят органите й. От два месеца вече той диша с нейния бял дроб. \"Всички трябва да се замислим колко е важно донорството, защото така можем да спасим друг човек и медицината дава тази възможност\", е заявил 70-годишният инженер, роден в Украйна. Той поздравява здравния министър за проведената информационна кампания в подкрепа на донорството и трансплантацията \"Да! За живот!\", защото това е пътят повече хора да разберат голямото значение на този изключително хуманен акт. Според Кирил Ананиев, като резултат от кампанията, темата е достигнала до стотици хиляди българи и вече се е превърнала във въпрос, който все по-често се обсъжда в семейството и в приятелския кръг. Усилията на здравното министерство ще продължат в тази посока не само чрез провеждането на информационни кампании, но и с изпълнението на много други дейности, залегнали в Националната програма за насърчаване на донорството и подпомагане на трансплантацията в Република България 2019 - 2023 г., която е била приета преди дни от Министерския съвет, разказват от Здравното министерство. Нейната цел е да подобри организационният модел на донорството и трансплантацията на органи чрез ясни процедури, критерии, правила и обучения на медицинските специалисти. Личната цел на Мариян Горбан след трансплантацията е отново да моржува, което лекарите обещават скоро да бъде възможно, както и да скочи с парашут. Планува да посети много нови места, за които със семейството му отдавна си мечтаят и дълго са си говорили, докато е бил тежко болен. \"При мен се случи чудо. В този етап от живота ми, в който търсех начин как да се спася, получих шанса да съм първият българин с успешно трансплантиран бял дроб.\" Това посочи Мариян Горбан от Бургас, който преди близо два месеца претърпя белодробна трансплантация в УБ \"Лозенец\".", "date": "2019.12.20", "title": "Белодробно трансплантиран поздрави Ананиев за кампанията \"Да! За живот!\""}
{"url": "https://www.24chasa.bg/novini/article/7994578", "text": "“Само веднъж са го обидили. Някое от децата му казало “малък човек” на детската площадка пред блока”, казва Живка Колева, майката на 6-годишния Димитър от Варна. “Той ме попита защо е така. Успокоих го, но повече не сме говорили по темата за забавения растеж със сина ми”, добавя младата жена. Когато Димитър се родил и започнал да расте, майка му не забелязала, че има проблем. “Аз съм дребна, майка ми е миниатюрна, баща ми е по-скоро среден на ръст”, разказва тя за рода си от добричкото с. Карапелит. Бащата Милен Димитров, който е мебелист по професия, също смятал, че всичко със сина му е наред.   “Когато бе на 4 г., беше 104 см и аз започнах да се притеснявам. Споделих с колежки и те ме посъветваха да се обърна към проф. Виолета Йотова от болница “Св. Марина”, за което съм страшно благодарна. Кандидатствахме за помощ от “Българската Коледа” и ни осигуриха хормон на растежа преди 3 месеца. Сега, след първото лечение, Митко е пораснал с цели 3 см и е качил 1 кг. Отново чакаме да ни одобрят, защото за този срок трябват 3000 лева, което за година е 12 000 лева. Тази сума е непосилна за нас. На квартира сме с мъжа ми, и двамата работим, но не можем да си позволим тези пари. Подобно лечение не се поема от здравната каса”, казва още Колева. Когато Митко е на 4 г., Живка започва да се съмнява, че нещо не е наред с растежа на детето . Тя наистина е дребна, но пък бащата е дори висок. Няма нищо, дребен си, успокоявал той сина си. Същото казвали и бабата, и дядото. В един момент обаче Митко все пак попитал: “Мамо, защо не раста?”, въпреки че в детската градина никой не му намеквал за дребния ръст. “Тази година отидохме при проф. Йотова с всички документи и тя направи пълни изследвания на сина ми. Споделих , че детето видимо изостава в развитието си, тъй като на 4 г. беше едва 104 см. Направиха изследвания по 12 показателя, плюс скенер и рентген на ръката и се установи, че по костна структура Митко изостава с 3 г. в развитието си от неговите връстници. Че е спрял да расте на година и половина. Отначало мъжът ми беше скептичен за ефекта от лечението, но след като всяка вечер биех инжекции, и той се обнадежди. Проф. Йотова каза, че наваксването за всяко дете е индивидуално”, добавя Колева.   Майката се съмнява, че причината за проблема са многото антибиотици, които Митко е погълнал заедно с лекарства за понижаване на температурата, които е вземал като болен на годинка. “Не съм го чела никъде, но иначе нямам обяснение за спирането на растежа му”, съмнява се Живка. Димитър обича да ходи на танци, да гледа бокс, но той и баща му не са се сещали, че Меси е имал същия проблем и че това не му пречи да е гениален футболист. “Чух за Меси, но не съм му казвала за това”, признава Колева.", "date": "2019.12.20", "title": "“Българската Коледа” помага на малкия Митко да порасне като връстниците си"}
{"url": "https://www.24chasa.bg/novini/article/7998383", "text": "Турският национален авиопревозвач \"Търкиш еърлайнс\" планира да съди компанията \"Боинг\" заради продължаващата неяснота, свързана със самолетите \"Боинг 737 МАКС\" (Boeing 737 MAX), предаде ДПА, като се позовава на информация на турската агенция Демирйорен. Самолетите \"Боинг 737 МАКС\" бяха спрени от движение след катастрофи в Индонезия и Етиопия, при които загинаха 346 души. Тази седмица американският самолетостроител \"Боинг\" обяви, че временно ще спре производството на модела 737 МАКС следващия месец, припомня БТА. Турската авиокомпания \"Търкиш Еърлайнс\" също спря полетите със самолети \"Боинг 737 МАКС\" през март. Изпълнителният директор на компанията Билял Екши заяви през юни, че очаква компенсации заради загубите за спрените полети. Турският авиопревозвач обяви, че планира да заведе дело срещу \"Боинг\" заради отказа да предостави задоволителни обяснения, съобщи снощи Демирйорен.", "date": "2019.12.20", "title": "\"Търкиш еърлайнс\" обмисля да съди \"Боинг\""}
{"url": "https://www.24chasa.bg/novini/article/7998332", "text": "На 19.11.2019 г. КФН публикува на сайта си Наредба за системата „бонус-малус\" по задължителна застраховка „Гражданска отговорност“ на автомобилистите, заедно с мотивите към нея, както и проект за последващи промени в Наредба № 49 от 16.10.2014 г. за задължителното застраховане по застраховки „Гражданска отговорност\" на автомобилистите и „Злополука\" на пътниците в средствата за обществен превоз, които представят цялостно модела на функционирането на бъдещата система ( ), съобщиха от КФН. Отговорни за проекта са три институции: Комисията за финансов надзор (КФН), Министерството на вътрешните работи (МВР) и Министерството на транспорта, информационните технологии и съобщенията (МТИТС). В процеса на изработване на системата активно се включи и Държавната агенция за пътна безопасност. КФН използва възможността да комуникира с обществото, като до момента са събрани над 60 официални становища и са разгледани над 700 коментара в онлайн средите, които отразяват част от общественото мнение по предложената система „Бонус-малус“. В допълнение на изброените канали, се състояха и няколко експертни обсъждания, в които участваха неправителствени организации, различни асоциации, като Асоциацията на българските застрахователи (АБЗ), Българска асоциация на пострадали при катастрофи, Държавна агенция “Безопасност на движението по пътищата”, „Институт за пътна безопасност“, Гаранционен фонд, представители на МВР и на МТИТС. Предстои направените предложения и коментари да се обсъдят от КФН, МВР и МТИТС и тогава проектът на Наредбата за системата „Бонус-малус\" по задължителна застраховка „Гражданска отговорност“ на автомобилистите да се публикува на Портала за обществени консултации и интернет страниците на трите институции за стартиране на едномесечно обществено обсъждане. На база на направените предложения, Комисията за финансов надзор предоставя на широката общественост едни от най-често задаваните въпроси по системата „Бонус-малус“ и подготвените отговори към тях: Предложението за вписване на водачите, които ще управляват моторното превозно средство в застрахователната полица по задължителната застраховка „Гражданска отговорност“ на автомобилистите, с произтичащата от него последици в случай на невписване на водача е, за да се ангажира персоналната отговорност на водачите на МПС за собственото им поведение. В някои случаи изискването за вписването на водачи в застрахователната полица не се прилага, така например: по отношение на линейки, автомобили на министерство на вътрешните работи, имащи право да ползват специален режим на движение, учебни моторни превозни средства и др. По отношение на особено чувствителните въпроси, свързани с възникване на извънредна необходимост от управление на МПС от лице извън кръга на вписаните в застрахователната полица (например когато вписан водач не е в състояние да управлява моторното превозно средство поради употреба на алкохол, злополука или влошено здравословно състояние) е предвидено, че управлението на автомобила от друг водач, няма да се счита за неизпълнение на изискването за вписване на водача в застрахователната полица. Това се отнася и за случаите, в които се ползва услугата „не карай пил“ (дринк енд драйв). Не се предвижда предложение за промяна на правилата относно кръга на застрахованите лица по задължителната застраховка „Гражданска отговорност“ на автомобилистите, който ще продължи да включва всички лица, които на законно основание управляват или ползват моторното превозно средство, във връзка с което е сключена застраховката, независимо дали са вписани като водачи в нея или не. Това означава, че в случай на пътнотранспортно произшествие, причинено от невписан водач, застрахователят ще продължава да изплаща обезщетение и няма да има право да изисква възстановяване на плащането от невписания водач само на основание, че не е включен в застрахователната полица. Системата „Бонус-малус“ се основава на административни нарушения и престъпления във връзка с движението по пътищата. Взети са предвид административните нарушения и престъпления, които в съответствие с извършените анализи в най-голяма степен допринасят за причиняване на пътнотранспортни произшествия (като превишаване на ограниченията на скоростта, отнемане на предимство, извършване на опасни маневри, управление на моторно превозно средство в нетрезво състояние или под въздействието на наркотични вещества или техни аналози, хулиганско поведение при шофиране на моторно превозно средство) или престъпления, които сами по себе си представляват пътнотранспортни произшествия с причинени вреди на имущество или физически лица. Целта на подхода е да съдейства за превенция на риска от настъпване на пътнотранспортни произшествия, като въздейства още на етапа на установяване на рисковото поведение, преди вредите да са настъпили. По този начин предложеният проект за система „Бонус-малус“ ще бъде насочен към противодействие на причините за настъпване на застрахователни събития, вместо да регистрира вече настъпили застрахователни събития и да въздейства едва след като вредоносните последици от тях вече са настъпили. Причинените щети не са част от единните изисквания за коригиране на застрахователната премия, определени с проекта на наредбата за системата „Бонус-малус“, но застрахователите и сега имат практика да предвиждат надбавки и отстъпки от цената на застраховката, определяйки ги въз основа на собствената си ценова политика и характеристиките на индивидуалните им застрахователни портфейли. Проектът на Наредба предвижда възможността тази практика да се запази, като допълнително ще се осигури и достъп до информацията за причинените щети чрез информационната система на Гаранционния фонд. Моделът на система „Бонус-малус“, който се предлага работи и в тази насока. В проекта на Наредба №49, публикуван заедно с проекта на Наредбата за системата „Бонус-малус“, се посочва, че за целите на определяне на базовата застрахователна премия застрахователите, ще имат право на достъп до данни за изплатени претенции за предходните 5 год. по застраховки „Гражданска отговорност\" на автомобилистите, като условията и редът на достъп до информацията ще се определят с Наредба № 54. След натрупването на надеждна и структурирана статистическа информация за пазара като цяло при прегледа на системата „Бонус-малус“ ще се анализира и възможността да бъдат включени допълнително и изплатените претенции като фактор. Причинените щети не са част от единните изисквания за коригиране на застрахователната премия, определени с проекта на наредбата за системата „Бонус-малус“, но застрахователите и сега имат практика да предвиждат надбавки и отстъпки от цената на застраховката, определяйки ги въз основа на собствената си ценова политика и характеристиките на индивидуалните им застрахователни портфейли. Предложено е факторите, свързани с изплатени обезщетения по претенции по застраховка „Гражданска отговорност“ на автомобилистите да могат да се използват от застрахователите при формиране на тяхната базова застрахователна премия по застраховката, като да предвидят намаления (отстъпки) или увеличения (надбавки), съгласно разработени от тях тарифи, обявени пред Гаранционния фонд. По този начин не се създава нормативно задължение на застрахователите да прилагат тези фактори в договорната си практика и застрахователите остават свободни да формират тарифите за базовата застрахователна премия по задължителна застраховка „Гражданска отговорност“ на автомобилистите. Единственото ограничение, което се поставя при формирането на базовата премия е тя да не включва факторите, определени за целите на системата „бонус-малус,“ за да се избегне двойното отчитане на едни и същи фактори, както при определяне на базовата премия така и при нейното коригиране. В случай, когато факторите, свързани с изплатени обезщетения по претенции, са предвидени в тарифите на застрахователите, се създават условия за използване на информацията в регистъра на предявените и изплатените претенции, поддържан в информационния център на Гаранционния фонд. Това ще позволи на застрахователите да извършват качествена индивидуална оценка на риска на база изплатени обезщетения при определяне на базовата застрахователна премия по застраховка „Гражданска отговорност“ на автомобилистите и ще се създаде гаранция срещу недобросъвестно скриване или срещу незнание на информация от застраховащите лица по отношение на тези фактори за оценка на риска. 5.  Въвеждането на система „бонус-малус“ предполага адресатите на нормативния акт да са в известност за последиците от своите действия, за да могат да съобразят поведението си с тяхното настъпване, затова не се предвижда деяния, които са извършени преди влизането на наредбата в сила да се взимат предвид. През следващата 2020 г. и след приемането на наредбата „Бонус-малус“ и обнародването й в Държавен вестник ще има нулев период (измерен в месеци или година), в който ще се събират данни за нарушенията, които всеки един водач на автомобил, извършва на пътя, а самата система, се очаква да започне да функционира през 2021 г. Един от принципите, на който се основава системата „Бонус-малус“ е финансова неутралност. Това означава, че тя не трябва да води сама по себе си нито до увеличаване, нито до намаляване на общия размер на застрахователните премии, събирани при сключване на застраховка „Гражданска отговорност“ на автомобилистите, а само да преразпределя тежестта между по-рисковите и по-малко рисковите водачи. Съобразно направените анализи се очаква преобладаващата част от водачите (между 70 и 80%) да бъдат в групата на нискорисковите, които се ползват от отстъпка от премията. За да могат да бъдат събрани средствата за финансиране на отстъпката, надбавката върху премията на високорисковите водачи трябва да бъде достатъчна. Следва да се има предвид, че в областта на най-високите класове за малус се очаква да бъдат по-малко от пет процента от водачите на МПС и това ще бъдат лицата, извършващи престъпления или тежки нарушения във връзка с движението по пътищата. „Бонус-малус“ системата нито облагодетелства, нито ощетява застрахователите, При тях реално пари в повече няма да остават. Парите трябва само да се преразпределят. Ако 70%-80% от водачите са изрядни и те трябва да получат 23% бонус, то той ще се формира едва от 20 % от водачите, които имат по-високо рисково поведение. Тоест ако имаме 10 човека, от които на 8 трябва да дадем, а на 2 да вземем, то от двама трябва да се вземат по 4 лв., за да се дадат на 8 човека по 1 лв. „Бонус-малус“ системата следва да се самофинансирa, като не се изкривява средната годишна премия, което означава, че се създават условия за справедливо коригиране на застрахователна премия по задължителната застраховка „Гражданска отговорност“ на автомобилистите, като не се дава превес на интересите на застрахователите пред тези на гражданите. На база на получените разпределения са определени и премийните множители, по начин, който гарантира, че съществува равновесие не само в дългосрочна, но и във всяка бъдеща година на функциониране на системата. При примерна базисна премия за ГОА от 300 лв., изчисленията показват, че при 20 степенната скала, полицата за изрядните водачи ще бъде 225 лв. Онези 0,6 % от водачите, причинили смърт на пътя, пък ще платят 1200 лв. застраховка или с 900 лв. по-скъпа застраховка.  Нарушенията, които ще се вземат предвид за определяне на „бонус-класа“ на водачите са изброени изчерпателно в Приложение № 1 към проекта на наредба. Те включват преди всичко административните нарушения по Закона за движението по пътищата, които в най-голяма степен допринасят за причиняване на пътнотранспортни произшествия, а също така и престъпления по Наказателния кодекс, които в преобладаващата си част са свързани с настъпили пътнотранспортни произшествия от които са били причинени материални щети, телесни повреди или смърт на физически лица. Някои примери за нарушения са: превишаване на ограничението на скоростта с повече от 20 километра в час; изпреварване, създаващо непосредствена опасност за движението; отнемане на предимство; опасни маневри; управление на моторно превозно средство под въздействието на алкохол, наркотични вещества или техни аналози. Всяко едно от административните нарушения или престъпления, които имат отношение към определянето на „бонус-малус“ класа носи съответния брой „малус“ точки, като всяка „малус“ точка води до увеличаване на класа на водача с една степен нагоре. Например ако водач се намира в базовия клас 6, при влизане в сила на наказателно постановление или електронен фиш за превишаване на скоростта в населено място с между 21 и 30 км/ч – нарушение, за което се предвиждат 3 малус точки, неговият клас ще се промени на 9 клас. Такъв би бил случаят ако водачът е шофирал с повече от 70 километра в час на обикновена градска улица, където ограничението е 50 километра в час или с повече от 90 километра в час на бул. „България“ където ограничението е 70 километра в час. Гаранционният фонд, на база информацията, получена чрез електронен обмен на данните относно влезлите в сила актове за налагане на наказания на административните нарушения и престъпленията, предвидени в наредбата, определя коефициента на корекция, като по този начин се изключва рискът от субективизъм. Съгласно предложения проект коефициентът, с който се коригира застрахователната премия по застраховка „Гражданска отговорност“ на автомобилистите, се определя автоматизирано от информационната система на Гаранционния фонд и съответства на коефициента на най-високия „Бонус-малус“ клас между определените класове на собственика/собствениците и на водача/водачите на МПС, вписан/и в застрахователната полица. Изискването за използване на Персонален идентификационен код, издаден от Националната агенция по приходите или Квалифициран електронен подпис за искане на информация относно личния „бонус-малус“ клас посредством безплатна електронна услуга, предоставяна от Гаранционния фонд е предложено във връзка с необходимостта за спазване на правилата за идентификация на лицата при достъп по електронен път до данни в регистрите, отнасящи се до тях. Лицата имат право на достъп по електронен път до всички данни в регистрите и базите данни, отнасящи се до тях, след като се идентифицират по надлежния ред. Проектът на наредба предвижда и алтернативна възможност за заинтересованите лица, които не разполагат с такива кодове за идентификация, да получават информация относно личния си „бонус-малус“ клас посредством застраховател или застрахователен посредник, след като се идентифицират с личен документ по смисъла на Закона за българските лични документи. Направеното предложение е тази проверка също така да бъде безплатна. Всички предложения, които са отправени по проекта на Наредба за системата „бонус-малус“ предстоят да бъдат внимателно разгледани и обсъдени от трите институции - КФН, МВР и МТИТС. Приемането на окончателния проект ще бъде публикуван за обществено обсъждане на Портала за обществени консултации и интернет страниците на трите институции за стартиране на законоустановения срок за едномесечно обществено обсъждане. Системите „Бонус-малус“, които имат по-малък брой класове, позволяват по-бърз преход на лицата между различните класове, но водят до по-резки увеличения на премиите, за да се запази баланса в системата. Също така, системите, които предоставят възможност за увеличение на премията на 400%, осигуряват по-големи отстъпки за лицата в бонус класовете По отношение на предложението след 5 години без нарушение на пътя водачите да се връщат в базов „неутрален“ клас, считаме, че е едно добро предложение, което също трябва да бъде разгледано при приемането на окончателния проект на Наредбата за системата „бонус-малус“. Системата „Бoнус-малус“ не е система за наказания, която да дублира административно наказателните разпоредби на Закона за движението по пътищата или престъпленията по Наказателния кодекс. Тя има за цел да категоризира риска и в зависимост от него да определи застрахователната премия. Разликата е в това, че при санкцията водачът получава глоба или наказание лишаване от свобода за вече извършеното административно нарушение или престъпление, докато при застраховката увеличеният „Бонус-малус“ клас отразява повишения риск същият водач за в бъдеще да причини пътнотранспортно произшествие с произтичащите от това вреди, като се изхожда от неговото рисково поведение в миналото. По същия начин се процедира и при „класическата“ система „бонус-малус“, където малусите се начисляват въз основа на вече изплатени обезщетения или настъпили застрахователни събития. Предложената система се опитва да направи крачка напред като взема предвид не настъпилото пътнотранспортно произшествие, а индикациите за неговото възможно настъпване, каквито са извършването на нарушения по пътя. По този начин тя се опитва да въздейства превантивно, а не пост фактум, когато вредите вече ще са настъпили. Не, текущо всяка година ще се следи системата и вече съобразно натрупаните реални данни ще се калибрира допълнително при необходимост. Вписването на водач в застрахователната полица е указание, че той ще управлява автомобила. Дали и колко често е фактически въпрос. Правната възможност означава, че той може да го управлява всеки ден с произтичащия от това риск от причиняване на вреда. Ако съпрузите в дадения пример считат, че вероятността за управление на автомобила на съпругата от съпруга е толкова малка, че не е обосновано да се заплаща по-висока застрахователна премия заради по-високия му „бонус-малус“ клас, могат да решат да не го вписват в застрахователната полица. В случай на възникване на необходимост в срока на застраховката съпругът все пак да управлява автомобила на съпругата, защото напр. неговият автомобил не е на разположение поради повреда, кражба или друго обстоятелство, предложеният проект предвижда възможността съпругът да бъде вписан допълнително в застрахователната полица на автомобила на съпругата. В извънредна ситуация, когато например съпругата не е в състояние да шофира и се налага съпругът да я превози с нейния автомобил, предлаганият проект предвижда, че той би могъл да управлява автомобила без да понася някаква отговорност. По същия начин, когато управлението на автомобила се налага от други извънредни обстоятелства, които биха могли да се определят като крайна необходимост (напр. необходимостта да бъде спасен нечий живот или здраве, да бъдат предотвратени вреди за имущество или други подобни) по правилата на Закона за административните нарушения и наказания управлението на автомобила на съпругата от невписания съпруг също няма да се третира като административно нарушение. Бихме искали да обърнем внимание, че предлаганият проект не променя кръга на застрахованите лица и дори в ситуацията, в която съпругът не е вписан в застрахователната полица на съпругата си, той ще продължава да бъде застрахован и при причиняването на евентуални вреди от неговото управление застрахователят ще бъде длъжен да ги обезщети без да има право на регрес срещу невписания водач само на основание, че не е бил вписан в полицата. Както е видно предложената уредба не поставя пред гражданите непреодолими пречки пред възможността да управляват разходите по задължителната застраховка „Гражданска отговорност“. Предложението за модел на системата „Бонус-малус“ върви паралелно с предложения за промени и в Наредба № 49 от 16.10.2014 г. Предложената нова редакция на ал.2 на чл. 6 от тази Наредба, която е предвидила необходимите изключения, където попада услугата от типа „Не карай пил“/ “дринк енд драйв” или други събития, при които вписан водач или собственик-вписан водач, нямат способността да управляват моторното средство и мога да го предоставят на друго невписано лице. След общественото обсъждане ще бъдат отчетени и другите предложения в същата насока.", "date": "2019.12.20", "title": "КФН отговори на най-често задаваните въпроси по системата „Бонус-малус“"}
{"url": "https://www.24chasa.bg/novini/article/7998772", "text": "І. МЕТЕОРОЛОГИЧНА ОБСТАНОВКА: Температурите са в интервала от - 5° до + 15°С Времето над страната е предимно облачно. Слаб до умерен вятър духа в областите: Кюстендил, Кърджали, Разград, Силистра, Смолян. Дъжд вали в област Кюстендил. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Ограничена видимост поради мъгла: - до 50 м. в района на Баница, Борован и Алтимир /обл. Враца/ - до 100 м. в област Шумен, както и в района на Карнобат /обл. Бургас/. - до 150 м. в областите Сливен и Стара Загора. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;р - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Враца: Движението по пътя Враца – Краводер от км 140+000 до км 142+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 23.12.2019 г. Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 30.12.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.01.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 30.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 30.12.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 23.12.2019 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път II-63: Движението по път II-63 Перник – Брезник от 5+000 до 7+000 км се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 23.12.2019 г. Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.12.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.12.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка. Обходен маршрут: - В посока София – Сливен: гр. Нова Загора – път II-66 – Сливенски минерални бани – Сливен. - В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 31.12.2019 г.; Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.12.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5308: Движението по път III-5308 с. Калчево – с. Саранско от км 4+273 до км 4+755 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2019.12.20", "title": "Вижте състоянието и ограниченията по пътищата на страната към 17,30 часа"}
{"url": "https://www.24chasa.bg/novini/article/7998800", "text": "Румъния продаде високопроходим автомобил, създаден специално за комунистическия диктатор Николае Чаушеску през 1977 г., на близо двойна спрямо първоначалната цена, съобщи Националната агенция за данъчна администрация (НАДА) днес, цитирана от Ройтерс, предаде БТА. Близо четвърт век Чаушеску управляваше Румъния с желязна ръка преди кървавия бунт през 1989 г., в който той и съпругата му бяха осъдени и разстреляни на 25 декември. Небесносиният джип АРО 304 с луксозни кожени седалки и електрическо отваряне на покрива, използван от диктатора по време на ловните му излети и при официални посещения, не успя да привлече нито един купувач на предишния търг през януари. НАДА намали стартовата цена с 25 процента до 103 125 леи (24 000 долара) за търга тази седмица, в който \"петима участници наддаваха в 16 стъпки, докато колата беше продадена за 189 180 леи (44 000 долара)\". Не се съобщават подробности за купувача. Данъчната служба конфискува автомобила, произведен от вече несъществуващия завод АРО Къмпулунг, от бизнесмен, който го беше купил по време разпродажба на държавни активи в началото на 2000-те години и който беше осъден на 12 години затвор за измами и пране на пари.", "date": "2019.12.20", "title": "Румъния продаде на търг джип на Чаушеску за 44 000 долара"}
{"url": "https://www.24chasa.bg/novini/article/7998796", "text": "Млад български футболист е загиналият в катастрофа в нощта срещу петък. Вратарят на “Партизан” (Червен бряг) Свилен Младенов е забилият аудито си в дърво, съобщиха от МВР.  За катастрофата е постъпил сигнал от водач на преминаващ автомобил. Аудито на Младенов се смачкало в дърво между Тетевен и с. Гложене. Смята се, че е карал с висока скорост и е изгубил контрол над колата в мокър участък. 25-годишният вратар е починал на място. В началото на новата година Свилен е трябвало да отпразнува своя 26-и рожден ден. “Човек с голямо сърце, изпълнено само с добро. Завинаги ще останеш в нашите мисли и спомени. И ще се оглеждаме за теб на всеки един мач”, написаха във фейсбук съотборниците му. Те ще играят следващите си мачове с черни ленти в памет на Младенов.", "date": "2019.12.20", "title": "Загиналият край Тетевен е футболист от Червен бряг, изгубил контрол на мокър участък"}
{"url": "https://www.24chasa.bg/novini/article/7998864", "text": "Главната прокурорка на Международния наказателен съд (МНС) каза днес, че ще започне цялостно разследване на предполагаеми военни престъпления, извършени на палестинските територии, което може да включва обвинения срещу израелци и палестинци, предадоха Ройтерс и Асошиейтед прес. \"Основавайки се на щателна, независима и обективна оценка на цялата достъпна информация, прокуратурата завърши предварителното проучване и стигна до извода, че положението отговаря на всички критерии на Римския статут (на съда) за начало на пълноценно разследване\", подчерта Фату Бенсуда. Прокурорката има всички основания да смята, че военни престъпления са били извършени на Западния бряг на река Йордан, включително в Източен Ерусалим, и в сектора Газа, че са налице критериите за допустимост и че разследването ще отговаря на интересите на правосъдието, посочи тя, цитирана БТА. Бенсуда посочи, че е поискала също съдебно определение за териториалната юрисдикция, тоест на какви именно територии може да се разпростре провежданото разследване, поради споровете около юридическия и фактическия статут на палестинските територии. МНС има пълномощия да разследва случаи на военни престъпления и престъпления срещу човечеството, извършени на територията на 123-те страни, които са признали МСС. Израел не е признал МСС, но палестинската власт, която има ограничено самоуправление на окупирания от Израел Западен бряг, го признава. През май 2018 г. Палестина официално поиска от прокуратурата на МНС да проучи ситуацията. В документа се иска разследване на престъпления, попадащи под юрисдикция на съда, на територията на държавата Палестина, считано от юни 2014 г. и без обозначаване на краен срок. Израелският премиер Бенямин Нетаняху каза днес, че МСС няма юрисдикция в този случай, защото \"може да приема искове само от суверенни държави, а палестинска държава никога не е имало\". Според него решението на Бенсуда \"превръща МНС в политически инструмент за делегитимиране на държавата Израел\".", "date": "2019.12.20", "title": "Разследват военни престъпления на палестинските територии"}
{"url": "https://www.24chasa.bg/novini/article/7998891", "text": "Швейцарският парламент даде днес зелена светлина за закупуването на бойни самолети за 5,1 милиарда евро, но Социалистическата партия, която се противопоставя на този много скъпоструващ план, веднага предприе действия за свикване на референдум по въпроса, предаде Франс прес. Обновяването на бойните самолети отдавна е щекотлива тема в швейцарската политика. През 2014 г. швейцарците отхвърлиха на референдум закупуването на 22 шведски самолета Грипен от компанията Сааб. Въпреки този неуспех, правителството иска да обнови противовъздушната отбрана възможно най-бързо, като изтъква, че през 2030 г. ще изтече срокът на годност на американските многоцелеви изтребители тип Ф/А-18 \"Ако не бъдат заменени навреме, след 2030 г., Швейцария няма да е в състояние да защитава въздушното си пространство\", изтъкват властите. Що се отнася до леките изтребители Ф-5 Тайгър, които още са в експлоатация, те се използват от въздушната полиция \"само денем и при добра видимост\", подчертава Берн. За да намери изход от тази ситуация, правителството предложи да бъдат обновени средствата за защита на швейцарското въздушно пространство, като финансирането на това не трябва да надвишава сумата от 6 милиарда швейцарски франка, допълва БТА. След няколкоседмични дискусии двете камари на швейцарския парламент, в които доминират центристки и десни партии, окончателно приеха днес пакета от 6 милиарда швейцарски франка, предложен от правителството. Социалистическата партия, според която тази сума е твърде голяма, веднага инициира референдум, изтъквайки, че \"Швейцария няма нужда от луксозни изтребители\". Според швейцарската политическа система швейцарците могат да се произнесат на по-късна дата за принципа на обновяване на въздушните сили, а именно дали да се придобият или не нови изтребители с цел замяна на сегашните бойни самолети. Ако гражданите дадат зелена светлина на властите, изборът на нови самолети ще зависи от правителството.", "date": "2019.12.20", "title": "Изтребители предизвикваха политическа битка в Швейцария"}
{"url": "https://www.24chasa.bg/novini/article/7998892", "text": "Над 47 хиляди \"зелени билети\" са закупени до 17 часа от касите на Центъра за градска мобилност, метрото и през мобилното приложение sofia.mpass.bg, съобщиха от Столична община, цитирани от БТА. Билети са закупувани и от водачите на превозните средства. \"Зеленият билет\" е еднодневна абонаментна карта на стойност 1 лев, която важи за всички линии на градския транспорт на територията на Столичната община. Мярката бе въведена във връзка с реализирани превишения на средноденонощните стойности на фини прахови частици /ФПЧ/ на две от автоматичните станции на ИА \"Околна среда\" над 200 мкг/куб. м., уточняват от Столична община. През днешния ден безплатно са работили буферните паркинги към линиите на метрото на бул. \"Цариградско шосе\", бул.\"Черни връх\", бул.\"Ломско шосе\", бул. \"Александър Малинов\" и на бул. \"Драган Цанков\". Целта е била повече хора да оставят автомобилите си и да се придвижват с градски транспорт. Днес са продължили и проверките на Столичния инспекторат за замърсяване и нерегламентирано горене. Проверени са били 42 обекта и са съставени 10 акта за нарушения, разказват още от Столична община. Проверени са и 24 строителни обекти като в 8 от тях са установени нарушения, за което са съставени актове. В цех за производство на мебели е установено горене на плоскости и пластмаси и е наложена санкция. Продължава и миенето на улици и булеварди. Екипи на фирмите, ангажирани с почистването на София през днешния ден са мили пътните платна на бул. \"Симеоновско шосе\" и бул. \"Филип Аврамов\" , бул. \"Ботевградско шосе\" , бул. \"Асен Йорданов\", както и по малки улици в кварталите, допълват от Столична община.", "date": "2019.12.20", "title": "Купиха над 47 000 зелени билети в София днес"}
{"url": "https://www.24chasa.bg/novini/article/7998921", "text": "България дари 53 000 евро за алуминиева дограма на гимназията в Босилеград, предаде Танюг. Договор за предоставяне на помощта бе подписан днес в сръбското министерство на просветата. Заместник-министърът на просветата Александър Паич подчерта, че това дарение ще подобри качеството на работа на училището. Българският посланик в Сърбия Радко Влайков заяви, че добрата политическа воля е по-важна от \"дребните дилеми\". \"В предстоящия период ще установим по-интензивно сътрудничество с нашите национални малцинства в съседните страни\", каза посланикът. Директорът на гимназията в Босилеград Владимир Григоров изтъкна, че смяната на дограмата ще възроди гимназията и при новите условия учениците ще посрещнат зимата подготвени, съобщава БТА. \"Това е голямо и важно дарение за нас, благодарни сме на България. Ние имаме добро сътрудничество, това е едно по-високо ниво на отношенията\", каза Григоров. Той напомни обаче, че все още няма преведени на български учебници, но за обучението на български се използва сайт, който с видеопрезентации покрива цялата учебна програма за основните и средните училища. В гимназията в Босилеград учат 190 ученици в 12 паралелки. По две паралелки от всеки клас учат на сръбски език, а една - на български език.", "date": "2019.12.20", "title": "България с 53 хил. евро дарение за гимназията в Босилеград"}
{"url": "https://www.24chasa.bg/novini/article/7998936", "text": "Демонстранти се събраха в Тирана пред хотела, където тази вечер заседават сръбският президент Александър Вучич и премиерите на Албания и Северна Македония Еди Рама и Зоран Заев в рамките на инициативата за \"мини Шенген\" в Западните Балкани, предаде Танюг. Протестът, организиран от косовското движение Самоопределение, събра противници на инициативата, които протестират и срещу пристигането на сръбския президент в албанската столица. Демонстрантите носят плакати на албански език и албанското знаме и скандират УЧК /инициалите на албански език на Армията за освобождение на Косово/, чуват се освирквания и викове на недоволство, в които се споменава името на Вучич, съобщава БТА. Протестът се охранява от полиция, на мястото има и много представители на медиите. Засега няма инциденти. Сръбският президент пристигна днес следобед в Тирана, за да участва в тристранната среща в рамките на инициативата \"мини Шенген\".", "date": "2019.12.20", "title": "В Тирана протестират срещу споразумението\nза \"мини Шенген\""}
{"url": "https://www.24chasa.bg/novini/article/7998801", "text": "С 10 присъди за грабежи и кражби е циганинът Мирослав Миков, който мастурбира и се търка в жени в автобус. Случката е от 9 ноември. На него се вижда как мъжът се самозадоволява, докато бърка с ръка в джоба на анцуга си. Малко по-късно отива до вратата и се притиска в пътничка, която се обръща и му прави забележка, но той продължава. Рецидивистът е задържан.", "date": "2019.12.20", "title": "С 10 присъди е извратенякът, който се търка в жени в рейсовете и мастурбира (Видео)"}
{"url": "https://www.24chasa.bg/novini/article/7998991", "text": "Босненските власти са върнали днес в страната им двама нигерийски студенти, пристигнали наскоро при мистериозни обстоятелства в Босна от Хърватия, където са участвали в спортен турнир, предаде АФП, като се позовава на съобщение на властите. Абиа Учена Александро и Ебох Кенет Шинеду са се оказали в началото на декември в център за мигранти в Северозападна Босна. Те са разказали пред местни журналисти, че са били експулсирани от хърватската полиция, докато са пребивавали редовно в Хърватия. Връщането им в Нигерия е било организирано с помощта на нигерийското посолство в Будапеща, което \"финансирало връщането на своите граждани в родната им страна\", се посочва в съобщение на Босненската служба, отговаряща за чужденците, която е подчинена на министерството на сигурността, съобщи БТА. Двамата студенти са заявили, че са били задържани в Загреб, отведени в граничната зона и принудени да се отправят пеш към босненската територия. Те са били включени към група мигранти, върнати при опит да влязат нелегално в Хърватия от Босна. Двамата нигерийски студенти са участвали в средата на ноември заедно с други двама студенти и един придружител в турнир по тенис на маса в Пула, в западната част на Хърватия, на който са представяли университета си, според хърватската полиция. Полицията обаче е опровергала, че е задържала студентите. Тя е заявила, че те не са се качили на самолета си на 18 ноември - датата, предвидена за връщането им в Нигерия, но не е коментирала обстоятелствата, при които те са се оказали в Босна. Говорителка на хърватската полиция Марина Мандич бе обяснила, че полицията разследва \"възможна злоупотреба с участие в спортна проява\".", "date": "2019.12.20", "title": "Босна върна двама нигерийски студенти\nв страната им"}
{"url": "https://www.24chasa.bg/novini/article/7998623", "text": "Пет от големите организации на превозвачите обявиха, че на 13 януари организират национален протест заради тарифата за тол таксите. Под протестната декларация са се подписали Асоциацията на българските предприятия за международни превози и пътищата, Българската асоциация на сдруженията в автомобилния транспорт, Камара на автомобилните превозвачи в България, Националното сдружение на българските превозвачи и Съюзът на международните превозвачи.  На протеста те ще поискат и оставката на регионалния министър Петя Аврамова, съобщават в декларацията. Превозваните заявяват несъгласие с водената политика при въвеждането на тол системата за транспорта, според тях тя е дискриминираща към бранша и е предпоставка за упадъка на транспортния сектор в страната. Възмутени сме от приетата вчера тарифа за таксита, които се събират за преминаване и ползване на републиканската пътна мрежа, декларират те. Тарифата е била приета в първоначалния си вид, въпреки многобройните срещи и обществени консултации. На тях са постигнати договорености и отстъпки за обхвата и размера на таксите на тол системата, които били изцяло игнорирани. Създаденият към регионалното министерство консултативен съвет не заработил ефективно, заради спънки от страна на компетентното ведомство и не се стигнало до консолидиран и одобрен текст. \"Министерството предпочете със сила да наложи това, което предлага, а именно заплащане на такси за пътища, по които не можеш да се движиш нормално (пътища II  и отчасти клас I) и прекомерно висока цена на километър, която не съответства на това, което получаваш срещу нея. Грубо бяха пренебрегнати нашите предложения за отстъпки от таксите при наличия на определени условия\", се казва в декларацията.  За 13 януари протест обявиха и автобусните превозвачи.  ", "date": "2019.12.20", "title": "Превозвачи обявяват национален протест на 13 януари срещу тарифата за тол таксите"}
{"url": "https://www.24chasa.bg/novini/article/7998503", "text": "Безконтролно извеждане на деца от семействата няма! Децата се извеждат от социалните работници, когато има насилие или е застрашен животът на детето, но това трябва да бъде подкрепено от съда. С тези думи социалният министър Деница Сачева се опита за пореден път да успокои страховете на хората, че държавата ще отнема деца. В петък тя покани протестиращите срещу Закона за социалните услуги, за да се опита за пореден път да отговори на всичките им въпроси. Докато е замразен Законът за социалните услуги, Сачева ще направи и 6 дискусии в страната, за да чуе всички притеснения.  Деца се извеждат и с административна заповед. Когато има заплаха за живота на дете или възрастен, трябва да има такава намеса. Според нас извеждането на дете трябва да става само ако не може да бъде изведен насилникът, заяви Ивайло Дичев. “Единственото, което ни казват, е, че няма да се отнемат деца. Не сме параноици, смятаме, че законът е противоконституционен и имаме своите аргументи”, заяви Давид Александров. Текстовете на Закона за социалните услуги не противоречат на конституцията, обясни бившият конституционен съдия Румен Ненков. При извеждане на деца първо се търсят най-близките - баба, дядо, леля. Едва при отказ те се настаняват при приемни родители, но това задължително подлежи на съдебен контрол, отговори социалният министър. И даде за пример случая в Кардам, където бабата става настойник на петте изоставени деца. Предложението социалните работници да не участват при бракоразводно дело или при родителски конфликт срещна подкрепа от Сачева. В момента в страната има 1356 вида социални услуги и усилията на правителството са да подобрява качеството им, обясни Светлана Ангелова от ГЕРБ. Има неточни интерпретации на текстове от закона, те се изваждат от контекста, допълни тя и препоръча законите да се четат в цялост. Злоупотребата със страховете на хората е некоректна, правителството не провежда антисемейна политика, каза Ангелова. И допълни, че най-добрата среда за отглеждане на дете е семейната. Извеждането на дете извън семейството е крайна мярка и става по съдебен ред, а в Закона за социалните услуги няма такава мярка, каза Ангелова. Проблемът не е, че ще отнемат деца, а че няма кой да гледа изоставените деца. В този закон няма теза за отнемане на деца, заяви шефът на социалната комисия Хасан Адемов. Кристиан Вигенин предупреди, че БСП ще сезира Конституционния съд за някои от текстовете на закона.", "date": "2019.12.20", "title": "Сачева: Няма безконтролно извеждане на деца от семействата! (Обзор)"}
{"url": "https://www.24chasa.bg/novini/article/7998512", "text": "Данните на НСИ обаче са от официалните отчети на ВиК дружествата за продадената вода, съпоставени с броя на населението. Това означава, че високата консумация в Перник може и да се дължи на огромните загуби, които по данни на самото ВиК дружество са едни от най-високите в страната, достигайки до 82%. През 2018 г. 1,1% от населението на страната е било на воден режим. Най-лошо е било положението в Габрово, Търговище и Сливен. Търговище и Сливен обаче са на дъното на класацията по консумация съответно с 68 и 70 литра вода на човек на ден. Според усреднените данни на НСИ загубите на вода в страната през 2018 г. са били 56,4%. Положението се е подобрило съвсем малко в сравнение с предходната 2017 г., когато загубите са били 56,8%. Преобладаващата част от загубите на вода се дължат на лоши водопроводни мрежи, където са изгубени 425 млн. кубически метра питейна вода. Самият добив на води през 2018 г. е с лек спад от 4,1% в сравнение с предната 2017 г.", "date": "2019.12.20", "title": "Перник на четвърто място по консумация на вода в България"}
