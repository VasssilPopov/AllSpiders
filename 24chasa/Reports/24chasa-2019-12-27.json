{"url": "https://www.24chasa.bg/novini/article/8015283", "text": "С твърде дебел златен парашут е подсигурено уволнението на шефа на \"Боинг\", пише образно германското издание \"Билд\". Става въпрос, че   ще получи 39 милиона долара в брой и ще има опции за акции. Това разкри източник на компанията пред ABC News. Според други информации се касае за още повече пари. ABC News направи следното сравнение: това би било 270 пъти по-голямо обезщетение от това, което получават близките на жертвите на двете опустошителни самолетни катастрофи на \"Боинг\". Те ще бъдат компенсирани с 144 500 долара от фонда за 50 милиона долара, които се поделят пряко на роднините на 346 жертви на катастрофата. Друг фонд за 50 милиона долара трябва \" да отговаря на нуждите на семействата и общността на засегнатите от трагедиите\".  Наяве излизат и нови смущаващи детайли за \"737 Макс\": някои служители на \"Боинг\" са изразили опасения, че производителят пренебрегва безопасността, а други настояват за производствени планове. Самолетостроителят съобщи, че от януари временно спира производството на модела. Той не летя 9 месеца заради две смъртоносни катастрофи с десетки жертви.", "date": "2019.12.27", "title": "Уволненият шеф на \"Боинг\" получава 39 милиона долара обезщетение"}
{"url": "https://www.24chasa.bg/novini/article/8015361", "text": "Изпълнителите на \"Северен поток-2\" могат да избегнат санкциите на САЩ, ако прекратят работа до 20 януари 2020 година - 30 дни от подписването от президента Доналд Тръмп на бюджета за отбрана, въвеждащ санкции срещу руски газопроводи. Това се казва в публикуваните днес от Държавния департамент пояснения към правилата на действие на американските ограничителни мерки, цитирани от ТАСС. \"САЩ ще въведат санкции, ако свързани със строителството компании не демонстрират незабавно намеренията си да прекратят работа. Свързаните със строителството компании трябва да приключат работа в течение на 30 дни. Всяка компания, участваща в проекта \"Северен поток-2\", трябва внимателно да проучи какво означава това за нейната дейност\", е посочено в документа, предава БТА.", "date": "2019.12.27", "title": "САЩ: Изпълнителите на \"Северен поток-2\" избягват санкции, ако спрат до 20 януари"}
{"url": "https://www.24chasa.bg/novini/article/8015372", "text": "Гръцката полиция откри шестима мигранти в български хладилен камион, съобщава  . Те влезли в него без знанието на шофьора, който е задържан от полицията и се разпитва. Шофьорът е българин и притежава изрядни документи за трансфера. Мигрантите посочват, че не познават шофьора, а са платили на техен сънародник, който незабелязано ги затворил в камиона. Българският шофьор е задържан в полицията в град Лариса до изясняване на случая.", "date": "2019.12.27", "title": "Шестима мигранти влезли в български камион в Гърция без шофьорът да разбере"}
{"url": "https://www.24chasa.bg/novini/article/8015385", "text": "Япония реши днес да отложи с пет години изваждането на хиляди пръти отработено ядрено гориво от ядрените реактори на опустошената от катастрофално земетресение и цунами атомна електроцентрала \"Фукушима\", предаде ДПА. Японското правителство преразгледа \"пътната карта\" за извеждане от експлоатация на ядрената централа и призова нейния оператор, компанията \"Токио електрик пауър\" да засили мерките за безопасност. Съгласно новата пътна карта компанията оператор ще започне да изважда ядреното гориво от реактор 1 на централата през фискалната 2027 или фискалната 2028 г., обяви днес правителството. При реактор 2 тази процедура се очаква да започне с една до три години закъснение - между 2024 г. и 2026 фискална година На 11 март 2011 г. централата бе разтърсена от мощно земетресение, а последвалото го цунами причини големи щети, включително и разтопяване в три от шестте реактора. Десетки хиляди жители на околностите така и не можаха да се приберат в домовете си заради радиацията. Изваждането на разтопеното гориво от трите реактора е най-рискованата операция в процеса по извеждане на централата от експлоатация. Токио има намерение да завърши до март 2032 г. процеса по преместване на 4741 пръти отработено ядрено гориво от всичките шест реактора на централата. Работата по отстраняване на отработеното гориво вече приключи в реактор 4. Целият процес по извеждането на централата от експлоатация се очаква да трае около 40 години.", "date": "2019.12.27", "title": "Япония отлага с 5 г. изнасянето на гориво от пострадалата ядрена централа \"Фукушима\""}
{"url": "https://www.24chasa.bg/novini/article/8015407", "text": "Хърватия от 1 януари поема председателството на Съвета на ЕС, а в програмата, която правителството ще приеме утре, се посочва, че връхна точка на хърватското председателство ще бъде срещата на върха ЕС - Западни Балкани в Загреб през май 2020 година, съобщи Танюг, позовавайки на \"Ютарни лист\". Хърватия ще председателства ЕС под мотото \"Силна Европа в свят, пълен с предизвикателства\", а премиерът Андрей Пленкович в увода към програмата посочва, че по време на шестмесечния период Хърватия ще ръководи Съвета като \"почтен и неутрален посредник, изграждайки сътрудничество между държавите-членки в духа на консенсуса и взаимното уважение\", предава БТА.", "date": "2019.12.27", "title": "Хърватия поема председателството на Съвета на ЕС от 1 януари"}
{"url": "https://www.24chasa.bg/novini/article/8015152", "text": "До 55 млн. лв. отпусна кабинетът за нов правителствен самолет и изграждане на хангар, където да паркира и да бъде обслужван технически. Това става ясно от решенията на Министерския съвет в петък, като за целта средствата ще бъдат прехвърлени на министерството на транспорта. Въздухоплавателното средство ще е за нуждите на Авиоотряд 28 и с него ще се изпълняват полети със специално предназначение на първите хора в държавата. Новият самолет трябва да замени сегашния “Фалкон”, с който често се случват инциденти. С решението си правителството одобрява и доклад на министъра на транспорта във връзка с доставката на самолета, както и проект на договор като основа за водене на преговори за доставката. С тази задача е натоварен генералният директор на отряда ген. Тодор Коджейков. Тя му беше възложена на 11 декември, когато правителството реши, че ще се купува нов самолет. По информация на “24 часа” става дума за малък самолет, тип джет, подобен на фалкона, който ще има до 12 места. Той ще може да извършва и презокеански полети. За това се изискват специални системи и сертифициране и обучение на екипажите. Според експерти обаче е по-добре да се потърси по-голяма машина - с 20-25 и дори 30 места, за да може да летят малки делегации, а не само първите хора с екипа си. Например бизнес джетовете на “Боинг” или А319 на “Еърбъс”. Ако се избере сегашният клас, то в авиацията се коментират като възможен избор “Чалънджър 650” - 12- местен самолет, дължината на полета му е 7408 км, или пък “Гълфстрийм” и “Лиърджет”. У нас има два “Гълфстрийм” и един “Чалънджър” на канадската “Бомбардие”. Това са добри машини, но са за по-къси разстояния. Последният инцидент с фалкона се случи на 15 ноември. Тогава на борда бе премиерът Бойко Борисов. Навигацията изключи и екипажът загубил сигнала от бордовата система за кацане по инструменти, което на авиационен жаргон се нарича сляпо кацане. Пред журналисти Коджейков обясни, че се създават условия, при които се изисква доста голям професионализъм при овладяване на тази високорискова ситуация. Именно тогава Борисов реши, че е време за нов самолет, тъй като това беше 9-ият инцидент. Те започнаха през 2015 г., когато фалконът кръжа над София, защото колесникът му не се беше прибрал при излитане за Брюксел. Тогава премиерът отново беше на борда. Самолетът е купен през 1998 г. по времето на Иван Костов, от РВД за 42 млн. долара. Освен него Авиоотряд 28 - държавният авиационен оператор, разполага с “Еърбъс А319”, един хеликоптер “Аугуста AW109”, както и два Ми-8. Въпреки проблемите с фалкона експерти са на мнение, че в него има още живот. 19 години не са много за самолет, а българският се поддържа в Швейцария. Той е за полети на средни разстояния. Обхватът му на летене е 5797 км. Има девет места, защото в задната му част е инсталирана апаратура, която е за облитанията на навигационните средства за нуждите на държавното предприятие “Ръководство въздушно движение”. Всички са категорични обаче, че е необходим нов хангар, тъй като не е добре самолетът да седи на открито, защото се отразява на техническото му състояние. Зачестилите инциденти с фалкона накараха правителството да вземе решение за купуването на нов самолет за властта.", "date": "2019.12.27", "title": "Решено! До 55 млн. лева за нов самолет на властта и хангар, където да паркира (Обзор)"}
{"url": "https://www.24chasa.bg/novini/article/8015442", "text": "Семейство от щата Северна Каролина извика полиция, защото помисли, че в дома им е влязъл крадец, но \"нарушителят\" се оказа новата им прахосмукачка-робот, съобщи ЮПИ.Томас Милъм и съпругата му се скрили уплашени в килера, докато пристигнат полицаите, след като чули някой да тършува на долния етаж на къщата им. Служителите на реда разбили входната врата и влезли с извадено оръжие. Веднага след това те чули характерния шум от прахосмукачката, предава БТА. Прахосмукачката била съвсем нова придобивка. Милъм и съпругата му толкова й се радвали, че я нарекли Хари.", "date": "2019.12.27", "title": "Американци извикаха полиция заради новата си прахосмукачка"}
{"url": "https://www.24chasa.bg/novini/article/8014409", "text": "Граждани и официални лица се включиха в поклонението на местността Пази мост край Ловеч и на Къкринското ханче в село Къкрина на 27 декември по обяд. Събитието бе организирано от Община Ловеч и Регионален исторически музей – Ловеч по повод 147 години от залавянето на Васил Левски. През последните години институциите и гражданските сдружения полагат усилия да популяризират историческото място на Пази мост, което е неразривно свързано с пътя на Апостола към Къкринското ханче. Тази година имаше значително по-масово присъствие на събитието, информират от Община Ловеч. Да положат цветя и венци на двете паметни места дойдоха началникът на НСО бригаден генерал Красимир Станчев, заместник-кметът Даниел Колев, Еленко Начев, началник на Регионалното управление по образованието –Ловеч, старши комисар Милен Маринов, директор на ОД на МВР Ловеч, главен инспектор Златин Михайлов – началник РУ на МВР гр. Ловеч, главен инспектор Явор Абаджиев, началник на Районна служба „Пожарна безопасност и защита на населението“, представители на НД \"Традиция\", РК \"Васил Левски\" – Ловеч, общински съветници, граждани и деца. За значението на срещата между Васил Левски и Николчо Цветков с Хасан Али чауш и Оджоолу Асан на Пази мост на 26 декември 1872 г. говори Пламен Мяшков – уредник РИМ - Ловеч. Той подробно се спря върху документите и версиите за залавянето на Апостола. Как са се развили след това събитията призори на 26 декември 1872 г. в ханчето и как е станало самото залавяне на Апостола на свободата – за това разказа Янислав Цанков, екскурзовод в музея в Къкрина.", "date": "2019.12.27", "title": "С поклонение бе почетена паметта на Левски - 147 години от залавянето му (Снимки)"}
{"url": "https://www.24chasa.bg/novini/article/8014684", "text": "Председателката на Европейската комисия Урсула фон дер Лайен изрази загриженост от участието на китайския телекомуникационен гигант \"Хуауей\" в разширяването на мобилната мрежа 5 Джи (5G), предаде Франс прес, цитирана от БТА. \"Ако съществува риск данните на гражданите или на компаниите да бъдат използвани (в съответствие с китайски закон за тайните служби), не можем да приемем това\" в Европа, заяви Фон дер Лайен в публикувано днес интервю за германското сп. \"Шпигел\". Законът, който има предвид председателката на ЕК, изисква компании като \"Хуауей\" да предават информация на китайските власти. По-бърза и по-мощна, технологията 5G е \"ключов фактор за защитените потоци от данни в Европа\", подчертава Фон дер Лайен, докато Европейската комисия се готви да предложи общи за цяла Европа стандарти по въпроса. \"Един от тези стандарти трябва да изисква компаниите, които ни доставят тези особено чувствителни технологии, да бъдат независими и да не може да бъдат принуждавани от техните правителства да предават данни\", добавя ръководителката на изпълнителната власт на ЕС. В началото на декември 28-те държави от ЕС се споразумяха да \"вземат под внимание политическия режим, в който работят доставчици от трети страни\", за да се намалят рисковете за сигурността, свързани с развитието на 5G на Стария континент. Макар в декларация по въпроса да не се споменават изрично Китай и доставчикът \"Хуауей\", за всички е ясно какво се има предвид. Технологиите 5G в Европа са една от основните теми за икономическо и политическо напрежение между ЕС и Китай в момент, когато двата мощни играча искат да развиват ново стратегическо партньорство през 2020 г. Вашингтон вече забрани \"Хуауей\" в САЩ и иска това да направи и ЕС, изтъквайки рискове от шпионаж от страна на Пекин.", "date": "2019.12.27", "title": "Фон дер Лайен притеснена от китайски телекомуникационен гигант в Европа"}
{"url": "https://www.24chasa.bg/novini/article/8014685", "text": "Най-малко 15 природни бедствия са били свързани с изменението на климата през тази година и са нанесли щети за над 1 милиард долара, а 7 от тях струват най-малко 10 милиарда долара, съобщи британската благотворителна организация „Кристиан Ейд“. Тази година е втората най-гореща година в историята и всяко от бедствията в доклада има връзка с изменението на климата, заяви организацията. “Екстремното време, подхранвано от изменението на климата, е ударило всяко кътче на земното кълбо през 2019 г. От Южна Африка до Северна Америка и от Австралия и Азия до Европа – наводнения, бури и пожари, донесли хаос и разрушения”, се казва в документа, добавя \" \". Съставяйки доклада си по официални данни, оценки на неправителствени организации и органи за подпомагане, научни проучвания и медийни доклади, британската благотворителна организация заяви, че бедствията изселват милиони и причиняват масова смърт. Седем от бедствията са нанесли щети за над 10 милиарда долара (9 милиарда евро). Сред тях са наводненията, опустошили Северна Индия, тайфуна „Лекима“ в Китай, урагана „Дориан“ в САЩ, наводненията в Китай, наводненията в средните и южните американски щати, тайфуна „Хагибис“ в Япония и калифорнийските пожари – най-скъпата трагедия на стойност 25 милиарда долара. „Тези цифри вероятно са снижени, тъй като често показват само застрахователни загуби и не винаги отчитат други финансови разходи, като загуба на производителност и непокрити загуби“, се казва в съобщението. “За разлика от тях, финансовите разходи пък са най-големи в по-богатите страни: Япония и САЩ претърпяха три от четирите най-скъпи събития.” Емисиите на парникови газове отново са се увеличили през 2019 г., след като постигнаха рекорд през 2018 г., тъй като екстремните метеорологични събития вследствие на затопляне на планетата удариха сякаш навсякъде тази година. Те включват циклона „Айдай“ в Мозамбик, тайфуна „Хагибис“ в Япония, смъртоносната, рекордна гореща вълна в голяма част от Европа, пожарите в Калифорния и Източна Австралия и наводнения във Венеция. Заплахата, породена от изменението на климата, стана толкова остра през 2019 г., че Индонезия, една от най-бързо развиващите се икономики на Земята, реши да премести столицата си там, където няма да потъне. “Ако не се предприемат спешни действия за намаляване на вредните емисии, глобалните температури ще се повишат поне още с 0,5°C през следващите 20 години и още с 2-3°C до края на века”, заявява „Кристиан Ейд“. “Времето в света ще продължи да става все по-екстремно и хората по целия свят ще продължат да плащат цената. Предстоящото предизвикателство е да се сведе до минимум въздействието чрез дълбоко и бързо намаляване на емисиите.” ", "date": "2019.12.27", "title": "Климатичните промени причиниха бедствия за над 1 млрд. долара през 2019 г."}
{"url": "https://www.24chasa.bg/novini/article/8014746", "text": "\"УВАЖАЕМИ ГОСПОДИН ПРЕМИЕР, Благодаря Ви за отношението към изиграния от мен спектакъл „МАРИУС -50“ в Арена Армеец на 21.12.2019. Приемам го като добър знак, отправен не само към мен, а и към българското театрално изкуство. Светли празници!\". Това написа Мариус Куркински по повод поздравленията, които получи от Бойко Борисов след спектакъла и заради 50-годишния юбилей на актьора.", "date": "2019.12.27", "title": "Борисов поздрави Мариус Куркински за спектакъл, актьорът му благодари"}
{"url": "https://www.24chasa.bg/novini/article/8014760", "text": "Масирана операция в Сърбия по издирването на осъден за педофилия, отвлякъл 12-годишно момиче. Акцията се води от над 200 полицаи и е съсредоточена в гориста местност край град Ниш. Там е намерена колата, открадната от 46-годишния заподозрян, предава \" \". В автомобила следователите са намерили доказателства, че в нея се е возило и момичето. Полицаите са открили и раницата на детето. Нападателят е бил освободен от затвора миналата година, където е излежавал присъда за опит за изнасилване на дете.", "date": "2019.12.27", "title": "Издирват педофил, отвлякъл 12-годишна в Сърбия"}
{"url": "https://www.24chasa.bg/novini/article/8014794", "text": "Канадска телевизия излъчи любимия коледен филм „Сам вкъщи 2“ без сцената, в която участва президентът на САЩ Доналд Тръмп, пише британското издание The Guardian. Телевизията сподели, че е премахнала кратката сцена с Тръмп и осем минути от филма още през 2014 г., за да направи място за реклами, предаде \"Фокус\". Доналд Тръмп, известна медийна фигура по това време, се появява във филма през 1992 г., когато героят на Маколи Кълкин- Кевин се разделя с родителите си и се озовава с хотел „Плаза“ в Ню Йорк. Тръмп, един от най-известните бизнесмени в града по това време, се появява на екрана за няколко секунди, казвайки на Кевин, че лобито на хотела е „долу в залата и отляво“. Доналд Тръмп обвини за махането на сцената от филма канадския премиер Джъстин Трюдо. „Изглежда на Джъстин Т. не му харесва да го притискам да си плати за НАТО и търговията“, написа Тръмп в профила си в социалната мрежа „Туитър“ и добави „Филмът никога няма да е същият (шегувам се)“.", "date": "2019.12.27", "title": "Канадска телевизия изряза Доналд Тръмп от \"Сам вкъщи 2\""}
{"url": "https://www.24chasa.bg/novini/article/8014800", "text": "І. МЕТЕОРОЛОГИЧНА ОБСТАНОВКА: Температурите са в интервала от - 5° до + 10°С Времето над страната е предимно облачно. Слаб вятър духа в областите: Бургас, Варна, Враца, Габрово, Кюстендил, Кърджали, Ловеч, Монтана, Пазарджик, Перник, Пловдив, Русе, Силистра, Смолян, София, Търговище и Шумен. Пътните настилки са предимно сухи, на места са мокри, по усойните и планински райони частично заледени, обработени и проходими при зимни условия. Ограничена видимост поради мъгла: до 100 м в района на проход „Шипка“ и проход „Троянски“. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка от км 174+000 до км 229+000 в двете посоки се осъществява в една лента поради подмяна на мантинели в средна разделителна ивица. Участъкът е сигнализиран с пътни знаци. Срок до 30.12.2019 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;р - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Симитли – Кресна в участъка от км 378+000 до км 392+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.12.2019 г. Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 30.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 30.12.2019 г. Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.01.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 30.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2019 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.12.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка. Обходен маршрут: - В посока София – Сливен: гр. Нова Загора – път II-66 – Сливенски минерални бани – Сливен. - В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 31.12.2019 г.; Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.12.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5308: Движението по път III-5308 с. Калчево – с. Саранско от км 4+273 до км 4+755 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2019.12.27", "title": "Вижте състоянието и ограниченията по пътищата в страната към 17,30 часа"}
{"url": "https://www.24chasa.bg/novini/article/8014841", "text": "Словенската полиция затвори пункта заради електронно устройство в багажа на пътник, взето за бомба. Трийсет и две годишният руски гражданин, собственик на багажа, бе задържан за кратко, а полицията отцепи района и пренасочи движението към друг граничен пункт. Полицията съобщи, че експерти са проучили устройството и са установили, че е тунер за пиано. След това откритие движението през граничния пункт било възстановено.", "date": "2019.12.27", "title": "Бомбата, затворила граничен пункт се оказа тунер за пиано"}
{"url": "https://www.24chasa.bg/novini/article/8014865", "text": "Турският президент Реджеп Тайип Ердоган представи прототип на първия електрически автомобил турско производство на церемония в град Гебзе, окръг Коджаели /Северозападна Турция/, съобщава Анадолската агенция. Днес ние сме свидетели на исторически ден на реализиране на една 60-годишна мечта на Турция, каза Ердоган. Нашата мечта беше да имаме автомобил, произведен с национални технологии, който ще ни прослави в света, заяви Ердоган, който благодари на екипа от професионалисти, работил върху задачата. Ердоган каза, че над 100 турски инженери са работили за осъществяване на проекта, предава БТА. Турският президент заяви, че заводът ще бъде построен на терен на турската армия в района на Гемлик в окръг Бурса /Северозападна Турция/. Ердоган подчерта, че Турция ще осуети всякакви опити да се попречи на производството на нейния автомобил. Турция направи пръв опит да произведе собствен автомобил през 1961 г., но автомобилът Деврим остана само на фаза прототип. Турция не е само пазар за нови технологии, но се превръща в страна, която ги развива, произвежда и изнася по целия свят, каза Ердоган. Той обяви също, че е първият, който прави предварителна поръчка за новия автомобил. Автомобилът няма да замърсява околната среда, работейки с технология с нулеви емисии, подчерта президентът. След церемонията Ердоган седна зад волана на единия от представените автомобили и извърши първо пробно шофиране. Двата прототипа, показани днес, са в червено и бяло - цветовете на турското знаме. Проектът за електрически автомобил е разработен от турския консорциум Инициативна група за автомобил на Турция /TOGG/, учреден през юни 2018 г. и обединяваща индустриалните гиганти Анадолу грубу, БеМеДже /BMC/, Кьок грубу, Тюрксел, Зорлу грубу и Съюза на турските търговско промишлени палати и борси. Инвестицията в проекта ще бъде в размер на 22 милиарда лири /3,7 милиарда долара/. Консорциумът съобщи, че производството ще започне през 2022 г. Заводът в окръг Бурса, на около 150 километра южно от Истанбул, се очаква да произвежда до 175 000 коли годишно, като в него ще бъдат заети над 4000 работници, според президентски указ, публикуван днес в турския Държавен вестник. Правителството предоставя терен, данъчни облекчения и гаранции за покупка на 30 000 коли до края на 2035 г., се казва в указа, съобщава ДПА. Ердоган не обяви цената на новия автомобил. Няколко световни марки, включително Тойота и Хюндай, вече произвеждат коли в Турция, като голяма част от тях се изнасят за Европа, включително Германия и Италия, отбелязва ДПА. Главният изпълнителен директор на консорциума Инициативна група за автомобил на Турция /TOGG/ Гюрджан Каракаш уточни, че изцяло електрическият автомобил се очаква да има двигател в две конфигурации - 200 конски сили или 400 конски сили, съобщава в.\"Хюриет дейли нюз\". Автомобилът ще може да измине до 500 километра без зареждане и ще има литиево-йонна батерия турско производство, която ще може да се зареди до 80 процента за по-малко от 30 минути, отбелязва в.\"Хюриет дейли нюз\".", "date": "2019.12.27", "title": "Ердоган представи прототип на първия електромобил турско производство (Снимки)"}
{"url": "https://www.24chasa.bg/novini/article/8014844", "text": "Полетът на \"Флай Дубай\", който е трябвало да излети в 14:10 днес още не е излетял. 150 души чакат на летището без никаква информация. Това съобщи за \"24 часа\" пътникът Йордан Харизанов. Сред запътилите се към Дубай има малки деца, бебеjа, хора от провинцията, разказа той. Първо ги качили в самолета, след час и половина ги свалили и казали, че има технически проблем. След още 2 часа им дали по сандвич, но никаква информация. Пътниците стояли пред гишето на \"Голдеър хендлинг\", която фирма  обслужва \"Флай Дубай\", но оттам не им съобщавали нищо, освен че нямат информация и че полетът не е отменен. Дали им телефон в Дубай, на който да звънят да питат какво става.  От фирмата казаха пред \"24 часа\", че заради технически проблем полетът е отложен за утре сутринта в 5:30, а пътниците от провинцията ще бъдат настанени в хотел. Те твърдят, че техният агент е уведомил пътниците за промяната. Читателят Йордан Харизанов, с когото се свързахме отново, каза, че току-що са били уведомени и сега чакат да им намерят хотели.", "date": "2019.12.27", "title": "\"Флай Дубай\" държа 150 пътници на летището в София 4 ч., полетът отложен за утре"}
{"url": "https://www.24chasa.bg/novini/article/8014868", "text": "Черните кутии на казахстанския самолет, който по-рано днес катастрофира малко след като излетя от Алмати за казахстанската столица Нур Султан, са намерени и са изпратени за анализ, предаде ДПА, като се позова на казахстанската новинарска агенция Казинформ. Властите съобщиха, че експерти се опитват да установят дали трагедията е причинена от техническа неизправност или от човешка грешка, съобщи БТА. Самолетът на авиокомпания \"Бек еър\" мина през бетонна стена, а после се вряза в двуетажна жилищна сграда малко след излитането. В машината е имало 93 пътници и петима души екипаж, сред които и четирима чужденци. - двама украинци, един китаец и един киргизстанец. Според най-новите данни на заместник-министъра на здравеопазването Камалзан Надиров, цитиран от Казинформ, жертвите на катастрофата са 12. Ранените са 67, като от тях 47 остават в болница. Сред тях има 9 деца. Осем от ранените са в изключително тежко състояние. Четиримата чужденци, намирали се в самолета, са оцелели. Сградата, в която се е ударила машината, е била в строеж и в нея не е имало никой в момента на сблъсъка.", "date": "2019.12.27", "title": "Откриха черните кутии на катастрофиралия в Казахстан самолет (Снимки)"}
{"url": "https://www.24chasa.bg/novini/article/8014945", "text": "Председателката на Европейската комисия Урсула фон дер Лайен разкритикува американското законодателство, предвиждащо санкции срещу компании, участващи в проекта \"Северен поток 2\", предаде ДПА. Фон дер Лайен изрази позицията си в интервю за германското сп. \"Шпигел\". След построяването си \"Северен поток 2\" ще позволи на Русия значително да увеличи вноса на газ в Германия през Балтийско море. Противниците на проекта се опасяват, че той ще увеличи енергийната зависимост на Германия от Русия, като наред с това ще изложи на риск енергийните доставки за страните от Централна и Източна Европа, които тръбопроводът заобикаля. Фон дер Лайен призна, че проектът има политическо измерение и че Еврокомисията трябва да защитава интересите на държавите членки от Източна Европа, отбелязва ДПА. От друга страна, ЕК се противопоставя на санкциите срещу европейските компании, които участват в проекта, изтъкна Фон дер Лайен.", "date": "2019.12.27", "title": "Фон дер Лайен критикува санкциите на САЩ срещу \"Северен поток 2\""}
{"url": "https://www.24chasa.bg/novini/article/8014845", "text": "Продължават тестовете с влакове по третата линия на метрото и настройването на системите. Строителството на първия етап е напълно завършено и продължава в участъка през \"Овча купел\" до Околовръстния път при Горна Баня. Това написа във фейсбук профила си Йорданка Фандъкова, която инспектира две от новите метростанции по третата линия - \"Медицински университет\" и \"Патриарх Евтимий\". Припомняме, че  Има и опция в бъдеще влаковете да се преоборудват за автоматично движение без машинист. Новост са и автоматичните предпазни огради по станциите. Високите 1,6 м стъклени прегради са синхронизирани с вратите на влаковете и са най-добрата мярка за безопасност и предотвратяване на инциденти от неволно или умишлено падане на пътници на релсите.", "date": "2019.12.27", "title": "Фандъкова: Продължават тестовете по третата линия на метрото"}
{"url": "https://www.24chasa.bg/novini/article/8014992", "text": "Пожарникари спасиха костенурка, която изглеждала много недоволна, след като запалила дома си в Ътърсфорд, Есекс, съобщи Скай нюз. Костенурката бутнала лампата в леговището си и то се запалило. Това изпълнило цялата къща с дим. Съседите чули алармата и се обадили на пожарната, която се справила с огъня и спасила животното. \"Инцидентът показва колко важно е да има аларми за дим на всички етажи в къщите - каза Гари Уейн от пожарната. - Дори да не сте си у дома, някой наоколо ще чуе\". \"Костенурката е на 45 години и да се надяваме ще живее щастливо още дълго благодарение на алармите за дим\".", "date": "2019.12.27", "title": "Костенурка се вбеси, след като запали дома си с лампа (Снимка)"}
{"url": "https://www.24chasa.bg/novini/article/8014991", "text": "Трийсет и двама души са били ранени снощи, след като камион, превозващ нелегални мигранти, се е преобърнал в района на Езине в окръг Чанаккале /Северозападна Турция/, предаде в.\"Хюриет дейли нюз\". В камиона са пътували 50 нелегални мигранти. Ранените, седем от които са пострадали сериозно, са били транспортирани в болници. Мигрантите, които не са получили наранявания при инцидента, са били транспортирани в местното командване на жандармерията, предава БТА. Шофьорът на камиона с инициали Г.А. е поставен под арест по обвинение в трафик на хора.", "date": "2019.12.27", "title": "32-ма ранени при катастрофа на камион,\nпревозващ мигранти в Турция"}
{"url": "https://www.24chasa.bg/novini/article/8015020", "text": "Инцидентът е станал около обяд в началото на лифтова станция \"Студенец\" на втора линия. Момиченцето е паднало още в самото начало на тръгване на лифта върху сняг и няма наранявания, предаде Туристите веднага подали сигнал за инцидента на спешния телефон 112. Детето е било в курорта с организирана група ученици вероятно на \"бяло училище\". На местопроизшествието веднага са оказали помощ екип на Планинската спасителна служба в курортния комплекс. Детето е закарано в смолянската болница, където е направен скенер на глава, гърди и корем. Няма поражения и е изписано.", "date": "2019.12.27", "title": "Момиче на 8 години падна от лифта в Пампорово"}
{"url": "https://www.24chasa.bg/novini/article/8015030", "text": "Ако проследим теоретично една пратка със стоки, натоварена на камион, тя ще излезе от Пакистан при Тафтан, провинция Балучистан и след като премине през Иран и Турция, ще влезе в България, тоест в ЕС, за около 5-6 дни. Същото важи и за обратния път. Тази географската близост може да бъде използвана от търговци и търговски предприятия, които трябва да имат също предвид, че Пакистан и България подписаха споразумение за избягване на двойното данъчно облагане през юни 2019 г. Износът от Пакистан за България е приблизително 20,8 милиона долара, а вносът от България се изчислява на около 13,4 милиона долара. В момента се проучват възможностите за внос на българско кисело мляко и ароматни масла в Пакистан. Между двете страни има неизползвани възможности в търговията с ориз, текстил, фармацевтични продукти, хирургически инструменти, спортни изделия, както и в области като селското стопанство, високите технологии и комуникации, туризма, образованието и науката, машиностроенето и енергетика. Тези данни бяха обсъдени и на срещата този месец между временно управляващия пакистанското посолство в София Маруан Алекс Аяш и изпълнителния директор на Българската агенция за инвестиции Стамен Янев. Един от секторите с най-голяма възможност за коопериране е този на високите технологии и IT сферата, който се развива много добре, както в България, така и в Пакистан, затова постигането на сътрудничество в тази област би било значимо постижение, се казва още в анализа на посолството. Там се припомня също, че Пакистан и България винаги са се радвали на приятелски връзки, продиктувани от взаимно уважение и сходства във възгледите за глобалното и регионалното развитие. Дипломатическите отношения между двете страни са установени на 15 юни 1965 г., като България е отварила посолството си в Исламабад 3 години по-късно. Посолството на Пакистан в София е отворено след десетилетно прекъсване през 2009 г.  През 2015 г. двете държави отбелязаха 50-годишнината от установяването на дипломатически отношения. По този повод България валидира специална пощенска марка, за да отбележи повода. Като член на ЕС, НАТО, ОССЕ, Берлинския процес, МВФ и СТО България придоби допълнителнителна значимост за пакистанската външнополитическа матрица, се посочва още в материала. Както и факта, че посолството на Пакистан в София се гордее и разпространява богатството на пакистанското културно наследство и синтеза с българските традиции, които се наблюдават в различни аспекти. \"Множество теории убеждават, че прабългарите са се преселили преди много векове от Южна Азия до земите, които днес съставляват България. Северните територии на Пакистан много наподобяват България, по-конкретно в някои мотиви от традиционното облекло. Жените - калаши от Читрал например носят дрехи, които са много близки по детайли на българската традиционна носия.\" През 2019 г. посолството организира и няколко събития като част от спортната и културна дипломация.", "date": "2019.12.27", "title": "Пакистан: От ЕС България ни е най-близо"}
{"url": "https://www.24chasa.bg/novini/article/8015107", "text": "Джихадистката терористична групировка „Ислямска държава” (ИД) пусна видео, в което твърди, че показва убийството на 11 християни в Нигерия, съобщава Би Би Си. От групировката съобщават, че това е част от, наскоро обявената, кампания за „отмъщение” за смъртта на лидера ѝ и на говорителя на терористите, които бяха убити през октомври в Сирия. Не се съобщават подробности за жертвите, всички от които са мъже, но „Ислямска държава” казва, че всички те са били „заловени през последните седмици” в североизточния нигерийски щат Борно, добавя \" \". 56-секундното видео е дело на „информационната агенция” на ИД Амак. Кадрите бяха пуснати навръх Коледа – 26 декември, а според анализатори съвпадението с големия християнски празник не е случайно. Видеото е заснето на неидентифицирано място, на открито. Един от пленниците е застрелян, а останалите десет – обезглавени. Лидерът на „Ислямска държава” Абу Бакр ал Багдади и говорителят ѝ Абул-Хасан Ал Мухаджир бяха убити в Сирия в края на октомври. Близо два месеца по-късно, на 22 декември, ИД обяви нова войнствена кампания, за да „отмъсти“ за смъртта им и оттогава претендира за терористични атаки в различни държави под знамето на тази кампания.", "date": "2019.12.27", "title": "„Ислямска държава” екзекутира 11 християни навръх Коледа в Нигерия"}
{"url": "https://www.24chasa.bg/novini/article/8015159", "text": "Сестрата на певеца Джордж Майкъл, Мелани Панайоту, внезапно е починала в Лондон на 55-годишна възраст, точно три години след кончината му, съобщава Франс прес. Световноизвестният 53-годишен изпълнител беше открит мъртъв в дома си през 2016 г.в Лондон навръх Коледа. В сряда на място пристигнала полицията, след като получила обаждане от Спешна помощ към 18:35 часа местно време. Било съобщено за смъртен случай на жена на около 50 години в западната част на Лондон, предава БТА. Причините за смъртта на Мелани Панайоту не се съобщават. Според таблоида тя е била открита мъртва в лондонския квартал Хампстед от сестра й Йода. Три години преди това Джордж Майкъл, чието истинско име е Йоргос Кириакос Панайоту, беше открит без признаци за живот в дома си в Горинг в западната част на британската столица. На трупа му се натъкна неговият приятел Фади Фауаз. От аутопсията на певеца се разбра, че той се е споминал вследствие на кардиомиопатия и отслабване на сърдечния мускул.", "date": "2019.12.27", "title": "Откриха мъртва сестрата на Джордж Майкъл точно 3 г. след смъртта му"}
{"url": "https://www.24chasa.bg/novini/article/8015158", "text": "Новородено бебе почина във видинската болница на Коледа. Младите родители обвиняват лекарите за трагедията, предаде  . Цвете Петрова ражда здраво момиченце на 26 декември. Часове по-късно й съобщават, че бебето е починало. „Моето дете се роди здраво, усмихнато, плачеше. Не може някой да ме убеди, че не е така“, сподели майката на починалото дете. „Те нищо не предприеха. От 10.00 ч. сутрин до 19.00 ч. - нищо. Съответно аз оставам в болницата, лекарката си тръгва, трябва да постъпи новата. Казва се д-р Атанасова. Видях я чак на следващия ден“, разказа Цвете Петрова. През това време родилката била с болки. Жената молела да предизвикат раждане чрез слагане на система. Това станало чак по обяд на другия ден. „Показаха ми го, беше увито, плачеше, беше розово. Дете като всяко дете, даже ми казаха, че прилича на мен“, разказа бащата Павел Петров. „Нямаше никакви признаци, че може да почине. Просто 16 часа след раждането ми казаха, че е станало най-страшното”, каза още майката на детенцето. „Грешката е при лекарите. Не са му обърнали внимание. Никой не го и интубирал”, смята Цвете Петрова. Според родителите не е имало дежурен лекар в отделението по празниците. „Искам екипът в болницата да си понесе последствията. Не може едно детенце да си отиде и те да кажат, че такива неща стават“, категорична е майката на детето. На бебето ще бъде направена аутопсия, за да се разбере, каква е причината за смъртта. Лекарите отказаха коментар. Полицията също води разследване. В началото на годината в същата болница имаше друг случай на починало бебе. Преди седмица един от лекарите там беше осъден заради неправилно провеждане на раждане.", "date": "2019.12.27", "title": "Новородено бебе почина във видинската болница"}
{"url": "https://www.24chasa.bg/novini/article/8015184", "text": "Най-богатата жена в Русия и вдовица на Юрий Лужков, Елена Батурина, стана подсъдима по наказателно дело в Калмикия, пишат РБК и \"Ведомости\". Според тези медии делото за \"клевета\" е образувано по искане на Еренцен Манжеев, финансов мениджър по делото за фалит на Виктор, брат на Батурина. Манжеев отишъл в съда, а магистратите обявиха Батурина за издирване като временна мярка по наказателно дело, предава  . Както каза пред РБК адвокат Дмитрий Савочкин, по време на дело в Австрия Елена заявила, че в Русия срещу Манжеев се води наказателно дело, свързано с използване на подправени документи. Това стана и основание за иска за дело. Финансовият мениджър твърди, че това не е вярно. Говорител на Батурина каза пред \"Ведомости\", че решението на съдията е \"следващият етап от нападение срещу Батурина\". Батурина е президент на Inteco Management и е най-богатата рускиня според „Форбс“. Списанието оценява богатството й на 1,2 милиарда долара.", "date": "2019.12.27", "title": "Обявиха най-богатата рускиня Елена Батурина за издирване"}
{"url": "https://www.24chasa.bg/novini/article/8015182", "text": "Ужасяващата сцена, в която 20-годишният Патрик до Сеу смело се бори с кучето, е уловена от улични камери. Песът съборил четиригодишния Жоао Педро на земята в парка Анчиета в Рио де Жанейро, Бразилия. На видеото ясно се вижда как питбулът хапе малчугана по ръцете и краката, посяга да го захапе за главата и го влачи по земята. Смел питбул спаси две деца, но загина, ухапан от змия Мъжът и детето са получили множество наранявания, но не се е стигнало до шевове.", "date": "2019.12.27", "title": "Млад баща стана герой, отърва 4-годишно детe от озверял питбул (Видео)"}
{"url": "https://www.24chasa.bg/novini/article/8015222", "text": "Френското външно министерство съобщи, че е привикало посланика на Иран в Париж, за да протестира пред него срещу \"недопустимото задържане\" от шест месеца насам на двама френски университетски преподаватели, единият от които е започнал гладна стачка, предаде Франс прес. Френското правителство отново настоя Фариба Аделка и Ролан Маршал да бъдат освободени незабавно и иранските власти да осигурят пълна прозрачност за състоянието им, предава БТА. Външното ведомство изрази в комюнике извънредна загриженост за състоянието на Фариба Аделка, която е престанала да се храни, и повтори искането си за консулски достъп, какъвто до момента е отказан. Антроположката от френско-ирански произход Аделка е специалист по шиитския ислям. За започнатата от нея гладна стачка съобщи в сряда Центърът за международни изследвания \"Сианс По\", където тя работи. Австралийската университетска преподавателка, специалистка по Близкия изток Кайли Мур-Гилбърт, задържана заедно с Аделка, също започна гладна стачка, след 15 месеца зад решетките. Двете изследователки са обвинени в \"шпионаж\". Според френския в. \"Монд\" гладната стачка включва и отказ за приемане на течности. В отворено писмо до Центъра за правата на човека в Иран, базиран в Ню Йорк, двете изследователки твърдят, че са били подложени на \"психологически тормоз\" и че основни техни човешки права са многократно нарушавани Освен Аделка и Мур-Гилбърт, в Иран от юни е задържан и колегата на Аделка Ролан Маршал, специалист по района на Африканския рог, също в \"Сианс По\". Той е обвинен в \"заговор срещу националната сигурност\". На 10 декември френският президент Еманюел Макрон вече настоя за \"незабавното освобождаване\" на двете френски изследователки, като нарече ситуацията \"недопустима\".", "date": "2019.12.27", "title": "Париж извика посланика на Иран заради задържането на френски изследователи"}
{"url": "https://www.24chasa.bg/novini/article/8015250", "text": "Сръбската православна църква /СПЦ/ в Черна гора обяви, че до Коледа /7 януари/ във всички нейни църкви ще има погребален камбанен звън и молебени в знак на протест срещу приетия снощи закон за свобода на вероизповеданията, който застрашава имуществото на СПЦ в страната, предаде ТАСС. Митрополията на СПЦ в Черна гора съобщи, че заради \"дискриминационния закон, насочен срещу СПЦ\", на всеки два часа камбаните ще бият като на погребение, а след вечерните служби ще има молебен към Пресвета Богородица, който обикновено се отслужва при беди и изпитания за църквата и вярващите, предава БТА. Черногорският парламент прие снощи закон, в който между другото се урежда въпросът за църковното имущество. Законът бе приет на фона на протести в цялата страна и арести на опозиционни депутати, предизвикали инциденти в парламента.", "date": "2019.12.27", "title": "Погребален звън във всички храмове на сръбската църква в Черна гора до Коледа"}
{"url": "https://www.24chasa.bg/novini/article/8015264", "text": "Жена беше убита от крокодил, а друга се води за изчезнала при второ нападение в индонезийската провинция Селебес, съобщи Франс прес. Двата инцидента са се случили на различни места в четвъртък и петък в две съседни реки в южната част на остров Селебес. Първата жертва, 48-годишната Нургая, била нападната от хищника докато перяла дрехи в реката с дъщеря си. Останки от тялото й бяха намерени по-късно на 2 километра по-надолу по течението на река Лалинду, предава БТА. Спасители издирват тялото на втора нападната жена по течението на река Ласоло, която е свързана с коритото на Лалинду. Тази година най-малко 4 души са загинали от нападения на крокодили в този регион, твърдят местните власти.", "date": "2019.12.27", "title": "Жена беше убита от крокодил в Индонезия"}
{"url": "https://www.24chasa.bg/novini/article/8013574", "text": "Според министъра на спорта Мейор дьо Тока е реалистично Ватиканът да има свой представител във френската столица. \"Отношенията ни с Международния олимпийски комитет са отлични. Но бихме искали да дадем повече стабилност на тези отношения със създаването на олимпийски комитет на Ватикана. Професионалният спорт се превърна в индустрия. Той е огромен пазар и трябва да го вземем под внимание\", каза Дьо Тока, цитиран от  . Ватиканът направи първата стъпка със създаването на федерация по лека атлетика през януари. В страната живеят едва 823-ма души. В същото време изданието разкрива, че олимпиадата в Токио ще струва 12,6 милиарда долара на домакините от Япония. Местният национален одиторски борд твърди в доклад от 177 страници, че олимпиадата ще бъде много по-скъпа от това, което е било планирано предварително. От там добавят 9.7 милиарда долара като допълнителни и необявени разходи, свързани с организирането на мероприятието.", "date": "2019.12.27", "title": "Ватикана със свой отбор на олимпиадата в Париж"}
{"url": "https://www.24chasa.bg/novini/article/8013609", "text": "Британец засне в градината на дома си рядък бял фазан, пише в. \"Дейли стар\". Петдесет и две годишният Брайън Кейв от Нюкий, Корнуол, разказва, че се е готвел да изведе кучето си Блейз на разходка, когато е забелязал необичайното пернато. Кейв не крие, че е бил изумен от гледката, както и че първоначално не е успял да разпознае птицата. Въпреки че е бързал да заснеме странния посетител, преди да отлети, британецът е успял да улови няколко качествени кадъра. За негов късмет пернатият гост е продължил да се разхожда из градината, без да се впечатли от суетящия се около него човек, пояснява БТА. Във видеото ясно се вижда изцяло бялата птица с характерни червени петна около очите. Направената от Брайън Кейв проверка в Гугъл е показала, че пернатото е фазан албинос с пурпурни брадичка и обеци. \"Успях да го снимам, за да мога после да го показвам на приятели. Досега не бях виждал подобно нещо. За мой късмет птицата не отлетя, а продължи да се разхожда наоколо, и успях да направя висококачествен запис\", споделя Брайън Кейв.", "date": "2019.12.27", "title": "Снимаха рядък бял фазан във Великобритания (Видео)"}
{"url": "https://www.24chasa.bg/novini/article/8013637", "text": "Безработните в Словения ще получават държавна помощ в размер на 530 евро на месец. В Словения влизат в сила новите правила за финансова помощ за безработни, които ще увеличат обезщетението, получавано от тази категория граждани. Досега безработните получаваха помощ от 350 евро, като новият закон я увеличава до 530 евро на месец. Според законовите промени, сега чужденци, които пребивават постоянно в Словения и не са граждани на държава членка на Европейския съюз, ще трябва да представят сертификат за основно владеене на словенския език, т.е. ниво „А1“, за да бъдат регистрирани в регистъра на безработните, предаде \" \". Лицата, които са граждани на държава членка на ЕС, ще трябва да посещават курс по словенски език и да кандидатстват лично за обяви за работа. Според Министерството на труда основната цел на новия закон е да подобри социалния статус на гражданите, които не могат да си намерят работа.", "date": "2019.12.27", "title": "Безработните в Словения с помощ от 530 евро на месец"}
{"url": "https://www.24chasa.bg/novini/article/8013656", "text": "Във Видин задържаха ирански гражданин за трафик на прекурсори за производство на наркотици на ТИР терминал в града, съобщават от пресцентъра на Апелативна прокуратура София. С постановление на наблюдаващ прокурор в Окръжна прокуратура - Видин за срок до 72 часа е задържан С.Д., гражданин на Иран, по обвинение за извършено от него престъпление. Незаконната стока е открита в товарен автомобил с хладилно ремарке на 24 декември при влизане в страната на ТИР Терминал - Видин. Водачът е заявил, че превозва вода, предоставил карнет, международна товарителница и фактура, в която било описано, че превозва осмозна вода \"Huchem Demi\". Проверката е открила в товарния автомобил осем ПВЦ кубове, всеки с маркирана вместимост от по хиляда литра, съдържащи безцветна прозрачна течност с остра задушлива миризма на оцет. От изготвената експертна справка е установено, че веществото е оцетен анхидрит, представляващ прекурсор за производство на наркотични вещества, а от намереното количество - 8000 литра, може да се произведе над три тона хероин. Задържаният мъж няма постоянен адрес в страната, съществува опасност той да се укрие или да извърши друго престъпление. Затова от прокуратурата е внесено искане в съда за определяне на мярка за неотклонение \"задържане под стража\" спрямо обвиняемия чужд гражданин.", "date": "2019.12.27", "title": "Задържаха ирански гражданин във Видин, пренасял прекурсори за наркотици"}
{"url": "https://www.24chasa.bg/novini/article/8013285", "text": "Променения начин за избор на дестинация и нов начин за организация на пътуване очертават една от централните дискусионни теми на предстоящото международно изложение „Ваканция &СПА ЕКСПО 2020“ и това ще бъде маркетинговата политика на компаниите спрямо съвременните туристи. Пътуващите хора са с все по-високи изисквания към предлагания продукт. Те имат нужда от персонално програмиране на почивката си и лично отношение от страна на туристическите фирми. Темата за променящия се изисквания и променящия се маркетинг ще бъде една от дискусиите по време на борсата. До този момент над 260 участници са потвърдилите присъствието си на международното изложение „Ваканция &СПА ЕКСПО 2020“. Записванията и потвържденията продължават и в момента, ситуацията е много динамична, с наближаване на крайния срок, дори и в тези празнични дни много от компаниите в туристическия бранш са претоварени с работа. 15 от компаниите участват за първи път. Те са от различни направления в сектора - туроператори, сдружения, хотели, дестинации, оборудване. Интересът на фирмите и организациите към изложението е оправдан, защото професионалните новини на „Ваканция &СПА ЕКСПО 2020“ ще са много. Тази година за първи път ще участват представители на Австрия, Азербайджан и Кения. Общо на борсата ще бъдат представени над 60 дестинации сред които общини и региони от България, Сърбия, Македония, Турция, Гърция и др. Международното изложение ще се проведе под патронажа на Министерството на туризма. На националния щанд ще се представят над 25 общини и неправителствени организации от България. Един от основните акценти в програмата на „Ваканция &СПА ЕКСПО 2020“, който ще привлече вниманието на професионалистите е 1- вия КОНГРЕС НА УНИВЕРСИТЕТИТЕ ОТ ЮГОИЗТОЧНА ЕВРОПА И АЗИЯ ЗА КУЛТУРА, ТУРИЗЪМ, ИЗКУСТВЕН ИНТЕЛЕКТ И БЛОКЧЕЙН ТЕХНОЛОГИИ. Обучението на кадрите в областта на туризма са една от неизменно актуалните теми, затова Нов Български университет е избрал борсата за да представи програмата си на обучение и изданията на учебното заведение в областта на туризма. По време на изложението се проведе и 7-ма ГОДИШНА СРЕЩА НА НАЦИОНАЛНИЯ БОРД ПО ТУРИЗЪМ. Ще има интересни професионални срещи и дискусии по актуални теми с представители на Министерство на туризма, браншовите организации, туроператори и агенции. Браншът се нуждае от това, тъй като е настъпило времето в което трябва новаторски подход към представянето на туристическите продукти. За крайните клиенти също ще има много интересни предложения и те ще могат да се запознаят с най-интересните и изгодни предложения за пътувания през последните два дни на изложението. В събота и неделя посетителите ще могат да участват в „Лов на ваканции“.", "date": "2019.12.27", "title": "Нови тенденции в туризма на международно изложение „Ваканция &СПА ЕКСПО 2020“"}
{"url": "https://www.24chasa.bg/novini/article/8013299", "text": "Ако и Вие сте от хората, осмелили се да следват мечтите си и да създадат собствен бизнес, знаете че това изисква непрестанни усилия. Независимо дали сега стартирате ново начинание или проектът Ви се разраства постепенно, идва време да потърсите партньор. Едва ли е нужно да обясняваме подробно, че онлайн присъствието на един бизнес е от изключителна важност, за да намерите и задържите потенциални клиенти. Затова могат да Ви помогнат дигитални маркетингови агенции, които са специализирани в предоставянето на този тип услуги. На пазара постоянно се появяват нови агенции, част от които невинаги предлагат качествени услуги. Затова в тази статия сме събрали някои практични съвети как да изберете подходящата агенция, с която да работите. Ето кои са те: Първата и най-важна стъпка е да направите проучване между няколко компании, които предлагат тези услуги. Много често собствениците на бизнеси правят грешката да изберат една единствена агенция и директно да се насочат към нея. Проучването ще ви даде възможност да придобиете по-широка представа какви услуги се предлагат, как се движат цените на пазара, различни стратегии и възможни подходи. Така ще може да вземете информиран избор, който ще донесе и по-големи ползи за Вас. Затова направете списък с няколко агенции, съберете препоръки от познати, разгадайте отзиви и мнения онлайн. След това се свържете с всяка една и вижте какво ще Ви предложат. Когато избирате  , задължително проучете какъв опит и експертиза има тя. Вижте кои са клиентите, с които работят или са работили. Хубаво е, ако имат опит с бизнеси, подобни на Вашия. Не е задължително това да е директен конкурент, но може да е фирма, която има сходни характеристики и оперира в същата ниша. Това ви гарантира, че те ще разберат по-добре нуждите на Вашия бизнес. Имайте едно на ум, че е честа практика некоректни агенции да слагат логата на известни компании в секцията с клиенти, без реално някога да са работили с тях. Затова потърсете проекти, които са изпълнили и постигнатите резултати от тях. Обикновено доверените маркетингови агенции имат качени в официалния си сайт подробни case study-та, които Ви съветваме да разгледате внимателно. Ако не са качени, може да попитате да Ви изпратят такива. В случай, че имате някакви съмнения, може да се свържете с фирмите, представени като техни клиенти и да попитате дали наистина да работили с тях. Когато търсите агенция, задължително направете поне една среща на живо, за да поговорите с екипа. Това са хората, на които поверявате успеха на своя бизнес, така че е добре да ги познавате. Задайте им всичките си въпроси, разкажете им за своята дейност и какви резултати очаквате. Така ще може да прецените дали комуникацията между Вас ще протича гладко, тъй като разбирателството е важно за постигането на добри резултати. Освен това, вижте до колко лицата на компанията са разпознаваеми, изнасят ли лекции, участват ли в конференции и събития. Това разбира се не е задължително, но като цяло говори добре за техния професионализъм и опит в сферата. Цената е един от важните фактори, които определено оказват влияние при вземането на крайното решение. Все пак не оставайте това да е единственият Ви критерий. Много често, ниската цена може да е сигнал, че качеството на услугата, която ще получите ще бъде занижено и няма да постигнете желания резултат. Затова опитайте да откриете най-доброто съотношение между цена и качество, което се вписва най-добре в бюджета, който сте определили предварително. Иначе рискувате да загубите пари и ценно време, които е могло да си спестите. Това бяха няколко практични съвета, които се надяваме да Ви бъдат от полза.", "date": "2019.12.27", "title": "Как да изберем подходяща дигитална агенция?"}
{"url": "https://www.24chasa.bg/novini/article/8013646", "text": "Държавният глава Румен Радев изпрати днес съболезнователно писмо до своя казахстански колега президента Касъм-Жомарт Токаев, съобщиха от прессекретариата на президента. В писмото си българският президент изказва своите дълбоки съболезнования по повод самолетната катастрофа край международното летище „Алмати“, довела до много човешки жертви. Румен Радев изразява надежда за скорошно възстановяване на пострадалите при този тежък инцидент.", "date": "2019.12.27", "title": "Радев със съболезнования до казахстанския президент заради жертвите на авиокатастрофата"}
{"url": "https://www.24chasa.bg/novini/article/8011512", "text": "Намаляване на хората, които Националната служба за охрана (НСО) вози и охранява, както и ревизия на сградите, които службата пази. Това са част от исканията за промени в закона, за които началникът на НСО бригаден генерал Красимир Станчев говори, изтълкуваха близки до него. Политиците, които ползват охрана от НСО, но са от партии с държавна субсидия, сами да си я плащат. Около това становище пък се обединиха в студиото на “Дарик” премиерът Бойко Борисов, президентът Румен Радев и лидерът на ДПС Мустафа Карадайъ. На 19 декември ген. Станчев се обърна към подчинените си с видеообръщение. “ Необходимо е да започне дебат за промени в Закона за НСО, пет години след влизането му сила. Промените трябва да концентрират функциите и дейността на НСО до същността на една мотивирана и с висок обществен авторитет държавна охранителна служба”, каза генералът, без да навлиза в конкретика. Според запознати ставало дума най-вече за намаляване на броя на хората, на които НСО осигурява специализиран транспорт. Те са над 50. По закон в момента такъв ползват зам.-председателите на парламента, министрите, конституционните съдии, шефовете на върховните съдилища и кметът на София. Службата осигурява транспорт и за администрацията на президента. Точно след като закара чиновник от “Дондуков” 2, шофьор на НСО блъсна дете в София преди дни. Шофьор и кола от службата могат да ползват и бившите шефове на парламента и бивши премиери, но до 4 г. след края на мандата им. Димитър Главчев например се отказа още ден, след гласуване на оставката му като шеф на НС. Бившият служебен премиер Огнян Герджиков също не се вози в кола на службата. Заради големия брой ползващи автомобили НСО дори бе наречена “скъпа таксиметрова компания” от финансовия министър Владислав Горанов. Малко по-късно с поправка в закона бе премахнат специализираният транспорт на омбудсмана. През март 2016 г. премиерът Бойко Борисов пък издаде заповед министрите да слязат от колите на НСО. Тя бе отменена през 2017 г. от служебния премиер Огнян Герджиков. Друга от идеите на бригаден генерал Станчев е да се намалят обектите, които НСО пази. Един от тях е Правителствена болница. Станчев искал и по-строг подбор за охраняване на застрашени лица. Справка от декември м.г. показва, че те са били 8. По закон службата пази премиера, президента, шефа на НС, главния прокурор и вицепрезидента. За промени се обяви и премиерът Бойко Борисов, но посочи, че службата си има принципал. Президентът, на чието подчинение е тя, също каза, че има нужда от законови изменения. От ДПС обявиха, че ще внесат промени в закона догодина. Прочутата американска служба “Сикрет сървис” не се занимава единствено с охрана. Даже е създадена през 1865 г. като структура, която да се бори с фалшифицирането на долари и финансови измами. Затова има и раследващи функции. Започва да се грижи за охраната на американските президенти и техните семейства през 1902 г. след убийството на тогавашния държавен глава Уилям Маккинли. След създаването на ФБР и ЦРУ “Сикрет сървис” се концентрира върху финансовите измами и охраната на основните управляващи лица в САЩ. След убийството на кандидат-президента Робърт Кенеди през 1968 г. службата започва да се грижи за сигурността и на всички кандидати за Белия дом, както и за съпругите и децата им до 16-годишна възраст. През 1994 г. обхватът на лицата, за които отговаря “Сикрет сървис”, отново е разширен, като на служителите ѝ е възложено да охраняват и бившите президенти и вицепрезиденти в продължение на 10 г., след като напуснат управлението.  За да се повиши ефективността, през 2003 г. “Сикрет сървис” е прехвърлена от финансовото министерство на подчинение на министерството на вътрешната сигурност. Съвършено различно е положение в Русия. Там действа Федерална служба за охрана, която е подчинена на президента и много наподобява нашата НСО. Също като нея е наследник на структура от бившите тайни служби – девето управление на КГБ. Руската служба обаче има много по-широки правомощия от българската. Освен физическа охрана на хора и сгради тя се грижи за специалните им комуникации. Има и подразделение, което отговаря за сигурността на президента и неговото семейство. Създадено е по времето на Борис Елцин, който имал нужда от доверена структура, за да разследва корупцията в Кремъл и правителството. Във Великобритания няма специализирана служба за охрана като у нас. Бодигардовете на кралското семейство, премиера и министрите са част от дирекцията за спецоперации на лондонската полиция. Повечето от служителите ѝ не носят униформа, а ходят с костюм, но пък разполагат с оръжие, което е забранено за колегите им, патрулиращи по улиците. Освен лични телохранители полицейското подразделение за защита осигурява охрана на правителствени сгради, кралски дворци и резиденции, гостуващи чужди лидери, както и други лица, за които се смята, че са изложени на риск. Такъв например бе случаят с общественичката Джина Милър, която на два пъти водеше важни дела срещу правителството заради процедури, свързани с Брекзит, и получи заплахи за живота си. Има и отдел, който се грижи за сигурността на посолства, парламентарните сгради, както и жилищата на по-важните министри и на премиера на Даунинг стрийт. Британските депутати са добре защитени, докато са на работа в парламента, но не и когато са в избирателните си райони. Те нямат шофьори и лична охрана. Могат да поискат допълнителни средства, ако съществува опасност за тяхната сигурност, с които да купят видеокамери или аларми за офисите си. Охрана обаче им се осигурява само чрез консултация с местната полиция. Това правило не бе променено дори след като през 2016 г. бе убита депутаткатата Джо Кокс. Във Великобритания съществува разбиране, че депутатите наистина са народни представители и не трябва да получават някакви особени привилегии и да водят живот, съвършено различен от избирателите си. Във Франция се заговаря за държавна служба, специализирана в охраната на високопоставени политически фигури, през 1935-а, година след като при Марсилския атентат са убити югославският крал Александър I Караджорджевич и френският външен министър Луи Барту. Тогава е създадена служба, която след радикална реформа през 2013 г. става Служба за охрана към френската полиция. Тя разполага с 1260 полицаи и осигурява охраната на президента, членовете на правителството и лица, за които има сведения за отправени заплахи. Такъв например бе карикатуристът Шарб, убит в атентата срещу “Шарли ебдо”. С него загина и прикаченият към него охранител - полицаят Франк Бринсоларо. През 2010 г. доклад на Сметната палата посочва, че от охрана са се ползвали също бившите премиери Доминик дьо Вилпен и Жан-Пиер Раферен, съпругите на бившите президенти Митеран и Ширак, трима бивши вътрешни министри, двама бивши кандидат-президенти, както и тогавашната шефка на организацията на работодателите. Службата за охрана има спецподразделение, което се занимава с охраната на президента. Дирекцията за охрана на личностите пък се грижи за сигурността на премиера, министрите на вътрешните работи, на отбраната, на правосъдието и на външните работи, шефовете на парламента, както и застрашените цивилни граждани. Полицаите към Службата по охрана минават периодично през тестове за физическа и психологическа подготовка, както и умения за стрелба. След като са служили като телохранители 5 години, те може да продължат само след като преминат успешно изпитанията за професионална пригодност. В Италия 2100 агенти по сигурността охраняват 560 души. 260 от тях са магистрати. Втората най-охранявана категория са политиците – 70 на брой. Следват шефовете на обществени компании - 30, разкаяли се мафиоти и сътрудници на властите – 10. Двайсетина са журналистите и т.нар. ВИП, като сред тях е и авторът на “Гомора” Роберто Савиано, който е под прицела на организираната престъпност. Сред охраняваните са и няколко главни редактори на национални всекидневници. Някои от личностите, на които се полага охрана, са се отказали от нея, като например шефа на полицията Франко Габриели. Премиерът Джузепе Конте сам е намалил нивото на охраната си от 3 на 2 бронирани коли. Шефът на клуб “Лацио” пък плаща сам за охраната си. Кои личности имат право на охрана в Италия, се решава от Централната служба за лична сигурност, основана след 2002 г., когато беше убит юристът Марко Биаджи, на когото преди това беше премахната охраната. Охраната може да се свали само ако се докаже, че рискът вече не съществува. Службата, разделена на 4 отдела, се ръководи от префект и се намира в Министерството на вътрешните работи, но не може да се влияе от никого, защото е независима. По принцип охраната може да бъде “гъвкава” или “постоянна”. Във втория случай агентите по охраната стоят непрекъснато пред жилището. Има 4 нива на охрана. Максималното първо ниво предвижда 3 бронирани коли с трима агенти във всяка. Такава охрана имат някои министри като на вътрешните и външните работи, икономиката, както и магистрати под прицела на мафията. Второто ниво на охрана предвижда 2 бронирани коли с трима агенти във всяка. Тя се предвижда за някои по-деликатни министерства, например на здравеопазването. Третото ниво предвижда една бронирана кола с двама агенти, а четвъртото – една небронирана кола и 1-2-ма охранители.", "date": "2019.12.27", "title": "НСО вози над  50 държавници и чиновници. Идеята е да ги намалят, а  част да плащат"}
{"url": "https://www.24chasa.bg/novini/article/8013734", "text": "Затворен е контролно-пропускателният пункт “Обриже“ на хърватско-словенската граница заради сигнал за бомба, предава скопската “Фокус“, като се позовава на кореспонденти на Македонската информационна агенция. Според последната информация от местните медии полицията е открила бомба в автобус на компанията „Фликбус“, който влизал от Хърватия в Словения. Засега един човек е арестуван и по предварителна информация, която все още не е официално потвърдена, той е руски гражданин. Словенската полиция твърди, че към този момент вече са пристигнали и специализирани екипи, които да определят какво точно е взривното устройство, предаде  . Граничният пропусквателен пункт е затворен в двете посоки и превозните средства се пренасочват към местни по-малки гранични пунктове.", "date": "2019.12.27", "title": "Бомба в автобус на словенско-хърватската граница"}
{"url": "https://www.24chasa.bg/novini/article/8013744", "text": "Националната служба за охрана преустановява обмена на документи на хартиен носител във вътрешния документооборот на институцията. Мярката има за цел да повиши ефективността на административния обмен, драстично да ограничи разходите за консумативи и канцеларски материали, както и да повиши компетентността на служителите на НСО за работа в цифрова среда, съобщиха от службата. На близо 40 000 преписки и стотици хиляди страници възлиза средногодишният вътрешен документооборот на НСО. От началото на 2020 година съставът на охранителната служба ще обменя документи изцяло в електронна среда чрез системата „Акстър Офис“. От ноември 2018 г. Националната служба за охрана вече обменя документи с други административни структури в съответствие с единния технически протокол, утвърден от председателя на Държавната агенция „Електронно управление“ (ДАЕУ) и чрез Средата за електронен обмен на съобщения, поддържана и развивана от ДАЕУ. С преустановяването на вътрешния хартиен обмен НСО е една от първите структури в сектор „Сигурност“, която преминава към изцяло цифров обмен на документи. Стъпката е и в синхрон с разпоредбите за електронния обмен на документи в Наредбата за общите изисквания към информационните системи, регистрите и електронните административни услуги", "date": "2019.12.27", "title": "НСО преминава към дигитален обмен на документи"}
{"url": "https://www.24chasa.bg/novini/article/8013757", "text": "Криминалисти на ОДМВР-Сливен и колегите им от РУ-Нова Загора разкриха извършители на множество кражби на множество кражби на електропроводници, съобщиха от пресцентъра на МВР. Сигнали за кражби на медни електропроводници и за противозаконно отнемане на два леки автомобили са получени в ОДМВР-Сливен в периода от началото на месеца до 17 декември. При първия случай съобщението в полицията било за кражба на почти 1000 метра медни ел. проводници от 4 междустълбия от мрежата на електроразпределителното дружество на територията на новозагорското с. Новоселец. Десетина дена по-късно, на 15 декември, от с. Млекарево постъпил подобен сигнал - за извършено в нощните часове посегателство, при което с режещ инструмент били демонтирани и отнети около 420 метра меден проводник между 4 стълба, а скоро след това и на около 740 метра - този път от ел. преносната мрежа на територията на сливенското с. Крушаре. На 16 декември в РУ-Нова Загора е съобщено за намерен в с. Омарчево катастрофирал и изоставен на лек автомобил „Опел Астра”, обявен за издирване. Същия ден бил получен сигнали за изчезнал автомобил от същата марка от сливенското с. Биково, а в хода на предприетите оперативно-издирвателни действия колата била открита в имот в с. Мъдрец, община Гълъбово. При разследването станало ясно, че опелът е ползван от извършителите на кражбите на проводници, за да се оттеглят от мястото на престъпленията и да пренасят откраднатите кабели, но претърпели пътен инцидент в съседното село Омарчево. По случаите били образувани досъдебни производства, а криминалистите от Сливен и Нова Загора започнали упорито да работят за установяване и задържане на извършителите. В рамките на два дена - на 22 и 23 декември, те влезли в дирите на петима криминално проявени /основно за кражби/ жители на котелското с. Градец. Мъжете, на възраст от 27 до 39 години, са задържани, а при проведените под надзора на Районна прокуратура - Нова Загора допълнителни действия /огледи, разпити на свидетели и други/ е установено, че в различно съучастие те са автори на кражбите. Извършени са претърсвания, иззети са веществени доказателства, които са предадени за експертизи. При разпитите петимата признали за стореното и разказали за начина на извършване на престъпленията. В процеса на работата по случаите криминалистите установили, че групата е извършвала престъпни посегателства и на територията и на други областни центрове в страната. Работата по документирането и доказването на цялостната престъпна дейност на лицата продължава от служители на ОДМВР Сливен, както и от колегите им от Бургас, Стара Загора, Хасково и Ямбол. Предстои внасяне на искане до съда за вземането на мерки за неотклонение спрямо задържаните.", "date": "2019.12.27", "title": "Заловиха крадци на 1000 м електропроводници в Сливенско"}
{"url": "https://www.24chasa.bg/novini/article/8012702", "text": "Китайските двойки вече не искат да имат второ дете, въпреки отмяната на забраната за такова през 2016 г, посочва бивш главен икономист в Държавното статистическо управление на страната, предизвиквайки широка дискусия в китайските социални платформи в четвъртък, съобщи  Когато страната промени политиката, се очакваше бум на новородени, но вместо това двойките избраха да нямат второ дете, казва икономистът Яо Дзинюен, цитиран от Чайна Нюз сървис. Младото население в Китай е намаляло със 100 милиона за 30 години. Междувременно броят на новородените в страната отчита спад от 2 милиона през 2018 г спрямо предходната, докато броят на населението над 60 годишна възраст се е увеличило с 8 милиона, добавя Яо. Икономистът обясни, че нарастващите разходи за труд са направили предишните модели на растеж неустойчиви, и днес единственият начин за растеж на китайската икономика е чрез висококачествено развитие. Видео с Яо Дзинюен, обсъждащ избора на семейните двойки по въпроса за второ дете, нашумя този четвъртък в социалните мрежи в страната. Много от интернет потребителите се съгласяват с експерта, като споделят, че не могат да си позволят второ дете, заради огромните разходи по отглеждането и обучението на детето, както и високите цени на жилищата.", "date": "2019.12.27", "title": "Експерт: Повечето китайски двойки не желаят второ дете"}
{"url": "https://www.24chasa.bg/novini/article/8013836", "text": "Руското министерство на отбраната съобщи днес, че първият ракетен полк с ракетните комплекси със стратегическо предназначение \"Авангард\" е застъпил на бойно дежурство, предадоха ТАСС и Франс прес, цитирани от БТА. В съобщение на руското министерство на отбраната се казва, че министърът на отбраната Сергей Шойгу е доложил на президента Владимир Путин, че в 10 ч. днес московско време на бойно дежурство е застъпил първият ракетен полк, въоръжен с новите ракетни комплекси със стратегическо предназначение и с хиперзвукови планиращи крилати бойни блокове \"Авангард\". През декември миналата година руската армия каза, че първият полк с комплексите \"Авангард\" ще бъде разположен в Домбаровската ракетна дивизия в Оренбургска област в Урал, припомнят агенциите. През март миналата година руският президент представи ново поколение руски ракети и ракетни комплекси, сред които и \"Авангард\", влязъл в експлоатация днес. Според Москва ракетите на комплекса имат скорост 20 маха, но могат да достигнат скорост от 27 маха, което е 27 пъти скоростта на звука и над 33 000 километра в час, припомня Франс прес. Ракетите могат да летят в плътните слоеве на атмосферата също така да сменят посоката и височината си и през март миналата година Путин каза, че те на практика са непобедими. Путин сравни \"Авангард\", изпитани успешно през декември миналата година, със създаването на \"първия изкуствен спътник на Земята\". \"Не мисля, че някоя друга страна ще разполага с подобно оръжие в идните години. А ние вече го имаме\", каза Путин. Руските власти уверяват, че този тип оръжие може да \"пробие\" който и да е от съществуващите сега противоракетни щитове. Друго руско оръжие, също представяно от Путин като непобедимо - междуконтиненталната балистична ракета пето поколение \"Сармат\" - би трябвало да бъде доставена на руските сили през 2020 г.", "date": "2019.12.27", "title": "Първите руски хиперзвукови ракетни комплекси застъпиха на бойно дежурство (Видео)"}
{"url": "https://www.24chasa.bg/novini/article/8013863", "text": "Гигантска пясъчна буря погълна цял град в Аржентина. Жителите на Мендоса снимаха и качиха в интернет кадри как целия район е погълнат от голяма пясъчна буря, предаде Ройтерс. Местните хора наричат вятъра, който носи пясъците, Сонда. Явлението практически е фьон, който се спуска по източните склонове на Андите и се усеща много силно в равнинните провинции като Мендоса, допълва БГНЕС. Вятърът често носи пясък, който се издига стотици метри в небето. Сонда може да е опасен, като понякога скоростта му достига до тази на ураган. Не се съобщава за пострадали или материални щети от преминаването на пясъчната буря над Мендоса.", "date": "2019.12.27", "title": "Гиганска пясъчна буря погълна аржентински град (Видео)"}
{"url": "https://www.24chasa.bg/novini/article/8013875", "text": "Министерският съвет прие на днешното си заседание годишен доклад за състоянието и развитието на научните изследвания в научните организации и висшите училища в страната за периода 2017-2018 г., съобщиха от правителствената пресслужба. Докладът съдържа анализ на състоянието на научните изследвания и на международното научно сътрудничество в съответствие с Националната стратегия за развитие на научните изследвания в Република България (2017-2030), както и програма за следващата година. Анализът е изготвен на основата на изискана и предоставена информация от висшите училища, институтите на Българската академия на науките и от Селскостопанската академия. Той включва преглед на финансирането, развитието на човешки ресурси в системата на научните изследвания, научноизследователската инфраструктура и европейското и международното сътрудничество в областта на науката. Основна цел на националната политика в областта на научните изследвания е създаване на благоприятна среда за върхови научни постижения. Чрез увеличаване средствата от държавния бюджет ще се постигне подобряване условията на труд по отношение на среда за извършване на научна дейност и възнаграждения, възможност за повишаване на квалификацията и усъвършенстване на уменията на българските учени. За преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура и концентрация на финансови ресурси за решаване на важни за обществото проблеми, през 2018 г. стартираха 12 национални научни програми, които се изпълняват съвместно от висшите училища и научните организации. И през 2018 г. правителството продължи да реализира една от основните си политики, отнасяща се до привличане и задържане на млади изследователи и осигуряване на добри условия за кариерното им развитие. В изпълнение на това Министерството на образованието и науката осигури финансиране за допълнителни възнаграждения и стипендии за млади учени и постдокторанти, които им се предоставят чрез държавните висши училища и научните организации. По този начин се създават условия както за преодоляване миграцията на младите учени, така и за развитие на ново поколение учени и специалисти с умения и знания, отговарящи на потребностите на бизнеса и изискванията на пазара на труда. Освен рамковите програми, в които България вече има натрупан опит и постепенно повишава активността и успешното си участие, са на лице добри позиции и в част от другите текущи инициативи - Програмата за сътрудничество в областта на науката и технологиите (COST), схемите на съвместните изследователски центрове, схемите за координация на националните проекти и др. Визията за развитието на науката в България за следващия програмен период се свързва с повишаване на качеството и международната разпознаваемост на научноизследователската и иновационна дейност. Акцентът се поставя върху финансиране на научни изследвания в приоритетни и конкурентни области за решаване на важни обществено значими предизвикателства, подпомагане на млади учени и осъществяване на съвместни научни изследвания с български учени в чужбина и привличане на водещи млади изследователи. Министерският съвет взе решение за определяне на „Университетска многопрофилна болница за активно лечение Софиямед“ ООД - София за университетска болница. Съгласно чл. 9, ал. 3 от Закона за лечебните заведения университетските болници са многопрофилни или специализирани, определени от Министерския съвет. В тях се осъществяват дейности по всяко от следните направления: клинично обучение на студенти и докторанти по медицина и/или дентална медицина и/или фармация; клинично обучение на студенти по специалности от професионално направление „Здравни грижи“; следдипломно обучение на лекари, лекари по дентална медицина, фармацевти, специалисти по здравни грижи. Министерският съвет по предложение на министъра на здравеопазването определя кои от лечебните заведения или техни клиники или отделения, получили „много добра“ или „отлична“ акредитационна оценка за дейностите по клинично обучение на студенти и докторанти и следдипломно обучение на лекари, лекари по дентална медицина, фармацевти и специалисти по здравни грижи, придобиват правата на университетски болници/клиники или отделения за срока на акредитационната оценка. Предложението на министъра на здравеопазването се прави въз основа на мотивирано искане от съответния ректор на висшето училище, съгласувано с ръководителя на лечебното заведение. С друго правителствено решение се изменя РМС № 266 от 2019 г. за даване на съгласие за извършване на парична вноска в капитала на Многопрофилна болница за активно лечение „Св. Пантелеймон“ - Ямбол АД, гр. Ямбол. Приемането на решението е свързано с промяна на сроковете за поетапно увеличаване на капитала на търговското дружество от 2019 - 2021 г. на 2020 - 2022 г. Правителството утвърди разходите за командировки в страната за третото тримесечие на 2019 г. на министрите и заместник-министрите, на областните управители, на председателите на държавни комисии, агенции и институции. За командировки на министрите и заместник-министрите в страната са изразходвани общо 11 569,80 лв., за командировки на председателите на държавни агенции и техните заместници – 2 409,94 лв., за командировки на председатели и членове на държавни комисии – 848,95 лв. и за командировки на областни управители – 5 458,21 лв. За командировки на ръководители на държавни институции по чл. 19, ал. 4 от Закона за администрацията не са извършени разходи. Министерският съвет предоставя безвъзмездно правото на управление върху част от имот - публична държавна собственост на Народното събрание на Република България. Той представлява партера от източното крило на сградата на Народното събрание на Република България, както и депото за художествени произведения, намиращи се в гр. София, район „Оборище“, пл. „Княз Александър I“ № 1. Така ще бъде задоволена потребността от допълнителни зали за заседания на постоянните комисии в Народното събрание, във връзка с изградената и въведена в експлоатация нова пленарна зала. Към момента частта от имота е в управление на Министерството на културата и е с отпаднала необходимост за ведомството. С решение на правителството ведомствата, осъществяващи задължителен граничен контрол съгласно Наредбата за граничните контролно - пропускателни пунктове, получават безвъзмездно за управление части от ГКПП „Илинден“, в съответствие с техните административни нужди. Имотът - публична държавна собственост в с. Илинден е с площ 26 168 кв. м и включва построените в него сгради, метални козирки и контролни кабини. Части от него се предоставят безвъзмездно за управление на Агенция „Митници“, на Министерството на вътрешните работи за нуждите на Главна дирекция „Гранична полиция“, на Българската агенция по безопасност на храните, на Агенция „Пътна инфраструктура“ и на Регионалната здравна инспекция - гр. Благоевград. Останалата част от имота, която не е предоставена безвъзмездно за управление на ведомства за изпълнение на функции, свързани с извършването на граничен контрол, преминава в управление на Агенция „Митници“. За частна държавна собственост е обявена сграда в гр. Шивачево, област Сливен, разположена в близост до железопътната инфраструктура. Правителството даде съгласието си тя да бъде премахната от активите на Национална компания „Железопътна инфраструктура“ заради отпадналата необходимост от използването й, както и лошото й конструктивно състояние. Сградата няма функционално и технологично значение за сигурността на железопътните превози. По решение на правителството се отчуждават части от имоти - частна собственост, необходими за реализацията на Обект „Подмяна на преносен (магистрален) газопровод в участъка ОС „Беглеж“ - КВ „Дерманци“ - КВ „Батулци“ - КВ „Калугерово“, на територията на област Враца и Софийска област, съгласно одобрения подробен устройствен план - парцеларен план. Имотите, предмет на отчуждителната процедура, се намират в землищата на с. Хубавене, област Враца, и с. Калугерово, Софийска област. Средствата за обезщетяване на собствениците са за сметка на „БУЛГАРТРАНСГАЗ“ ЕАД. Решението може да се обжалва пред административния съд по местонахождението на имотите в 14-дневен срок от съобщаването му на заинтересуваните лица по реда на Административнопроцесуалния кодекс. Правителството одобри продажбата на 25 ведомствени жилища (апартаменти) и 1 гараж, които са собственост на „ВАЗОВСКИ МАШИНОСТРОИТЕЛНИ ЗАВОДИ\" (ВМЗ) ЕАД, гр. Сопот. В недвижимите имоти са настанени дългогодишни работници и служители на дружеството, които са заявили интерес за закупуването им. Балансовата стойност на имотите, обект на продажба, представлява 0.10% от общата балансова стойност на дълготрайните материални активи на дружеството. Продажбата ще се осъществи от ВМЗ ЕАД по реда и при условията на чл. 18 от ПРУПДТДУК. Началната цена ще бъде определена от независим оценител, сертифициран от Камарата на независимите оценители в България. Получените средства от продажбата ще останат на разположение на ВМЗ ЕАД с цел влагането им в негови инвестиционни мероприятия. Правителството прие също Решение за даване на съгласие за продажба на обособена част от лечебно заведение - недвижими имоти, собственост на „Многопрофилна болница за активно лечение – Добрич“ АД, гр. Добрич. „Многопрофилна болница за активно лечение – Добрич“ е лечебно заведение - акционерно дружество със смесено държавно и общинско участие като държавата притежава 65,02 на сто от капитала. Правата на държавата се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на Закона за приватизация и следприватизационен контрол (ЗПСК), представляват следните недвижими имоти, а именно: поземлен имот с площ 24 706 кв. м., ведно с построените в него 7 сгради; поземлен имот с площ 2 081 кв. м., ведно с построената в него 4-етажна сграда с площ 341 кв. м.; поземлен имот с площ 2 247 кв. м., ведно с построената в него 2-етажна сграда с площ 239 кв. м. Недвижимите имоти, представляващи поземлени имоти и сгради, са с отпаднала необходимост за лечебното заведение и генерират само разходи, поради което ръководството на лечебното заведение е заявило желание за освобождаване от имотите чрез продажба. Министерският съвет даде съгласие за продажба и на обособена част от лечебно заведение - недвижим имот, собственост на „Специализирана болница за активно лечение на белодробни болести – Перник“ ЕООД, гр. Перник. „Специализирана болница за активно лечение на белодробни болести – Перник“ ЕООД. гр. Перник е лечебно заведение - търговско дружество със 100 на сто държавно участие в капитала, като правата на държавата в него се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на Закона за приватизация и следприватизационен контрол (ЗПСК), представлява недвижим имот - административна 2-етажна сграда с площ 199 кв. м. Недвижимият имот е с отпаднала необходимост за лечебното заведение и генерира само разходи, поради което ръководството на лечебното заведение е заявило желание за освобождаване от имота чрез продажба. Продажба ще бъде извършена и на обособена част от лечебно заведение - недвижими имоти, собственост на „Университетска многопрофилна болница за активно лечение „Канев“ АД, гр. Русе. „УМБАЛ „Канев“ е лечебно заведение - търговско дружество със смесено държавно и общинско участие в капитала (държавата притежава 82,89 на сто от капитала), като правата на държавата в него се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на ЗПСК, представляват поземлен имот с площ 6 877 кв. м., ведно с построената в имота сграда от 50 кв.м. Имотите не се ползват за дейността на дружеството и генерират само разходи, поради което ръководството на лечебното е заявило желание за освобождаване от имотите чрез продажба. Министерският съвет прие също Решение за даване на съгласие за продажба на обособена част от лечебно заведение - недвижими имоти, собственост на „Детска специализирана болница за продължително лечение и рехабилитация на белодробни болести „Царица Йоанна“ ЕООД, гр. Трявна. Недвижимите имоти - предмет на Решението са: сграда със застроена площ 285 кв. м.; поземлен имот с площ 16 721 кв. м. ведно със сграда; поземлен имот с площ 3 103 кв. м. ведно със сграда. Недвижимите имоти са с отпаднала необходимост за лечебното заведение и генерират само разходи, поради което ръководството на лечебното заведение е заявило желание за освобождаване от имотите чрез продажба. Съгласно ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, може да се извърши след решение на Министерския съвет, по предложение на органа, упражняващ правата на собственост в капитала на търговското дружество. Паричният ресурс, получен от продажбата на имотите, ще остане в лечебното заведение и ще се използва в съответствие със Закона за лечебните заведения. Министерският съвет даде съгласие за откриване на ново почетно консулство на Република Беларус в Република България. То ще бъде със седалище в гр. Пловдив и консулски окръг, обхващащ територията на областите Пловдив, Кърджали, Пазарджик, Сливен, Смолян, Стара Загора, Хасково и Ямбол. Красимир Шалев, предприемач от строителния и транспортния сектор, ще бъде новият почетен консул на Беларус у нас. Беларус има посолство в София, а от 2002 г. и почетно консулство със седалище Бургас, обхващащо консулски окръг Бургас, Варна и Добрич. Откриването на новото почетно консулство на Беларус в гр. Пловдив ще допринесе за задълбочаване на традиционно добрите отношения със страната и за активизиране на търговско-икономическите, хуманитарните, културните и академични връзки между България и Беларус. Правителството одобри Спогодбата между Република България и Ислямска република Пакистан за избягване на двойното данъчно облагане и предотвратяване на отклонението от облагане с данъци на доходите, която беше подписана на 21 май 2019 г. в Исламабад. Министерският съвет също така предлага на Народното събрание да ратифицира спогодбата, което е необходима предпоставка за влизането й в сила. Документът е важен елемент от междудържавната договорна база и благоприятства нарастването на търговския обмен и стопанската активност между двете страни. Към настоящия момент икономическите отношения между България и Пакистан не са достатъчно развити, като търговският обмен е твърде ограничен и не отговаря на реалните възможности и взаимните интереси. България има перспективи да изнася за Пакистан индустриално и строително оборудване, фармацевтични продукти и други продукти на химическата промишленост, а потенциал за взаимодействие и сътрудничество между дружества на двете държави има в областите на инженеринговите услуги, транспорта, пътното строителство и промишлеността. В този смисъл, Ислямска република Пакистан представлява перспективен партньор за търговско-икономическата активност на България, като нов пазар за инвестиране на свободни капитали и сътрудничество в множество сфери. Одобрената Спогодба ще допринесе и за облекчаването на данъчната тежест, понасяна от местните лица на всяка от държавите, в резултат на осъществена дейност в другата държава, или на търговските отношения с лица от другата държава. Данъчните правила, възприети в подписаната Спогодба, са според действащото българско данъчно законодателство. Успоредно с това те са съобразени и с последните развития в областта на международното данъчно облагане, инициирани от държавите от Г-20 и Организацията за икономическо сътрудничество и развитие (ОИСР), които са отразени в глобалния проект „Свиване на данъчната основа и прехвърлянето на печалби“ (BEPS Project), както и в актуалната редакция на Модел на данъчна спогодба на ОИСР, които България следва в своята договорна практика. Одобрени са резултатите от Петото заседание на Българо-узбекската междуправителствена комисия за икономическо и научно-техническо сътрудничество Министерският съвет одобри резултатите и утвърждаване на Протокола от Петото заседание на Българо-узбекската междуправителствена комисия за икономическо и научно-техническо сътрудничество, проведено на 11 и 12 септември в гр. София. По време на сесията бяха обсъдени въпроси в основните области на двустранното сътрудничество: взаимна търговия, инвестиции, строителство и благоустройство, селско стопанство, енергетика, туризъм, наука и образование, здравеопазване, култура и др. Бяха набелязани мерки за разширяване на сътрудничеството и деловите връзки между двете страни в областите от взаимен интерес. В рамките на заседанието на Междуправителствената комисията се състоя българо-узбекски бизнес форум с последващи двустранни срещи, организиран от Изпълнителната агенция за насърчаване на малките и средни предприятия и Министерството на инвестициите и външната търговия и Търговско-промишлената палата на Република Узбекистан. Участие взеха представители от над 50 водещи български компании от различни сектори. В резултат от съвместен бизнес форум бяха подписани споразумения и договори за изпълнение на проекти в сферата на фармацевтиката, хранителната промишленост, кожарската промишленост и в областта на енергетиката. Правителството одобри резултатите от българското участие в заседанието на Съвета на ЕС по транспорт, телекомуникации и енергетика - формат „Транспорт“ и формат „Телекомуникации“, което се проведе на 2 и 3 декември в Брюксел. В областта на транспорта бе взето решение за приемане на общ подход по законодателните предложения за Регламент за правата и задълженията на пътниците в железопътния транспорт и Регламент за оптимизирането на мерките за постигане на напредък по осъществяването на Трансевропейската транспортна мрежа (TEN-T). В рамките на дискусията по Директивата за евровинетката, България, Литва, Латвия и Полша, поставиха акцент върху необходимостта от съгласуваност на политиките на Съюза за намаляване на вредните емисии от тежкотоварни превозни средства и разпоредбите в Пакет мобилност I. Българската страна изрази увереност, че Съветът на ЕС и Комисията, няма да допуснат подобна мярка да бъде заложена в Пакет мобилност I. В областта на телекомуникациите, в рамките на ориентационен дебат на тема „Европейският съюз като център за етично използване на данни“, българската страна подкрепи създаването на условия за развитие на конкурентен и отворен пазар на доставчиците на облачни услуги в ЕС, на базата на високи стандарти за неприкосновеност, информационна сигурност и цялост на данните. Съветът прие Заключения за значението на 5G за европейската икономика и необходимостта от смекчаване на рисковете за сигурността, свързани с технологията от пето поколение. Съветът на Европейския съюз „Правосъдие и вътрешни работи“ проведе заседание на 2 и 3 декември в Брюксел. Във формат „Правосъдие“ бяха обсъдени предложенията за изменения на Регламент относно връчването на съдебни и извънсъдебни документи по граждански или търговски дела и на Регламент относно събирането на доказателства по граждански или търговски дела. Страната ни подкрепи възприетия подход в окончателния доклад от осмия кръг на взаимни оценки на борбата с престъпленията срещу околната среда, като министрите на правосъдието бяха приканени да обърнат специално внимание на засилването на борбата с престъпленията срещу околната среда. По време на заседанието са приети три групи Заключения на Съвета, които се отнасят до правата на жертвите, алтернативните на задържането мерки и бъдещето на сътрудничеството в областта на гражданското правосъдие. Във формат „Вътрешни работи“ министрите обсъдиха следните теми: бъдещето на политиката на ЕС в областта на миграцията и убежището; бъдещето на политиките в областта на вътрешните работи в ЕС; борбата срещу тероризма. Заседанието на Съвет „Общи въпроси“ се състоя на 10 декември в Брюксел. Обменени бяха мнения относно подготовката на заседанието на Европейския съвет на 12-13 декември и се обсъди представената от Финландското председателство информация по темата за Многогодишната финансова рамка (2021-2027). Беше проведена дискусия и по законодателното програмиране, включително работната програма на Европейската комисия за 2020 г. и многогодишното програмиране. Хърватия като предстоящ председател на Съвета на ЕС представи Пътна карта на Европейския семестър за 2020 г. COB разгледа също актуалното състояние на процедурите срещу Полша и Унгария по чл. 7, параграф 1 от Договора за ЕС. Европейската комисия представи намеренията си относно реформата на методологията на политиката на разширяване. Беше потвърдена необходимостта от постигане на напредък до март 2020 г. по решението за започване на преговорите за присъединяване на Република Северна Македония и Албания. В рамките на Съвета на ЕС по заетост и социална политика, който заседава на 10 декември в Брюксел, беше проведен ориентационен дебат за бъдещите политики за равенството между половете и интегриране на този принцип в ЕС. Министрите дискутираха и по темата за бъдещето на достиженията на социалното право на ЕС, свързани със заетостта и колективните трудови правоотношения. В рамките на заседанието бяха приети няколко заключения на Съвета, които са свързани с подготовката на нова стратегическа рамка на ЕС за здравословни и безопасни условия на труд, както и за повишаване на заетостта на хората в уязвимо положение на пазара на труда. Министерският съвет взе решение за откриване на процедура за възлагане на концесия за морски плаж „Слънчев бряг-юг“, община Несебър, област Бургас. Целта е обезопасяване на плажа и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие (ЗУЧК). Предлага се срокът на концесията да е 20 години. Той е обусловен от гледна точка на срока за откупуване на инвестициите и визията за дългосрочно развитие на морския плаж. Размерът на минималното годишно концесионно възнаграждение е 530 809 лв. без ДДС. Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове - обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Морският плаж ще бъде обезпечен със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. Концесионният договор за добив на варовици от находище „Ливадата“ ще бъде прекратен едностранно, поради неизпълнение на основни договорни задължения от концесионера. Това реши Министерският съвет на днешното си заседание. Концесионерът не е заплатил концесионно възнаграждение и дължими неустойки за неизпълнение на договорни задължения. Не са предоставени и банкови гаранции, обезпечаващи изпълнението на основни задължения на концесионера. Находище „Ливадата” се намира на територията на община Стара Загора. През февруари 2008 г. за него е сключен концесионен договор с „Инмат” ООД, гр. Раднево. Също поради неизпълнение на основни задължения от концесионера, едностранно се прекратява концесионният договор за добив на строителни материали - кварцови пясъци, от находище „Добри дол“. Находището се намира на територията на община Димово, област Видин. През февруари 2013 г. за него е сключен 35-годишен концесионен договор с „Добив и експлоатация АБО“ ООД, гр. Пловдив. Мярката за прекратяване на договора се налага поради неизпълнение от страна на концесионера на основни парични и непарични задължения - не са представени цялостни и годишни работни проекти за добива от находището и за неговата ликвидация и рекултивация, шестмесечни отчети за добитите количества кварцови пясъци, както и за дължимото концесионно плащане и други. Не е предоставена и банкова гаранция, обезпечаваща изпълнението на задълженията по концесионния договор. „Добив и експлоатация АБО“ ООД дължи и концесионни плащания. При проявен инвеститорски интерес към находището, за него ще бъде обявена нова процедура за предоставяне на концесия. Концесионният договор за добив на неметални полезни изкопаеми - кварцови пясъци, от находище „Корията“ ще бъде прекратен по взаимно съгласие на страните. Находището се намира на територията на община Суворово, област Варна. През октомври 2008 г. за него е сключен концесионен договор с дружеството „Девня цимент“ АД. В искането си за прекратяване на договора дружеството посочва, че предвид пазарната конюнктура ръководството на компанията е променило своите намерения и основната си визия за бъдещата производствена дейност. Също по взаимно съгласие се прекратява концесионният договор за добив на строителни материали - пясъци и чакъли, от находище „Долни Богров“, участък „Сметището“, разположен на територията на Столична община. Концесионният договор е сключен през юли 2001 г. с „Агростроймат“ ООД, а през октомври 2003 г. наименованието на фирмата е променено на „Камъни и пясък“ ООД, гр. София. В искането си за прекратяване на договора концесионерът посочва, че в резултат на намаляване на концесионната площ през 2011 г. и ограниченията, произтичащи от сервитутната зона на Автомагистрала „Хемус“, експлоатацията на находището не е рентабилна. И концесионният договор за добив на строителни материали - варовици, от находище „Кошарите“ ще бъде прекратен по взаимно съгласие на страните. Находището се намира на територията на общините Сливница и Костинброд, Софийска област. През декември 2009 г. за него е сключен концесионен договор с дружеството „Кариери за чакъл и пясък – България“ ЕАД, гр. София. В искането си за прекратяване на договора дружеството посочва, че за него не е налице икономически интерес от разработване на находището. Концесионният договор за добив на строителни материали - варовици и пясъчници, от находище „Илиина могила“ - участък „I“ и участък „II“ ще бъде прекратен по взаимно съгласие на страните. Находището се намира на територията на Столична община, като през ноември 2011 г. за него е сключен концесионен договор с „Кариери за чакъл и пясък – България“ ЕАД, гр. София. В искането си за прекратяване на договора концесионерът посочва следната причина: в хода на осъществяване на процедурите по оценка на въздействието върху околната среда се установява, че части от поземлени имоти - общинска собственост, включени в концесионната площ, попадат в устройствени зони „Зона за градски паркове и градини“ , „Горска устройствена зона - рекреационни гори и земи - зелена гора“ и „Терени за транспортна инфраструктура“. Предвид тази констатация концесионерът е отправил искане за промяна на предназначението на посочените територии, но същото е било прието за недопустимо от Общинския експертен съвет по устройство на територията. По взаимно съгласие се прекратява и концесионният договор за добив на кварцови пясъци от находище „Чеирите“, разположено на територията на община Аврен, област Варна. Концесионният договор е сключен през октомври 2010 г. с „Девня цимент“ АД. В искането си за прекратяване на договора дружеството посочва следните мотиви: при предоставянето на концесията е било предвидено добиваните подземни богатства да се преработват на производствена площадка, разположена в границите на находище „Селски ниви“. Според изискванията на Закона за опазване на околната среда, такава дейност подлежи на оценка по ОВОС. Процедурата по ОВОС за добив на подземни богатства от находище „Селски ниви“ е прекратена, а концесионерът не е инициирал нова, която да се отнася за преработката на подземни богатства от находище „Чеирите“. Освен това, от „Девня цимент“ АД изтъкват, че, предвид пазарната конюнктура, компанията е променила своите намерения и основната си визия за бъдещата производствена дейност. Дружеството „Агрострой 07“ ООД, гр. Първомай, ще добива строителни материали - пясъци и чакъли от участъците „Дрянка-запад“ и „Дрянка-център“ на едноименното находище, разположено на територията на община Първомай, област Пловдив. Това реши Министерският съвет на днешното си заседание, определяйки фирмата за концесионер на находището. Концесията се предоставя за срок от 35 години. През този период концесионерът ще вложи над 402 000 лв. за обезпечаване на добивната дейност и необходимите предпроизводствени инвестиции. Очаква се концесионните плащания за целия срок на договора да надхвърлят, 1 млн. лв. По закон 50 на сто от тях постъпват в бюджета на общината по местонахождение на концесионната площ - в случая това е община Първомай. „Балканстрой Инвест“ ООД, гр. Кърджали, ще проучва строителни материали в площ „Папрат“, разположена в землищата на селата Плазище, Поточе, Рът и Купците, област Кърджали. Разрешението за проучване се предоставя за 1 година. За този срок титулярят ще вложи минимум 40 800 лева в проучвателните дейности. За срок от 3 години „Асарел-инвестмънт“ ЕАД ще търси и проучва метални полезни изкопаеми в площ „Извор“, разположена на територията на общините Созопол, Камено и Бургас. Дружеството ще вложи минимум 505 хил. лв. в проучвателните дейности. Минимум 301 хил. лв. ще вложи „Горубсо-Мадан“ АД в търсенето и проучването на метални полезни изкопаеми в площ „Петровица-запад“, разположена на територията на общините Мадан и Златоград, област Смолян. Разрешението за търсене и проучване се предоставя за срок от 3 години. „Кварц 5“ ЕООД ще търси и проучва неметални полезни изкопаеми - индустриални минерали в площ „Макси“, разположена в землищата на селата Седловина и Панчево, област Кърджали. Разрешението за търсене и проучване се предоставя за срок от 36 месеца. През този период титулярят ще вложи близо 45 хил. лв. в проучвателните дейности. За срок от 36 месеца „Зео Рисорс“ ООД ще търси и проучва неметални полезни изкопаеми-индустриални минерали в площ „Кибела“, разположена в землището на село Бащино, община Кърджали, област Кърджали. Титулярят ще вложи близо 43 хил. лв. в проучвателните дейности. Софийското дружество „Терра Вижън“ ООД ще търси и проучва неметални полезни изкопаеми - индустриални минерали, в площ „Росен“, разположена в землищата на селата Стефаново, Друган и Кондофрей, община Радомир, област Перник. Разрешението за търсене и проучване се предоставя за срок от 3 години, като през този период дружеството ще вложи минимум 34 хил. лева в търсещо-проучвателните дейности. Плевенското дружество „Кварц 5“ ЕООД ще вложи минимум 44 хил. лв. в търсене и проучване на неметални полезни изкопаеми - индустриални минерали, в площ „Орешница“, разположена в землището на едноименното село, област Кърджали. Разрешението за проучване се предоставя за срок от 3 години. За срок от 3 години „Аква-стил 5“ ЕООД, ще търси и проучва индустриални минерали в площ „Искър“, разположена в землището на едноименната община, област Плевен. Дружеството ще вложи минимум 46 хил. лв. в търсещо- проучвателните дейности. „Сердика кварц“ ООД ще търси и проучва неметални полезни изкопаеми - индустриални минерали, в площ „Кладенчето“, разположена на територията на общините Елин Пелин, Горна Малина и Мирково, област София. Разрешението за търсене и проучване се предоставя за срок от 3 години, като за този период „Сердика кварц“ ООД ще вложи минимум 20 хил. лв. в търсещо-проучвателни дейности. Минимум 47 300 лв. ще вложи „Стоун Трейд 2000“ ООД в проучване на скалнооблицовъчни материали в площ „Слатина“, разположена в землищата на селата Фъргово и Жижево, община Сатовча, област Благоевград. Разрешението за проучване се предоставя за срок от две години. „Натурал Стоун“ ООД ще проучва скалнооблицовъчни материали в площ „Мерилин“, разположена в землището на с. Кобилино, община Ивайловград. Разрешението за проучване се предоставя за срок от 18 месеца. През този период дружеството ще вложи минимум 30 хил. лв. в проучвателните дейности. Софийското дружество „Марин Батуров“ ще проучва скалнооблицовъчни материали в площ „Казармата-2“ за срок от 2 години. Титулярят ще вложи минимум 20 380 лева в проучвателните дейности. „Родопски камък“ ЕООД ще проучва скалнооблицовъчни материали в площ „Розита“, разположена в землищата на селата Плетена и Сатовча, област Благоевград. Разрешението за проучване се предоставя за срок от две години. През този период „Родопски камък“ ЕООД ще вложи минимум 20 хил. лв. в проучвателните дейности. За срок от една година ЕТ „Еврокварц - Иванка Ватова“ ще проучва строителни материали в площ „Виктория“, разположена в землището на село Александрово, община Ловеч. Титулярят ще вложи минимум 47.4 хил. лв. в проучвателните дейности. С 15 години ще бъде удължен концесионният договор за находище „Сакар планина“ - участък „Богомил”, разположено на територията на община Харманли, област Хасково. Това реши Министерският съвет, приемайки искането на концесионера - „Ватия холдинг” АД, гр. София. От дружеството мотивират искането си с наличието на оставащи запаси в находището, които биха останали неиззети. Концесионният договор за находище „Сакар планина“ - участък „Богомил”, е сключен през 2006 г. за срок от 20 години. От него се добиват индустриални минерали - кварц за кварцово стъкло. Oдобрявайки поисканата от досегашния концесионер - „Пътстрой Бургас“ ЕООД, промяна правителството разреши дружеството „Фракции Суворово“ ЕООД да поеме изцяло правата и задълженията по концесионния договор за добив на строителни материали - варовици, от находище „Белите камъни“. Находището е разположено в землището на гр. Суворово, област Варна. Концесионният договор за добив на варовици от него е сключен през 2018 г. за срок от 35 г. За концесионер тогава е определен „Пътстрой Бургас“ ЕООД - титуляр на удостоверение за търговско откритие. С днешното правителствено решение не се правят никакви други изменения по концесионния договор. Министерският съвет прие изменение и допълнение на Закона за лекарствените продукти в хуманната медицина. С него се правят промени и в Закона за здравното осигуряване и Закона за медицинските изделия. Със законопроекта редица административни режими, които сега са разписани на подзаконово ниво, се разписват в закон. Отпадат задълженията за заявители да подават документи, които могат да се осигуряват служебно чрез взаимодействие между административните органи и др. Създават се условия за прилагане на Делегиран Регламент (ЕС) 2016/161 на Комисията за показателите за безопасност, поставени върху опаковката на лекарствените продукти за хуманна употреба. Регламентират се санкции са нарушение на регламента. С промените са дадени законови предпоставки за въвеждане на Национална аптечна карта и за подобряване достъпа на гражданите до аптеки. С картата ще се определят потребностите на населението от достъп до лекарствени продукти, осигурявани от аптеки и ще се идентифицират областите, общините и населените места с недостиг от аптеки. Разписани са и нормативни предпоставки за подобряване контрола върху аптеките чрез по-добро взаимодействие между контролните органи. В Закона за здравното осигуряване ясно е разписан ангажиментът на изпълнителите на медицинска помощ да осигуряват на здравноосигурените лица, без да изискват и приемат от тях плащане и/или доплащане, медицинската помощ от пакета, гарантиран от бюджета на НЗОК, за която са сключили договор с НЗОК. Изрично са разписани конкретните възможности за приемане на плащане и доплащане от задължително здравноосигурените лица. Регламентират се органът и редът, по които ще се извършва оценка на потребностите от медицинска помощ и ще се установява недостатъчност съгласно Националната здравна карта. Уреждат се хипотези, в които не важат забраните за сключване на договори между НЗОК и нови болници за нови медицински дейности, извън сроковете за сключване или за разширяване предмета на договорите, предвид установена недостатъчност от съответната медицинска помощ. Определя се срок за извършване от НЗОК на експертизата при скъпоструващи медицинска помощ и лекарствени продукти. Допуска се изключение от забраната за заплащане от НЗОК на болнична помощ, извършена от лекар, който не е посочен в договора между НЗОК и изпълнител като специалист на основен трудов договор. Осигуряват се нормативни предпоставки за събиране на информация относно стойността на медицинските изделия, които се доставят на българския пазар от трети страни. Правителството прие Наредба за условията и реда за издаване на разрешение за освобождаване по Закона за защита от вредното въздействие на химичните вещества и смеси (ЗЗВВХВС). В нея е записано, че физически и юридически лица могат да бъдат освободени от задълженията за регистрация, разрешаване и/или ограничаване на Регламент (ЕО) № 1907/2006 (REACH) относно регистрацията, оценката, разрешаването и ограничаването на химикали за определени химични вещества в самостоятелен вид, в състава на смеси или в изделия, когато това е необходимо в интерес на отбраната. Наредбата определя условията, реда и сроковете за издаване, удължаване, отказ, изменение, прекратяване и отнемане на разрешението за освобождаване от определени задължения по Регламент REACH. Въвеждането на национална процедура за освобождаване е в съответствие и с целите, заложени в Кодекса за изключенията от Регламент REACH, свързани с отбраната, на Европейската агенция по отбрана, към който България се е присъединила. С прилагането на национална процедура за освобождаване от определени задължения по Регламент REACH се цели намаляване на административната и финансова тежест за отбранителната индустрия и се гарантират интересите на националната отбрана, като същевременно се запазва високо ниво на защита на човешкото здраве и околната среда. Министерският съвет прие промени в Правилника за устройството и функциите на Националния инспекторат по образованието, приет през 2018 г. Промените целят оптимизиране на организацията и създаване на възможност подаването на документи от кандидатите за обучение да става и по електронен път; прецизиране на отговорността на външните инспектори при оценка на качеството на всяка конкретна институция и др. Очакваните резултати от промените са насочени към по-голяма прозрачност, оперативност и ефективност в процеса на организация и провеждане на дейностите по оценка на качеството. Правителството одобри ЗИД на Закона за лечебните заведения Министерският съвет прие Решение за одобряване на Закон за изменение и допълнение на Закона за лечебните заведения. С него се правят промени и в Закона за кръвта, кръводаряването и кръвопреливането, Закона за трансплантация на органи, тъкани и клетки, Закона за приватизация и следприватизационен контрол и Закона за бюджета на НЗОК за 2019 г. В Закона за лечебните заведения се предлагат промени в някои от режимите по издаване на разрешение за осъществяване на лечебна дейност и регистрационния режим на лечебните заведения за извънболнична помощ и хосписите с цел намаляване на административната тежест. Предлага се регламентирането на нов вид лечебно заведение като организационно обособена структура, в която лекарски асистенти, медицински сестри или акушерки осъществяват самостоятелно здравни грижи, манипулации и дейности, свързани с промоция на здравето, превенция и профилактика на болестите. Целта е създаване на възможност за самостоятелен избор на професионално развитие и извеждане от сивия сектор на този вид здравни услуги, и намаляване на личните и обществени разходи за здравни услуги. Предлагат се и промени, с които се осигурява механизъм за спомагане стабилизирането на общинските лечебни заведения за извънболнична помощ и възможност за субсидиране на държавни и общински комплексни онкологични центрове от бюджета на Министерството на здравеопазването за медицинска експертиза, осъществявана от ТЕЛК. Към задълженията на лечебните заведения за предоставяне на информация с административни цели на съответните органи се предлага въвеждането на задължение за ежедневно предоставяне на информация на Националния съвет за цени и реимбурсиране на лекарствени продукти от лечебните заведения, определени да проследяват ефекта от терапията с лекарствени продукти. Предлаганите промени в Закона за кръвта, кръводаряването и кръвопреливането са свързани единствено с изпълнение на мярка от Решение № 704 на Министерския съвет от 2018 г. за приемане на мерки за трансформация на модела на административно обслужване. В Закона за трансплантация на органи, тъкани и клетки се предлагат промени с цел увеличаване броя на донорите, въвеждане на иновативен метод за преодоляване на репродуктивни проблеми чрез трансплантация на матка, за изпълнение на РМС № 704/2018 г., както и други мерки, свързани с намаляване на административната тежест. С цел увеличаване броя на донорите се предвижда възможност да могат да се вземат органи и тъкани от починало лице, ако е формирана воля за това от по-широк кръг негови роднини. Освен сега съществуващото съгласие по подразбиране за донорство от лицето приживе, се предлага да се даде възможност лицата да изразяват и изричното си съгласие за донорство преди своята смърт, което да се вписва в регистрите на Изпълнителна агенция „Медицински надзор“. Важна цел на законопроекта е провокиране на дискусия, дали да се разреши кръстосаното донорство България - донорство на принципа на реципрочност при двама реципиенти и съответно двама донори (техни роднини), с които обаче те са биологично несъвместими, да се допусне трансплантация на тези двама нуждаещи се пациенти чрез размяна на донорите (нероднини) при съвместимост със съответните реципиенти. Въпросът поражда много дискусии, поради което преди да се вземе решение е от особено значение да се постигне обществен, медицински и институционален консенсус по въпроса. Няма единно европейско или международно законодателство по въпроса. Друга важна цел на законопроекта е да провокира дискусия за въвеждане на трансплантация на матка в България, поради което са предложени общи идеи по въпроса. Важно е да се води дискусия по значими въпроси в тази област като това какви са критериите за определяне на жената като подходящ донор на матка и кога една жена е осъществила вече репродуктивните си функции. В изпълнение на РМС № 704/2018 г. режимите, свързани с разрешаване на внос и износ на органи, тъкани, клетки и репродуктивни клетки, без да се изменят, се регламентират на законово ниво, тъй като в момента те са предмет на уредба в подзаконов акт. Отпада изискването лечебните заведения да уведомяват предварително за всяко вземане на тъкани и клетки. Предлагат се и промени в Закона за приватизация и следприватизационен контрол, като се предвижда средствата от продажба на обособени части от лечебни заведения с държавно или общинско участие, независимо от размера на това участие, да могат да се използват за инвестиции, пряко свързани с предмета на дейност и за погасяване на задължения към кредиторите. Предлагат се промени и в преходните и заключителни разпоредби на Закона за бюджета на Националната здравноосигурителна каса за 2019 г. С оглед специфичния предмет и широкия обхват на дейностите, които регламентират правилата за добра медицинска практика, правилата за добра фармацевтична практика и правилата за добра медицинска практика по здравни грижи, се създава възможност за изготвянето им от съответните съсловни организации в по-продължителен период от време. Правителството одобри промени в Актуализираната средносрочна бюджетна прогноза за периода 2020-2022 г., одобрена с Решение № 631 на Министерския съвет от 2019 година. С промените се осигурява съгласуваност на параметрите в Актуализираната средносрочна прогноза за периода 2020-2022 г. с приетите от Народното събрание бюджетни закони за 2020 г., както и с промените в данъчните закони. Промените в Актуализираната средносрочна бюджетна прогноза за периода 2020-2022 г. са направени въз основа на изискванията на Закона за публичните финанси като важен елемент на доброто управление на публичните финанси. Привеждането на бюджетните показатели на първостепенните разпоредители с бюджет за периода 2020- 2022 г. в съответствие с параметрите на приетите от Народното събрание бюджетни закони за 2020 г. ще осигури актуализирана база, която е необходима на първостепенните разпоредители с бюджет за реалистично планиране на средносрочните им бюджетни прогнози за следващия период 2021-2023 г. Правителството одобри допълнителни средства по бюджета на Министерството на здравеопазването за 2019 г. в размер на 12 000 000 лева. Средствата са за предоставяне на допълнителен трансфер от Министерството на здравеопазването на Националната здравноосигурителна каса за финансиране на разходи за лекарствени продукти - ваксини и дейности по прилагането им по чл. 82, ал. 2, т. 3 от Закона за здравето и дейности във връзка с лечението на лица до 18-годишна възраст по чл. 82, ал. 1а и 3 от Закона за здравето. Удължава се срокът на договора за концесия за услуга за морски плаж „Слънчев бряг- север” Министерският съвет реши да приеме мотивирано предложение от концесионера и да увеличи инвестициите във връзка с управлението на морски плаж, като във връзка с това одобрява нов финансов модел и удължава срока на договора за концесия за услуга за морски плаж „Слънчев бряг - север“, община Несебър, област Бургас до 20 години. Удължаването на срока е с оглед изложените нови инвестиционни намерения на концесионера за подобряване на облика на морския плаж и необходимото време за постигане на икономическо равновесие за двете страни по концесионния договор. С обновения финансов модел, гарантиращ множество вложения, се цели да се подобри качеството на задължителните дейности по смисъла на Закона за устройството на Черноморското крайбрежие (ЗУЧК) - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж. Освен това с новия финансов модел, предполагащ предоставянето на модерни услуги, които да посрещнат очакванията на сериозния чуждестранен и национален туристически поток, се очаква да бъдат създадени условия за повишаване на качеството на продукта и добър имидж на държавата като предпочитана лятна туристическа дестинация. Министерският съвет прие Постановление за изпълнението на държавния бюджет на Република България за 2020 г. в срока, определен в Закона за публичните финанси - до един месец след обнародването на годишния закон за държавния бюджет. С постановлението се определят конкретни задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, прилагащи програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики/функционални области и бюджетни програми. Процедурите за отпускане и разходване на планираните средства в Закона за държавния бюджет на Република България за 2020 г., които се регламентират в постановлението, подпомагат създаването на добра организация и осигуряването на условия за прозрачност на изпълнението на държавния бюджет. Постановлението съдейства за ефективно и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет. Министерският съвет одобри допълнителни разходи/трансфери в общ размер 48,7 млн. лв. по бюджетите на редица общини и по бюджета на Министерския съвет за 2019 г. Одобрените разходи по бюджета на Министерския съвет за 2019 г. са в размер на 0,9 млн. лв. за ремонтни дейности на храмове в Ловчанската епархия и за започване на дейности по консервация, реставрация и адаптация на Ибрахим паша джамия, Разград. Предоставят се допълнителни трансфери по бюджетите на общини в общ размер 47,8 млн. лева. Средствата ще се използват целево за реализиране на редица инфраструктурни проекти в сферата на социалната и техническата инфраструктура - реконструкция, рехабилитация и ремонт на улична мрежа, основен ремонт на водопроводни мрежи, изграждане на спортни зали, ремонт и възстановяване на централната градска част на някои населени места, ремонт на читалища, изграждане на физкултурен салон към училище. Допълнителните разходи и трансфери се осигуряват за сметка на преструктуриране на разходите и/или трансферите по централния бюджет за 2019 година. С друго правителствено постановление са одобрени допълнителни разходи по бюджета на Министерския съвет за 2019 г. в размер на 2 300 000 лв. за довършването на ремонта и реконструкцията на южното крило на източното (Банското) крило на Зографския манастир „Свети Великомъченик Георги Зограф“ - Атон, което в момента е необитаемо и се намира в тежко аварийно състояние. Допълнителните финансови средства са необходими по повод искане на игумена на Зографския манастир Негово Вископреподобие архимандрит Амвросий. Източното крило е построено преди двеста година със средства на заможния банскалия хаджи Вълчо. В него великият български будител Паисий довършва своята „История славянобългарска“. С довършването на Банското крило ще бъде възстановен автентичният облик на манастира, който през вековете е бил стожер на българската духовност. Поддръжката и грижата от страна на държавата е с цел да бъде съхранен славянобългарският характер на манастира „Свети Великомъченик Георги Зограф“. Правителството одобри доклад на министъра на транспорта, информационните технологии и съобщенията във връзка с доставката на въздухоплавателно средство за изпълнение на полети със специално предназначение по чл. 646, ал. 2 от Закона за гражданското въздухоплаване. Със същото решение беше одобрен и проект на договор като основа за водене на преговори за доставката. Правителството одобри също допълнителни разходи по бюджета на Министерството на транспорта, информационните технологии и съобщенията за 2019 г. Средствата в размер до 55 000 000 лева ще бъдат разходвани за нуждите на Авиоотряд 28 за доставка на въздухоплавателно средство за изпълнение на полети със специално предназначение и за изграждане на хангар за съхранение и техническо обслужване на въздухоплавателното средство.", "date": "2019.12.27", "title": "Виж какво реши кабинетът на днешното си заседание"}
{"url": "https://www.24chasa.bg/novini/article/8013922", "text": "Русия се надява Турция да получи допълнителна партида зенитно-ракетни системи С-400, заяви днес руският вицепремиер Юрий Борисов, цитиран от ТАСС. \"Най-вероятно те ще реализират опцията си и ще продължат да работят с нас. Ние се надяваме на това\", каза Борисов в интервю за телевизия \"Русия 24\". Вицепремиерът отбеляза, че в износа на оръжие винаги е имало жестока конкуренция, а Русия заема устойчивото второ място по обем на продажбите, допълва БТА. Той каза, че Турция е избрала системата С-400, защото по своите характеристики тя е най-добрата в света в момента, а изобщо руските средства за противовъздушна отбрана са \"с една глава по-високо\" от всички световни конкуренти.", "date": "2019.12.27", "title": "Турция може да получи допълнителна\nпартида системи С-400"}
{"url": "https://www.24chasa.bg/novini/article/8012888", "text": "Япония ще изпрати военен кораб и два самолета в Близкия изток, за да помогне за защитата на стратегическите морски пътища за транспортиране на петрол, без обаче да се включва във водената от САЩ коалиция в региона, предаде Франс прес. Изпращаме разузнавателен разрушител и два самолета за морско патрулиране Р-3С (латински букви), заяви говорителят на японското правителство Йошихиде Суга. \"Това е мисия, целяща да гарантира мира и стабилността в Близкия изток, както и сигурността на корабите, които транспортират доставки за Япония\", подчерта той, припомняйки, че 90 на сто от японския внос на суров петрол идва от този регион, допълва БТА. Решението последва атаките тази година в региона срещу петролни танкери, сред които и един японски кораб, както и срещу саудитски петролни инсталации. Японските сили няма да патрулират в Ормузкия проток, през който преминава голяма част от световния петрол, където действа водената от САЩ коалиция, уточни говорител на министерството на отбраната. Японските сили за самоотбрана ще действат в открито море, в Оманския и в Аденския залив.", "date": "2019.12.27", "title": "Япония изпраща военен кораб и самолети в Близкия изток"}
{"url": "https://www.24chasa.bg/novini/article/8012902", "text": "Руската православна църква обяви, че прекъсва връзките си с православния патриарх на Александрия и цяла Африка Теодор Втори, който призна новата Украинска православна църква, независима от Москва, предаде Франс прес. Светият синод на РПЦ реши, че вече е \"невъзможно\" да споменава името на патриарх Теодор Втори в молитвите си и да участва в общи молитви и тайнства, се казва в изявление, публикувано на сайта след вчерашното заседание на синода. В него се порицава \"личното решение\" на патриарха да \"признае украинските схизматици\" и се подчертава, че то не е било подкрепено от Светия синод на Александрия и одобрено от архиепископите, съобщава БТА. Светият синод на РПЦ изразява \"дълбока тъга\" от решението на патриарх Теодор Втори да признае украинската православна църква. Руската православна църква ще продължи да поддържа връзки с александрийските архиепископи, които не са подкрепили създаването на независима Украинска православна църква. Дейността на александрийската енория в Москва ще бъде прекратена, а руските енории в Африка вече няма да признават върховенството на Александрийската патриаршия. Вместо това те вече ще се подчиняват на руския патриарх Кирил, реши синодът на РПЦ.", "date": "2019.12.27", "title": "Руската православна църква прекъсна отношения с александрийския патриарх"}
{"url": "https://www.24chasa.bg/novini/article/8012641", "text": "Повече от 300 компании са се записали за участие на третото Международно изложение за внос в Китай (CIIE), планирано за следващата година, съобщи Министерството на търговията в четвъртък. Регистрираната им изложбена площ възлиза на 100 000 квадратни метра, добави говорителят на ведомството Гао Фън на пресконференция, съобщи  . CIIE е първото изложение в света, изцяло посветено на вноса. Първите му две издания постигнаха богати резултати. Китай ще продължи да отваря пазара си и приветства висококачествени продукти и услуги от чужбина на местния пазар, каза Гао Фън. Няколко иновативни демонстрационни зони, улесняващи вноса, се разработват в момента. Министерството ще работи за улесняване на търговията и насърчаване въвеждането на Споразумението за облекчаване на търговията на СТО, добави говорителят.", "date": "2019.12.27", "title": "Над 300 фирми са се записали вече за участие на ЕКСПО за внос в Китай през 2020 г."}
{"url": "https://www.24chasa.bg/novini/article/8012995", "text": "Дванайсет души са загинали при катастрофата на самолета на \"Бек еър\" (Bek Air) близо до Алмати, потвърди на пресконференция днес вицепремиеръът на Казахстан Роман Скляр, предаде ТАСС. Загинали са главно пасажерите, намиращи се в носовата част. Общо са загинали 12 души, о тях осем на мястото на катастрофата, двама в болница и двама на летището на Алмати, уточни той. Хоспитализирани са 49 души, от тях 18 са в тежко състояние. По-рано бе съобщено, че жертвите са 15, но по-късно данните бяха коригирани. По уточнени данни на борда е имало 93ма пътници и петчленен екипаж, съобщава БТА. Причината за катастрофата не е ясна, но властите разглеждат два възможни сценария - пилотска грешка и техническа повреда. В Казахстан днес е обявен ден на траур. В Алмати десетки хора се наредиха на опашка пред местната кръвна банка, за да дарят кръв за пострадалите, предаде Асошиейтед прес.", "date": "2019.12.27", "title": "12 са загиналите при самолетната катастрофа в Казахстан"}
{"url": "https://www.24chasa.bg/novini/article/8013026", "text": "Председателят на \"Съвета на генералите\" и бивш зам.-министър на вътрешните работи генерал Рустем Кайдаров е един от загиналите при самолетната катастрофа в Казахстан. Той е известен като живата легенда на казахстанската полиция, издигнал се от редови полицай до зам.-министър на МВР и професор по право, предаде  . Президентът на Казахстан Касим-Жомарт Токаев обяви 28 декември за ден на траур заради катастрофата с пътническия самолет на авиокомпания \"Бек Еър\"край Алмати, съобщи във Фейсбук прессекретарят му Берик Уали, цитиран от ТАСС.  Здравните власти в Алмати съобщиха, че екипите на бърза помощ са транспортирали до медицинските учреждения в града 66 души, от тях са хоспитализирани 50. Според кмета на Алмати, цитиран от Ройтерс, най-малко 22-ма от тях са в критично състояние. По уточнени данни на борда на самолета \"Фокер-100\", холандско производство, е имало 93-ма пътници и 5 души екипаж. Президентът Токаев обеща компенсации за семействата на жертвите и \"сурово наказание за виновните в съответствие със закона\". Създадена е правителствена комисия за разследване на обстоятелствата около трагедията и тя вече работи на мястото на катастрофата. Според пресслужбата на министерството на индустрията и инфраструктурното развитие на Казахстан самолетът е изпълнявал полет от най-големия град на страната Алмати до столицата Нур Султан. При излитането е изгубил височина и се блъснал в бетонно ограждение, а след това и малка двуетажна постройка между населените пунктове Гулдала и Алмерек в Алматинска област. Не е имало пожар. Пресслужбата на министерството съобщи също, че самолетът е произведен през 1996-а - годината на фалита на холандската компания, когато производството на самолетите бе спряно. \"Бек еър\" притежава 9 самолета от този тип. Катастофиралата машина е имала сертификат за летателна годност, издаден през май 2019 г. След днешното произшествие полетите на всички самолети \"Фокер-100\" са спрени до получаване на резултатите от разследването. Казахстанското вътрешно министерство съобщи, че разследването работи по версия за вероятно нарушение на полетните операции и на правилата за безопасност. Според очевидци в момента на катастрофата е имало гъста мъгла, температурата е била минус 9 градуса, а вятърът е бил слаб. Един от оцелелите, цитиран от местна медия, каза, че чул \"ужасяващ звук\", преди самолетът да започне да губи височина. Районът на падането - малко след края на пистата, е отцепен. В съобщение на сайта си авиокомпанията поднесе съболезнования на семействата на жертвите и писа, че очаква официална информация от службите, работещи на местопроизшествието.", "date": "2019.12.27", "title": "Легендарен генерал в полицията в Казахстан е загинал в авиокатастрофата"}
{"url": "https://www.24chasa.bg/novini/article/8013027", "text": "Турският президент Реджеп Тайип Ердоган направи изненадващо посещение в Тунис в сряда, за да обсъди сътрудничество за възможно спиране на огъня в съседна Либия, където Анкара подкрепя международно признатото правителство. Визитата дойде след като Турция подписа миналия месец споразумение с международно признатото правителство на Либия, с което иска да създаде изключителна икономическа зона от южния средиземноморски бряг на Турция до североизточния бряг на Либия. Анкара казва, че сделката цели да защити нейните интереси съгласно международното право и че е отворена за подписване на подобни споразумения с други държави въз основа на \"честно поделяне\" на ресурсите. Гърция и Кипър, които от години имат морски и териториални спорове с Турция, казват, че споразумението е невалидно и нарушава международното морско право. Те го възприемат като цинично заграбване на ресурси, което има за цел да обърка добива на природен газ в Източното Средиземноморие и да дестабилизира съперниците. Гърция изгони посланика на Либия в Атина и подаде жалба в ООН. Кипър, чиято северна част е контролирана от Турция, повдигна свои собствени възражения. На срещата на високо равнище на ЕС на 12 декември лидерите на съюза одобриха изявление, с което \"недвусмислено\" застанаха на страната на страните членки Гърция и Кипър. Египет и Израел, които имат сериозни инвестиции в енергийни проучвания в региона, са разтревожени от турско-либийското споразумение, което може да застраши техните възможности да изнасят газ за Европа. Египет нарече споразумението \"незаконно и необвързващо\", а Израел посочи, че то може \"да застраши мира и стабилността в района\". Следват няколко въпроси и отговори защо Турция и Либия сключиха тази сделка, какви последици може да има тя за региона и как ще се отрази това на източносредиземноморския газ. Каква е мотивацията на Турция и на Либия? От десетилетия Турция спори с Гърция за острови в Егейско море, а с Република Кипър - за морските зони от 1974 г., когато турски войски нахлуха в северната част на острова след кратък гръцко-кипърски преврат. Според анализатори, със сключването на споразумението с Либия, Турция поставя нащрек както Гърция, така и Кипър, демонстрирайки, че е готова да играе твърдо, за да получи каквото иска или да форсира нови преговори по дългогодишните спорове. В същото време Турция създаде пречка пред усилията на Кипър, Гърция, Израел и Египет да развиват източносредиземноморския газ, слагайки бариера пред планиран газопровод от Израел и гръцко-кипърски води към остров Крит, който да продължава към континентална Гърция и към европейската газова мрежа през Италия. Газопроводът на стойност 7-9 млрд. долара ще трябва да прекоси планираната турско-либийска икономическа зона. Анализатори казват, че Турция ефективно е изпратила послание, че няма да позволи да бъде пренебрегвана в Източното Средиземноморие, няма да даде достъп на страните членки на ЕС до води, които смята за свои, и че не иска енергийни износители като Египет и Израел да се облагодетелстват за сметка на Турция, която е нетен вносител на енергия и транзитна държава. За Либия мотивацията е свързана главно със сигурността. Споразумението бе постигнато с Файез ел Сарадж - ръководител на базираното в Триполи правителство, което е в конфликт със съперничащите му военни сили в източна Либия под командването на генерал Халифа Хафтар. Турция обеща да увеличи своята военна и друга помощ за Сарадж. Базираният в източна Либия парламент, който е съюзник на Хафтар, отхвърли споразумението с Турция. Какво означава това споразумение за източносредиземноморския газ? Смята се, че източносредиземноморският басейн съдържа газ на стойност 700 милиарда долара, според американско геологично проучване. В един момент това се разглеждаше като предимство за региона, което може да донесе големи приходи, да помогне за намирането на решение на кипърския спор и за създаването на по-близки връзки между Израел и неговите съседи. Но ключът за реализиране на стойността на газа е в износа, а това не е лесно да бъде направено. Предложеният газопровод ще бъде в някои свои части на дълбочина 3 000 метра. Турско-либийското споразумение добавя още една пречка пред реализирането на проекта. Макар да има прецеденти за газопроводи, преминамващи през изключителни икономически зони на други страни, Турция няма да направи това лесно. Още повече, че Анкара ще използва споразумението, за да увеличи претенциите си за свои енергийни проучвания във водите край Кипър, където от месеци тя изпраща сондажни кораби, а в последните дни пуска и проучвателни дронове. Анализатори вече имат съмнения за жизнеността на източносредиземноморския газ заради трудностите около износа и цената, на която той най-накая ще бъде продаван, при положение, че Европа е залята с по-евтин газ от Русия и Катар. Турско-либийската стъпка само още повече усложнява тази трудна картина. \"От гледна точка на геополитиката и източносредиземноморския газ, това е голяма сделка\", заяви Кадри Тастан, високопоставен служител в американския Германски фонд Маршал. \"Турция прави голяма стъпка, за да се опита да форсира преговори по голям брой въпроси. Ще бъде много трудно да се решат\", каза той. Какви са по-мащабните последици? Освен че поставя Турция на пътя на сблъсъка с Гърция и Кипър, това поражда напрежение между Анкара и ЕС, добавяйки се към текущите спорове за миграционната политика и по-широки въпроси за ролята на Турция в НАТО. Това също повишава залозите с Египет, който е в разногласие с Турция откакто египетските военни свалиха ислямисткия президент Мохамед Морси през 2013 г. Мнозина от Мюсюлманските братя на Морси сега живеят в Турция. В Либия Египет е по-близко свързан с Хафтар, което означава, че Кайро и Анкара са на противоположни страни по морското споразумение. Израел е по-предпазлив по отношение на турско-либийската сделка. Според анализатори една от причините е, че ако израелско-кипърско-гръцко-италианският газопровод стане неосъществим, Израел може би ще трябва да търси начини да изнася газ през Турция вместо това. И докато отношенията между Израел и Турция се влошиха през последните години, търговията е голяма и те се смятат за стратегически партньори. Израел в скоро време ще изпрати известно количество газ в Египет, който да бъде превърнат във втечнен приоден газ за реекспорт, така че зависи по-малко от Гърция и Кипър. Русия е още едно парче в пъзела. Макар тя и Турция да са в разногласия за Сирия, те си сътрудничат в енергийната политика и Москва иска Турция да транзитира енергия. Но турско-либийското споразумение също ги поставя на противоположни страни в Либия, където Русия клони към Хафтар. Русия и Турция ще обсъдят либийската военна подкрепа на среща на върха идния месец. /От БТА/", "date": "2019.12.27", "title": "Турско-либийското споразумение разклати Източното Средиземноморие"}
{"url": "https://www.24chasa.bg/novini/article/8013063", "text": "Президентът и върховен главнокомандващ Въоръжените сили Румен Радев удостои ген. Явор Матеев и полк. Юлиян Радойски с висши военни звания. В съвременната все по-динамична и предизвикателна среда за сигурност силите за специални операции са носители на уникални и важни за отбраната на страната ни способности, каза Радев по повод назначаването на Явор Матеев на длъжността командир на \"Съвместното командване на специалните операции\". Матеев беше удостоен с висшето офицерско звание \"генерал-майор\". Явор Матеев беше освободен от досегашната си длъжност - командир на \"68 бригада \"Специални сили\". Президентът посочи, че новото назначение е свързано с очакване за пълноценното функциониране и интегриране на повереното на Матеев командване в структурите на Българската армия. Вярвам, че заедно с подчинения ви личен състав ще оправдаете голямото доверие, каза той и допълни, че очаква бъдещия командир да съхрани и надгради постигнатото до тук. Основната задача пред вас е развитието на конкурентно и атрактивно образование, на качествени образователни и научни продукти, отбеляза президентът Радев по повод назначаването на полковник Юлиян Радойски на длъжността началник на Висшето военновъздушно училище \"Георги Бенковски\". От вас се очаква не само да възстановите авторитета на училището, но и да го утвърдите в българската военно-образователна система, допълни той. Юлиян Радойски беше повишен в офицерско звание \"бригаден генерал\". Президентът напомни, че новата позиция е преди всичко висока отговорност. Той пожела на Радойски да развива училището и като център за авиационно образование за нуждите на гражданската авиация. Вярвам, че с вашия опит, професионализъм и компетентност, с доказаната ви ангажираност към развитието на авиационното образование, ще се справите с новите предизвикателства, посочи още той. В слово от името на удостоените офицери генерал-майор Явор Матеев заяви, че винаги, когато сме били единни, сме се справяли с предизвикателствата на времето. Той припомни, че в днешния ден отбелязваме първия християнски мъченик св. вмчн Стефан и се прекланяме пред паметта на жертвите от Кербала. Има нещо изключително символично в това, защото нещата, които са ни съхранили като държава, като род и родина, са славните воински победи на бойното поле и нашата вяра, каза той. Той посочи, че днес президентът удостоява с първо и следващо висше звание двама български офицери, които застават на възстановени, но и в голяма степен качествено нови структури в Българската армия. Матеев допълни, че добре осъзнават, че очакванията към тях са големи и обеща, че заедно с техните подчинени няма да икономисват сили, воля и енергия и в бъдещата си работа ще направят всичко възможно да оправдаят оказаното им доверие. В церемонията участваха вицепремиерът и министър на отбраната Красимир Каракачанов и висши военни офицери.", "date": "2019.12.27", "title": "Румен Радев удостои ген. Матеев и полк. Радойски с висши военни звания"}
{"url": "https://www.24chasa.bg/novini/article/8013076", "text": "Прокуратурата е образувала две разследвания за водната криза в Перник, като и двете са взети на специален отчет от главния прокурор. От държавното обвинение съобщиха, че разследването в спецпрокуратурата се води срещу длъжностни лица от общинската и областната администрация, за това, че в периода 2017 - ноември 2019 г. не са положили достатъчно грижи за водопреносната и водоснабдителната мрежа в общината и за стопанисването на водния ресурс в яз. Студена. В хода на досъдебното производство следва да се изясни кога е бил достигнат критичният минимум на водата на яз. Студена, имало ли е и какви водни загуби в периода 2017 - 2019 г., дължащи се на амортизирани експлоатационни съоръжения, извършвани ли са метеорологични, хидрологични и воднобалансови оценки на язовира и ако да - кога. Ще се проверят разрешителните за водовземането и ползването на водите от яз. Студена, дали са пренасочвани водни ресурси към други населени места и промишлени потребители , както и дали е имало незаконосъобразно разходване. Предмет на разследване са действия или бездействия на длъжностни лица във ВиК Перник, Община Перник, Областна администрация и Басейнова дирекция-Западнобеломорски басейн в Благоевград. Отделно в окръжната прокуратурата в града се води досъдебно производство за действия или бездействия на длъжностни лица от ВиК Перник за безстопанственост. В хода на разследването следва да се изяснят и евентуални данни за нарушаване на целостта на хидротехническо съоръжение от Паракарийския деривационен (воден) канал в местността Кокалов егрек, където е отклонявана вода за с. Ярлово.", "date": "2019.12.27", "title": "Гешев взе на специален надзор водната криза в Перник"}
{"url": "https://www.24chasa.bg/novini/article/8013098", "text": "Удължават бедственото положени в Перник с 30 дни, считано от 28-ми декември (събота). Това стана ясно сред края на срещата на кризисния щаб в града, предаде \" \". Бедственото положение беше обявено преди седмица за срок от 7 дни. В четвъртък са взети проби от водата от всички квартали на Перник. Резултатите от тях трябва да станат ясни малко по-късно днес.", "date": "2019.12.27", "title": "Удължиха бедственото положение в Перник"}
{"url": "https://www.24chasa.bg/novini/article/8013125", "text": "Товарен кораб се блъсна в брега в Босфора в петък, според телевизия Си Ен Ен-Тюрк и свидетел, което накара властите да затворят пролива, преминаващ през най-големия град на Турция, предаде Ройтерс. Няма съобщения за пострадали, допълва БТА. Корабната агенция Трибека съобщи, че Босфорът е затворен за трафик. Корабът Сонга Иридум, плаващ под флага на Либерия, е пътувал към пристанище Амбарли в Истанбул.                                                                                                                                                                                                                                                                                                                                ", "date": "2019.12.27", "title": "Товарен кораб се блъсна в брега на Истанбул (Видео)"}
{"url": "https://www.24chasa.bg/novini/article/8013156", "text": "Две бебета са спасени от самолета, който се разби след излитане в Казахстан, съобщи . Най-малко 12 души загинаха на полета с общо 98 души, при който летателната машина загуби височина, рухна в бетонна ограда и се разби в двуетажна сграда край град Алмати. Осем ранени деца са спасени от злополучния самолет. Най-уязвимите пътници са открити в усукания метал на разбилата се машина. На кадри от спасителната акция се вижда как униформен мъж тича сред останките с бебенце на ръце към линейка.", "date": "2019.12.27", "title": "Спасиха две бебета от падналия самолет в Казахстан"}
{"url": "https://www.24chasa.bg/novini/article/8013177", "text": "в които вложихме близо 65,3 млн. от републиканския бюджет. Догодина продължаваме с обновяването на мостовите съоръжения по автомагистралите, които не са ремонтирани от построяването им преди повече от 30 години.\" Това написа премиерът Бойко Борисов в профила си във фейсбук, след като от Агенция \"Пътна инфраструктура\" пуснаха кадри на ремонтите.", "date": "2019.12.27", "title": "Борисов: И през 2020-а ще ремонтираме мостовите съоръжения по магистралите"}
{"url": "https://www.24chasa.bg/novini/article/8013192", "text": "Сръбската православна църква в Черна гора окачестви като \"дискриминационен и неконституционен\" закона за вероизповеданията, който бе приет късно снощи, предадоха Асошиейтед прес и Танюг. Според Черногорско-приморската митрополия този закон е приет, за да се \"пристъпи към отнемане на имуществото на Сръбската православна църква\". Черногорско-приморската митрополия (ЧПМ) посочи в съобщение, че парламентът и правителството на Черна гора са отхвърлили три поправки, които ЧПМ е предложила чрез депутати от Демократичния фронт, като по този начин са премахнали възможността имуществено-правни въпроси да се решават в съдилищата на страната в редовни процедури в съответствие с препоръките на Венецианската комисия. В опит да попречат на гласуването на закона, просръбски депутати хвърлиха в пленарната зала кутия сълзотворен газ или димка, и опитаха да счупят микрофоните. Намесиха се цивилни полицаи с газови маски, които задържаха 24 души, сред които 18 депутати от опозицията, предаде БТА. По-късно депутатите бяха освободени, с изключение на трима от тях, които са обвинени, че са нападнали председателя на парламента и са му попречили да си върши работата, съобщи държавната черногорска телевизия. \"Готови сме да умрем за нашата църква и това показахме тази вечер\", заяви опозиционният лидер Андрия Мандич, цитиран от АП. Съгласно новоприетия закон религиозните общности трябва да представят доказателства за собственост върху имуществото си преди 1918 г., когато Черна гора става част от Сърбо-хърватско-словенското кралство (по-късно Югославия). Сръбската православна църква в Черна гора казва, че това ще я лиши от имуществото й, включително средновековни манастири и храмове. Правителството отрича това. Черногорско-приморската митрополия обвини властите, че разпалват разделение и омраза и водят Черна гора към ситуация, която не може да донесе добро на никого. Благодарение на това православните вярващи в Черна гора са изправени пред една от най-тъжните Коледи в новата история, заяви ЧПМ. Някои православни страни празнуват Коледа на 7 януари, напомня АП. Населението на Черна гора от около 620 000 души е предимно православно като главната църква е Сръбската православна църква. Отделната Черногорска православна църква не е призната от други православни християнски църкви. Прозападният черногорски президент Мило Джуканович обвини Сръбската православна църква, че лансира просръбска политика и иска да подкопае държавността на страната, след като тя се отдели от много по-голямата Сърбия през 2006 г. Черногорците остават разделени по въпроса дали малката адриатическа държава трябва да има по-близки отношения със Сърбия. Около 30 процента от черногорското население се идентифицират като сърби и бяха против отделянето от Сърбия.", "date": "2019.12.27", "title": "Сръбската църква в Черна гора: Законът за вероизповеданията е нелегитимен"}
{"url": "https://www.24chasa.bg/novini/article/8013194", "text": "От 31 декември 2019 г. до 16 януари 2020 г. електронна винетка ще може да се купи до 7 дни преди датата на активирането й, съобщиха от пресцентъра на АПИ. Промяната в срока за отложена покупка от 30 на 7 дни е временна и се налага заради внедряване на актуализации на електронната система за събиране на пътни такси във връзка с въвеждането на тол системата за тежкотоварните автомобили над 3,5 тона. След 16 януари 2020 г. ще бъде възстановена възможността за предварително купуване на е-винетка до 30 дни преди датата на активирането й както за леките, така и за тежкотоварните автомобили, както е било досега. Собствениците или ползвателите на камиони и автобуси с тегло над 3,5 тона, които искат да се възползват от максималния 30-дневен срок за отложена покупка на месечна винетка, могат да направят това на 30 декември 2019 г., тъй като за тях най-късно от 1 март 2020 г. се въвежда тол таксуването. От 31 януари 2020 г. за тях ще бъде преустановена продажбата на месечни винетки. След старта на тол системата за тежкотоварните автомобили също ще може да се предплаща пътна такса – чрез маршрутна карта. Тя ще може да се купи до 7 дни предварително от регистрирани потребители (регистрацията е чрез електронна поща през платформата за купуване на маршрутна карта) или два дни предварително – от нерегистрирани потребители (за днешния или до 23:59 часа на утрешния ден).", "date": "2019.12.27", "title": "От 31 декември до 16 януари е-винетка ще може да се купи до 7 дни предварително"}
{"url": "https://www.24chasa.bg/novini/article/8013218", "text": "\"През годината правителството свърши много неща, но има и много предизвикателства. Следващата година трябва максимално да се намалят грешките и пропуските. На думи другите са силни, но няма сектор и сфера, в които да са по-добри. Два пъти през годината хората ни дадоха доверие на управляващата коалиция. На днешното правителствено заседание министрите направиха отчет и поисках от тях максимална мобилизация, твърдост, честност, прозрачност и да обясняват на хората какво се прави, включително и когато има проблем\". Това написа премиерът Бойко Борисов в профила си във фейбук като коментар за изминалата година.", "date": "2019.12.27", "title": "Премиерът: Поисках от министрите твърдост, честност и прозрачност"}
{"url": "https://www.24chasa.bg/novini/article/8012658", "text": "Близо 500 археологически находки са открити в 57 древни гробници в южната китайска провинция Гуанджоу, съобщава местният институт по културно наследство и археология, предаде  \". Гробниците, датиращи от периода на династия Хан (206 пр. Хр. - 220 сл. Хр.) до династия Цин (1644 -1911 г.), са намерени при строителни обекти в град Гуанджоу. 11 от тях са от династия Хан, 13 от династии Дзин и Южни (266 - 589 г.), по брой и мащаб са сравнително големи, каза И Сибин, заместник началник на института. Сред находките има керамични предмети, бронзови и железни изделия, украшения от мъниста и др. Те предоставят богат материал за изследване на историческите и географски промени в Гуанджоу, добавя И. По думите на експерта, едно от украшенията, изработени от кварц, ахат и кехлибар има вероятност да е дошло от чужда страна по времето на династия Хан. То дава нови доказателства за обмена между Изтока и Запада по древния Път на коприната.", "date": "2019.12.27", "title": "57 древни гробници бяха открити в Южен Китай"}
{"url": "https://www.24chasa.bg/novini/article/8012187", "text": "Само през изминалата година бяха открити заводи и направени инвестиции в разширения на вече съществуващи предприятия за над 1.2 млрд. лв. От тях се очаква да разкрият над 8000 нови работни места. Радостното е, че повечето от тези инвестиции бяха в заводи, в производства, които ще произвеждат изделия с висока добавена стойност. Това каза в интервю за БТА министърът на икономиката Емил Караниколов. В битката за \"Фолксваген\" България само спечели имиджово, защото страната ни има добър бизнес климат и аз очаквам преговорите, които водим и с други компании за завод за краен продукт, още през следващата година да станат факт, изтъкна още икономическият министър. Според него България няма как да избегне външния натиск при следващо влошаване на конюнктурата в световната икономика, тъй като икономиката ни е доста отворена, подобно на почти всички страни в Източна Европа. Европейската комисия понижи прогнозата си за растеж на икономиката в Еврозоната, въпреки това България е една от малкото държави, където се очаква растеж около и над 3 на сто и през следващата година, допълни той. Според него положително влияние върху потреблението догодина ще има увеличението на заплатите в публичния сектор, както и учителските възнаграждения. Инвестициите в основен капитал ще се увеличават, подкрепени както от частните, така и от публичните инвестиции. Средна заплата от 1400-1500 лева в края на мандата през 2021 г. е постижима и възможна, смята икономическият министър. Определено отчитаме сериозен инвеститорски интерес към България, каза министърът. По думите му доказателство за това са и подадените заявления за сертифициране през 2019 г. към БАИ. В процес на сертифициране са близо 40 нови проекта на инвеститори с общ размер на инвестициите за над 700 млн.лв., като по тях се очакват да бъдат разкрити още 3000 нови работни места. Министърът информира още, че по десет от язовирите, които се нуждаят от ремонт, са започнати строителни дейности. Първият язовир е в област Бургас и стойността на строителните дейности е около 1,9 млн. лева, за втория започнат язовир, който е в Хисаря - 2,6 млн. лева, в Асеновград - 1,8 млн. лева, в Брезник - 1,8 млн. лева. Предстои до края на годината на още между 2 или 5 язовира да започне строителство. В подготвяния проект на Закон за индустриалните зони сред насърчителните мерки за инвеститорите се предвиждат стимули да ползват зелена енергия, да получават лицензи, така че всичко, произведено от тях, да е със зелена енергия, изтъкна още министърът.", "date": "2019.12.27", "title": "Караниколов: Очаквам догодина България да има завод за автомобили"}
{"url": "https://www.24chasa.bg/novini/article/8012211", "text": "Президентът на САЩ Доналд Тръмп обмисля възможността да замени държавния си секретар Майк Помпейо, ако той реши да се кандидатира за сенатор от щата Канзас на изборите през ноември 2020 г., пише в. \"Вашингтон пост\", цитиран от ТАСС Във Вашингтон отдавна вървят слухове, че Помпейо може да се кандидатира за Сената, макар и самият Помпейо да отрича това. Според източници на \"Вашингтон пост\" от обкръжението на държавния секретар обаче Помпейо още не е взел окончателно решение по този въпрос, а има още достатъчно време - срокът за регистриране на кандидати за Сената е до юни догодина, предава БТА. Тръмп е заявявал, че Помпейо \"харесва какво прави\" на поста държавен секретар, но ако възникне опасност републиканците да загубят сенаторското място от щата Канзас на изборите догодина, Помпейо може да издигне кандидатурата си и \"да победи с огромна разлика\". Сред основните кандидати за нов държавен секретар на мястото на Помпейо са съветникът на президента за националната сигурност Робърт О'Брайън, финансовият министър Стивън Мнучин и заместникът на Помпейо Стивън Бигън. Други споменавани имена за поста са посланикът на САЩ в Германия Ричард Гренел, специалният представител на САЩ за Иран Брайън Хук и сенаторите републиканци Марко Рубио от Флорида и Томас Котън от Арканзас.", "date": "2019.12.27", "title": "\"Вашингтон пост\":  Тръмп може да замени Помпейо, ако той се кандидатира за сенатор"}
{"url": "https://www.24chasa.bg/novini/article/8012225", "text": "Протестите, организирани всеки петък край оградата, разделяща ивицата Газа от Израел, ще бъдат спрени от следващата седмица за период от три месеца. Това съобщиха организаторите на протестите, цитирани от Франс прес. Никаква причина не бе дадена за това решение, което бе взето на фона на спад в броя на демонстрантите, предава БТА. Последният протест ще бъде утре и демонстрациите ще бъдат подновени на 30 март, каза Талал Абу Зарифа, член на комитета, организиращ демонстрациите, които често прерастват в насилие. Когато бъдат подновени, протестите ще бъдат веднъж в месеца. От март 2018 г. всеки петък се събираха демонстранти при охраняваната от израелската армия граница. Те настояват да бъде дадено право на палестинците да се завърнат по родните си земи, от които казват, че са били прогонени.", "date": "2019.12.27", "title": "Антиизраелските демонстрации в ивицата Газа спират за три месеца"}
{"url": "https://www.24chasa.bg/novini/article/8012240", "text": "Парламентът на Черна гора прие закона за религиозните общности и собствеността им в страната на фона на протести в редица черногорски градове, предаде ТАСС. В подкрепа на закона гласуваха 45 депутати от 45 присъстващи в 81-местния парламент. Гласове \"против\" и въздържали се нямаше, тъй като гласуването протече след принудителното извеждане от залата на опозиционните депутати, които бяха задържани от полицията. По-рано депутатите от опозиционната коалиция Демократичен фронт поискаха да се внесат изменения в текста в диалог със Сръбската православна църква, която според тях е ощетена от предложения законопроект. Управляващата коалиция отказа да внесе изменения в текста и опозицията заяви, че няма да позволи гласуване на документа. В парламентарната зала беше хвърлено балонче със сълзотворен газ и последваха масови сбивания между няколко десетки депутати. Полицията задържа всички депутати от опозицията, които бяха лишени от правото да участват в работата на парламента за 15 дни. В редица градове на Черна гора се състояха протести срещу закона с блокиране на пътища. Арестувани са близо 60 души, в това число депутатите от опозицията. Съгласно новоприетия закон религиозните общности трябва да представят доказателства за собственост върху имуществото си преди 1918 г., когато Черна гора става част от Сърбо-хърватско-словенското кралство (по-късно Югославия). Сръбската православна църква казва, че това ще я лиши от имуществото й, включително средновековни манастири и храмове. Правителството отрича това. Населението на Черна гора е предимно православно, като основната църква е Сръбската православна църква. Отделната Черногорска православна църква не е призната от останалите православни църкви. Президентът на Черна гора Мило Джуканович обвини Сръбската православна църква, че следва просръбска политика и се опитва да подкопае държавността на Черна гора.", "date": "2019.12.27", "title": "Сблъсъци между депутати в парламента в Черна гора, приеха спорен закон"}
{"url": "https://www.24chasa.bg/novini/article/8012271", "text": "В Истанбул днес ще бъде отпразнуван патронният празник на уникалната българска Желязна църква \"Свети Стефан\" на брега на Златния рог, предава БТА. По инициатива на църковното настоятелство на българската общност в Истанбул, наричани още Цариградски българи, сутринта ще бъде изнесена служба, с която се почита паметта на Свети Стефан - един от седмината ученици на Исус Христос. Литургията ще бъде отслужена от свещеници начело с Негово Високопреосвещенство Русенския митрополит Наум, свещеника на българските църкви в Истанбул Ангел Велков и др. Службата се очаква да бъде почетена от общността на т. н. цариградски българи, от представителите на дипломатическата мисия на България в мегаполиса, както и от туристи, пристигнали специално за Стефановден, който е сред най-популярните именни дни на българите. Желязната църква навърши 121 години от създаването си. Тя е осветена на 8 септември 1898 г. Запазването и възстановяването на храма обаче стана възможно благодарение на мащабната реставрация, която бе извършена в продължение на седем години от турската страна, която вложи около 3 милиона евро и оказа съдействие на българската държава. На 7 януари 2018 г. реставрираната Желязна църква бе открита отново с тържествена церемония, на която присъстваха министър-председателят на България Бойко Борисов и турският президент Реджеп Тайип Ердоган. Две години след реставрацията Желязната църква се превърна в един от най-посещаваните обекти в Истанбул от хора от всички краища на света. Специалисти я оценяват като най-красивата православна църква в Турция. Освен ритуали, в църквата се организират изложби и концерти, с което тя се превърна в средище на духовна и културна дейност на българите в мегаполиса, в която се включват и много местни хора. Желязната църква \"Свети Стефан\" е гордостта не само на истанбулските българи, но и на всички българи по света.", "date": "2019.12.27", "title": "Българи в Истанбул празнуват патронния празник на Желязната църква"}
{"url": "https://www.24chasa.bg/novini/article/8012290", "text": "През тази година се случи най-важното събитие - сключи се договор за нови изтребители. Това каза пред БНТ вицепремиерът и министър на отбраната Красимир Каракачанов.  \"Няма авиационна платформа, за която да не са заделени средства през 2019 г. Знаете проблема - пилоти има, но имаха по-малко летателни часове, необходими за подготовка\", каза вицепремиерът.  \"От ремонт излязоха танкове, сега предстои модернизация. Във флота освен приключване проекта на 2 кораба, бяха сключени договори на два миночистачи. Тази година беше активна за армията и като прибавим трето поредно увеличаване на заплатите с 10 процента, нещата се движат добре\", каза още той.  \"Договорите могат да бъдат подписани пролетта на тази година, ако условията отговарят. Комисията обработва офертата. Първите дни на януари трябва да имаме яснота фирмите, които са подали оферти дали отговарят на всички изисквания\", каза Каракачанов.  \"Докато политиците не разберем, че докато нацията няма обща кауза, а не да се опитваме с дребни хитрини, няма да успеем. Ако като нация нямаме кауза, нямаме шанс\", каза той. \"Българинът е дошъл като войник тук, не е дошъл като мигрант. Въпреки, че го възпитават, че е гражданин на света, българинът е българин. В МО тази година приключи първата част от кампанията \"Бъди войник\". Армията се върна там, откъдето я изгониха преди 11-12 години. Показахме на хората, че да служиш в армията е достойно, вече не е лошо платено. Заплатите три поредни години ги увеличаваме, надявам се, че 2021 г. отново ще ги увеличим. Тази година за пръв път повече хора са постъпили в армията, отколкото са напуснали\", каза вицепремиерът.  \"И Турция и някои от големите сили си играят своята политика. Ние обаче сме длъжни да не бъдем наивни и да сме готови. Оградата по границата стана едно съоръжение сериозно. Към момента съоръжението е изцяло изградено, включително с видеонаблюдение, термокамери и т.н. Каналджийството стана трудно занятие. Границата е нещо не символично. Армията ще охранява границата, докато се наложи. Имаме готовност да изпратим няколко хиляди души и техника, както сме го правили. Ако тръгнат големи маси, сме готови с използването на много по-големи контингенти от армията\", каза той.  \"Сърбия направи защита на границата, Македония, Унгария, Австрия също. Ако тези хора влязат в България, трудно ще излязат. Армията твърдо няма да допусне такова закононарушение\", добави Каракачанов.  \"Казах на Джамбазки, че ще си носи последствията от това, което е направил. Немалко хора си позволяват да се веселят и качват в колата, но трябва да си носят последствията. Проверих какво е било поведението му - не е използвал евродепутатските си карти, документи. Държал се е прилично. Той е един млад човек и един от най-активните в европарламента\", каза Каракачанов за заловения да кара пиян на 7 декември евродепутат Ангел Джамбазки. ", "date": "2019.12.27", "title": "Каракачанов: Повече хора са постъпили в армията, отколкото са напуснали"}
{"url": "https://www.24chasa.bg/novini/article/8012300", "text": "Двама души загинаха, а осем са ранени в автобусна катастрофа в Югозападна Русия, предаде Асошиейтед прес. Осемте ранени са приети в болница. Двама от тях са в критично състояние, предава БТА. Катастрофата е станала близо до село Яркино в Липецка област, на около 320 км южно от Москва, съобщи руското министерство на извънредните ситуации. Автобусът изпълнявал курс от Москва до грузинската столица Тбилиси. Всички пътници и шофьорът на автобуса са грузински граждани. Смята се, че шофьорът е изгубил контрол над управлението на хлъзгав участък от пътя и автобусът се е преобърнал.", "date": "2019.12.27", "title": "Двама загинали и осем ранени при автобусна катастрофа в Русия (Видео)"}
{"url": "https://www.24chasa.bg/novini/article/8012321", "text": "При работа в празничен ден трябва да се заплаща минимум двойно възнаграждение. Това каза в Сутрешния блок на   Дина Христова от \"Главна инспекция по труда\". Тя припомни, че върху това възнаграждение все пак има удръжки. \"По-високо от двойно е възнаграждението, когато този труд, положен в празнични дни, се явява и извънреден. Тогава възнаграждението трябва да достигне минимум четворен размер. Неразбирането тук се появява от факта, че в голямата си част, хората, които работят в празнични дни, са с въведено сумирано отчитане на работното време. При него работните часове през седмицата могат да достигнат и до 56 часа. Това са хората, които работят по график\", каза Христова.  При този случай извънредният труд се заплаща едва в края на периода, ако има такъв, защото при добре направен график, при достатъчно наети хора, би трябвало накрая да няма извънреден труд, каза още Дина Христова.", "date": "2019.12.27", "title": "На празник възнаграждението при извънреден труд - до четворен размер"}
{"url": "https://www.24chasa.bg/novini/article/8012334", "text": "Към този момент няма данни за пострадали българи при самолетната катастрофа в Казахстан, довела до множество жертви и ранени. Българското посолство в Казахстан е в постоянен контакт с местните власти и в готовност да окаже съдействие при необходимост. Това съобщиха от Министерството на външните работи.  Пътническият самолет със 100 души на борда катастрофира рано тази сутрин при опит да излети от Алмати за столицата Нур-Султан. Машината се е ударила в бетонна стена на края на пистата на летището и се е разбила в сграда. Работата на спасителните екипи продължава. При необходимост българските граждани могат да се свържат с посолството ни в Казахстан на телефони +7 7172 90 15 15 и +7 701 304 24 77.", "date": "2019.12.27", "title": "Няма данни за пострадали българи при самолетната катастрофа в Казахстан"}
{"url": "https://www.24chasa.bg/novini/article/8012357", "text": "Омбудсманът Диана Ковачева изпрати писмо до министъра на труда и социалната политика Деница Сачева и до управителя на НОИ Ивайло Иванов с препоръка да се потърси правен механизъм, който да направи възможно актуализирането на най-ниската пенсия за осигурителен стаж и възраст, така че тя да не е под линията на бедност. Това съобщиха от пресцентъра на омбудсмана.  „По данни на Националния осигурителен институт към момента размерът на минималната пенсия за осигурителен стаж и възраст е 219, 43 лв., при линия на бедността за тази година от 348 лева. От 1 януари 2020 г. линията на бедност ще бъде 363 лева, а от 1 юли 2020 г. минималният размер на пенсията за осигурителен стаж и възраст ще се повиши на 250 лв.“, пише в становището си омбудсманът. Повод за писмото на доц. Ковачева са стотиците жалби, както и петиция от 1 800 души до институцията на обществения защитник, в която граждани се оплакват именно от факта, че и с очакваното индексиране на пенсиите от м. юли 2020 година от 6,7 на сто, предвид ръста на цените и инфлацията, техните доходи ще бъдат под линията на бедността, а полученото увеличение, те определят като крайно недостатъчно за реално подобряване на жизнения им стандарт. „Предвид очакванията от страна на възрастните хора към компетентните държавни институции, за предприемане на действия, които да им осигурят доходи за достойно съществуване, се обръщам към Вас с препоръката да се потърси правен механизъм, който да направи възможно актуализирането на пенсиите до нива, които да им гарантират достоен живот и да ги изведат от групата на хората, живеещи под прага на бедност. С надежда за лична ангажираност, на представляваните от Вас институции, очаквам да бъда информирана в разумен срок за вижданията Ви и действията, които ще предприемете за решаването на изложените проблеми“, завършва омбудсманът.", "date": "2019.12.27", "title": "Омбудсманът: Минималната пенсия да не е под линията на бедност"}
{"url": "https://www.24chasa.bg/novini/article/8004255", "text": "„Винаги започваш добре. С надежда. С желание. С вяра. Но всяка история има своите възходи и падения. Подготви се за онези, които ти казват, че не можеш. Че не трябва.... Но най-лошото би било да се откажеш“, се казва в   на кампанията, който завършва с вдъхновяващото послание „Най-силната история си ти.“ На специално стартиралия за кампанията уеб сайт  , всеки, на своя език, може да сподели своята “Make it possible” история и да получи покана за мотивационен уебинар с домакин Михал Уроч - изследовател и пътешественик, който иска да изкачи Хималаите в инвалидна количка. Не всички предизвикателства са толкова очевидни и не всички победители са широко известни, но Huawei вярва, че всеки може да бъде герой в собствената си история. „Според доклада на Eurostat за 2018 година, българите са едни от най-нещастните хора, само 35% от жителите на страната се определят като „щастливи“. В World Happiness Report 2019 България е на 97 място в света по „щастие“. Като че ли песимизмът се превръща в национална черта. В същото време в България се случват невероятни неща и българи постигат победи, които наистина са смятани за невъзможни. Всички ние се нуждаем от вдъхновяващите истории на тези известни и неизвестни български победители, с които ще ви срещнем в кампанията „Най-силната история си ти“, коментира Лонгруи Циу, Генерален директор на Huawei Consumer Business Group за България и Северна Македония. Затова в България някои от най-вдъхновяващите споделени на сайта предизвикателства и победи ще бъдат разказани подробно от някои от най-популярните български медии. Така авторите им ще се обогатят и с преживяването да бъдат обект на журналистическо интервю и да усетят как смелостта да споделиш може да вдъхнови много хора да се борят за това, в което вярват и което истински желаят. Сезонът на новогодишните празници сам по себе си вдъхновява както за равносметки на изминалата година, така и за пожелания за покоряване на нови върхове през следващата. Huawei очаква вашите силни истории на   . Михал Уроч, въпреки своята мускулна атрофия, има дълъг списък с екзотични места, които е посетил – Монголия, Индия, остров Спитсберген в архипелага Свалбард и редица държави в Южна и Северна Америка. През 2012, по време на експедицията “Wheelchairtrip I” той преминава около 17 хиляди километра за 3 месеца, като посещава 13 държави и 2 контитента, достигайки и до най-западната точка на Европа - Кабу да Рока. По време на пътуването си Михал прекарва 371 дни по пътя от Ушуая в Аржентина до Прудо Бей в Аляска. Този проект е награден с най-престижното отличие в Полша – наградата на National Geographic за пътуване на годината. Пътят на Михал се пресича с този на Бартош Мозек – скиор, сноубордист, планински велосипедист и параглайдер, който през 2005 г. в резултат на инцидент наранява гръбначния си стълб. Всеки ден той продължава да се движи в своята инвалидна количка и продължава да прави това, което обича най-много. Бартош е многократен медалист от полския шампионат и участник в европейски и световни ски състезания за хора в неравностойно положение. Както казва Майкъл – Бартош е този, който му е дал любовта към планините. Приключението на Михал и Бартош тепърва предстои. Следващата им дестинация е планинският масив Анапурна, част от Хималаите. Експедицията е с името „WHEELCHAIRTRIP Himalayas Challenge 2020“ и включва 230 километра. Участниците в нея ще използват специални електрически инвалидни колички. Най-голямото предизвикателство пред тях ще е изкачването на връх Торонг Ла с височина 5416 метра. Вижте тяхното видео:  Ето как Михал коментира своите планове: „Защо? Защото не ни е страх! Целим се високо, защото знаем, че всичко е възможно. Искаме да покажем на всички, че си струва да следваш мечтите си и да покажем да хората в неравностойно положение, че възможностите пред тях нямат граници и могат да достигнат дори върха на света!“ Михал ще сподели своя опит и вдъхновение на специален уебинар, организиран от Huawei. Всички, които споделят своята история на специално откритата за целта страница  , ще получат покана за уебинара. Кампанията „Най-силната история си Ти“ цели да покаже, че всички могат да постигнат много неща в живота си, стига да не се предават, точно както Михал и Бартош. Без значение от предизвикателствата пред тях.", "date": "2019.12.27", "title": "Huawei търси “Make It Possible” истории с новата си кампания „Най-силната история си ти“"}
{"url": "https://www.24chasa.bg/novini/article/8012367", "text": "Освен доставянето на питейна вода в Перник, е необходимо доставянето на вода за санитарно-битовите нужди, за да не се допусне разпространението на зараза. Това заяви в Сутрешния блок на   Николай Николов, директор на ГД \"Пожарна безопасност и защита на населението\". Днес до обяд се очакват още 110-115 тона бутилирана питейна вода, каза още Николов. Той разясни какви са неотложните мерки, които се предприемат в Перник. \"На първо място - пречиствателната станция, да бъде осигурена нейната функционалност. На второ място - повече вода в чашата на язовир \"Студена\". Това може да стане по 3 начина - освен Владайския канал, който вече доставя допълнителни количества вода, да се възстанови Палакарийския канал - изключително много се възлага на тези дейности. И накрая - да се реализира т.нар. план \"Русев\" - черпене на вода от карстови пещери\", каза Николов.  Николай Николов заяви, че затруднения ще има месеци напред. Крайният резултат ще се почувства след година и половина - две, прогнозира той.", "date": "2019.12.27", "title": "Доставят над 110 тона бутилирана питейна вода в Перник"}
{"url": "https://www.24chasa.bg/novini/article/8012366", "text": "Нужен е закон, който да забрани използването на условно чиста вода от питейните източници, обяви Георги Харизанов по Би Ти Ви. \"Законодателят казва, че ако си измиете с маркуч колата, подлежите на глоба, ако автомивка се върже към ВиК мрежата, а не си бие сондаж, подлежи на жестоки санкции, но ако завод вземе милиони кубици вода директно от язовира - това не е никакъв проблем, това е меко казано, двоен аршин и трябва да се поправи\", обясни Харизанов. Заради това политологът е на мнение, че трябва да бъде приет закон, който изрично да забранява използването на условно чиста вода от предприятията. По думите му отиващата си 2019 г. е била година на политически хейт, но без предложения за алтернатива. Затова той критикува опозицията в симбиоза с управляващите. Според Мария Пиргова има спад в доверието на институциите и известна стабилност на ниско равнище.", "date": "2019.12.27", "title": "Георги Харизанов: Със закон да се забрани промишленото използване на питейна вода"}
{"url": "https://www.24chasa.bg/novini/article/8012384", "text": "Вътрешните избори за лидер на партия \"Ликуд\" в Израел бяха изпитание за израелския премиер Бенямин Нетаняху, макар че шансовете му да загуби лидерската си позиция в партията, която ръководи от 1993 г., не бяха особено високи. Но ако не беше постигнал решителна победа срещу Гидеон Саар, Нетаняху щеше да понесе тежък удар, пише френският в. \"Монд\", цитиран от БТА. Според социолога Стивън Милър Нетаняху не трябваше да позволи на опонента си да спечели повече от една трета от гласовете. Саар залагаше на връзките си с лидери на други формации, които можеха да му помогнат за обединяване на страната и - без да го казва открито - на факта, че не е обвиняем. Партията \"Синьо и бяло\" на Бени Ганц отказва да сключи коалиционно споразумение с премиер, на когото са повдигнати обвинения, припомня в. \"Монд\". Нетаняху спечели решителна победа със 72 на сто от гласовете според първите официални резултати, подчертава британският в. \"Гардиън\". Израелският премиер запази лидерската си позиция в лоялната дясна партия, въпреки трите обвинения в корупция. Саар обаче не успя да постигне победа въпреки предполагаемата уязвимост на Нетаняху. Премиерът обяви победата си малко преди съобщаването на официалния резултат и изрази надежда, че ще изведе \"Ликуд\" до голяма победа на предстоящите избори, след като не успя да постигне решителен успех на предишните. Победата на Нетаняху потвърждава политическите му умения и стабилната му лидерска позиция, но вероятно ще доведе до удължаване на политическата патова ситуация, отбелязва в. \"Ню Йорк таймс\". Обявеният днес резултат гарантира, че по време на предизборната кампания ще се обсъжда една от най-разделящите обществото теми: самият Нетаняху. През изминалата година израелците гласуваха два пъти, но нито един от политическите блокове не успя да получи решително преимущество, което доведе до патова ситуация. Въпреки отслабващата подкрепа за Нетаняху след предявяването на обвинения, проведени неотдавна проучвания на общественото мнение показаха, че и третите избори може да не доведат до решение. Възможно е нито Нетаняху, нито основният му противник - лидерът на центристката партия \"Синьо и бяло\" Бени Ганц - да получат достатъчна подкрепа за сформиране на правителство. Час след обявяването на резултатите Саар поздрави Нетаняху за победата и заяви, че той и колегите му ще подкрепят премиера по време на предстоящата предизборна кампания. Дни преди изборите Саар предупреди избирателите от Ликуд, че \"Нетаняху два пъти не успя да сформира правителство и няма никакви шансове да успее и след още едни избори\", припомня в. \"Вашингтон пост\". Много членове на Ликуд смятат, че решителната победа на Нетаняху на вътрешните избори ще принуди опонентите му да го подкрепят за нов мандат въпреки обвиненията и предишните провали, казва Авив Бишински, политически коментатор и бивш съветник на израелския премиер.", "date": "2019.12.27", "title": "След победата: Ще се справи ли Нетаняху с политическата криза в Израел?"}
{"url": "https://www.24chasa.bg/novini/article/8012416", "text": "\"Ще предложа бедственото положение да бъде продължено\". Това каза пред   кметът на Перник Станислав Владимиров преди заседанието на кризисния щаб в града. Той уточни, че предстои още много работа и няма как то да бъде отменено. По думите му предстои ремонт на двете пречиствателни станции, предстои и изпомпване на вода чрез сондажи от карстовите извори и пещерите около язовир \"Студена\". \"Ще предложа да започна подмяна на ВиК мрежата от държавната фирма \"Монтажи\", за да можем да избегнем по-голямо изпитание и евентуална катастрофа, защото рискът от примесване на водопроводната мрежа с води, които не отговарят на нужното качество, е изключително голям\", посочи Владимиров. Кметът на Перник обясни, че по естествени, природни причени има приток на вода в язовира в последните дни. Според него основната вина за водната криза е на ВиК дружеството в града, защото то прави ежедневни наблюдения на нивото на язовир \"Студена\", то управлява водните ресурси и подава тази информация на кмета и на областния управител. Той заяви, че очаква прокуратурата да си свърши работата по случая. По думите на Владимиров помпената пречиствателна станция не може да смогне да пречисти водата, тъй като тя се замътява заради ниското ниво на водата в язовира и притока в него от последните дни. Той уточни, че заради това е имало проблеми с водоподаването в голяма част от Перник. Камелия Радева от инициативата \"Спаси Перник\" подчерта, че трябва да се знае ясно кой е отговорен за кризата в града, която е с национално значение. \"За нас е важно да се отговори кой ни доведе до кризата и каква отговорност ще се понесе, освен всички други неотложни мерки, за които се говори и трябва да се вземат. Много удобно е, както чуваме, че проблемът е във ВиК Перник, но имаме и местна власт, областна администрация, МРРБ, МОСВ, второстепенния разпоредител с бюджет - \"Басейнова дирекция\". Има едно демонстрирано бездействие, което доведе до хуманитарна криза с тежки последици, за които все още не си даваме ясна сметка какви ще са\", коментира Радева.", "date": "2019.12.27", "title": "Кметът на Перник: Ще предложа бедственото положение да бъде продължено"}
{"url": "https://www.24chasa.bg/novini/article/8012446", "text": "„Марс 2020” на НАСА ще има за цел да открие извънземен живото на друга планета, признаци за живот за сегашен или отминал на повърхността, или във вътрешността на Червената планета, като става дума за микрооргазнизми, не за зелени човечета”. Това каза пред  астрофизикът Тихомир Димитров. Той добави, че подобна мисия ще имат и Европейската космическа агенция заедно с Роскосмос. Астрофизикът смята, че в следващите 10-15 години човек ще е стъпил на Марс, а стъпка напред са вече изпратените марсоходи като „Кюриосити”, а негов брат близнак ще бъде изстрелян и ще кацне през 2021 г на Червената планета, обясни още Димитров. А през отиващата си година Луната стана също обект на много мисия, някои бяха неуспешни, но успешната Китайска направи невероятен пробив, която за първи път приземи космически апарат на обратната страна на спътника на Земята, обобщи астрофизикът. Милиони хора наблюдаваха последното за годината слънчево затъмнение, известно още като \"огнен пръстен\". Красивото астрономическо явление можеше да се види най-добре в Близкия изток и страните в Южна Азия. За тази година това ще е последното астрономическо събитие в подобен мащаб, а догодина предстои и историческа за човечеството мисия в Космоса.", "date": "2019.12.27", "title": "Астрофизик: В следващите 10-15 години човек ще е стъпил на Марс"}
{"url": "https://www.24chasa.bg/novini/article/8012445", "text": "Джон Бризби е съветник на английската кралица, но и наследник на велики българи. Той е правнук на Тодор Бурмов – първият министър-председател на Княжество България. А другият му прадядо е Константин Хаджикалчев – предприемчив търговец и щедър дарител от възрожденската епоха. Повече от 100 години по-късно Джон Бризби продължава делото на предците си. По какъв начин? - разказа  . Съдбата на англичанина Джон Бризби е свързана с Троян и с историята на два големи възрожденски рода от Българското възраждане. Животът му е белязан от семейните традиции за благотворителност, специално отношение към образованието и искрена любов към България Джон Бризби е роден в елита на Лондон и съветва кралица Елизабет по правни въпроси. Но с истински плам разказва за българския си произход. Той е правнук на Тодор Бурмов – първият министър-председател на Княжество България, избран от княз Батенберг. А другият му прадядо е Константин Хаджикалчев – предприемчив търговец и щедър дарител от Възрожденската епоха, но и изтъкнат политик, който убеждава Фердинанд да заеме българския престол. Повече от 100 години по-късно Джон Бризби продължава делото на предците си – спасява една изгубена България и иска паметта за нея да пребъде. Бризби не просто реставрира старите къщи в някогашното родно село на прадядо си, сега това е махалата Баба Стана, близо до Орешака. Бризби поправя и училището, също строено навремето от неговия прадядо. Правнукът организира \"зелено училище\" всяко лято и се радва, че заедно с децата е върнал духа на надеждата в Баба Стана. А, заедно със съпругата си Клеър, построяват и параклис в забравената планинска махала. Той раздава и стипендии на талантливи деца, свири на пиано и харесва \"Хубава си, моя горо\". Не търси благодарност и все пак в Троян наричат отличниците си на него – “бризбита”. Нима има по-голяма признателност от тази да наричат с твоето име надеждите за по-добро бъдеще?", "date": "2019.12.27", "title": "Джон Бризби - лордът от Троян, съветва английската кралица и помага на България"}
{"url": "https://www.24chasa.bg/novini/article/8012451", "text": "Изпитателният спътник \"Цубаме\" на японската Агенция за изследване на космическото пространство (ДЖАКСА), е извършил полет и наблюдение на Земята от свръхниска орбита на 167,4 километра, с което е заслужил място в Книгата на рекордите на Гинес, съобщи РИА Новости. От космическото ведомство подчертават, че в момента няма друг спътник, способен да лети на по-малка височина около планетата, предава БТА. Колкото по-ниско се осъществява полетът, толкова по-подробни наблюдения и проучвания успява да направи космическият апарат. Специалистите отбелязват също, че на височина под 300 километра въздушното съпротивление се увеличава и оборудването започва да се износва по-бързо. Спътникът \"Цубаме\" (на японски \"Лястовица\") беше изстрелян през 2017 г. Тази пролет апаратът достигна орбита на 271 километра, преди да се снижи до рекордните 167,4 километра. \"Цубаме\" се задържа на свръхниската орбита в продължение на седем дни.", "date": "2019.12.27", "title": "Японски спътник постави рекорд на Гинес"}
{"url": "https://www.24chasa.bg/novini/article/8012460", "text": "Руският всекидневник \"Независимая газета\" се спира днес на рязко изострилата се обстановка в Либия, след като едното от двете правителства там - това на Файез Сарадж, което е признато от ООН - официално поиска военна помощ от Турция, за да спре офанзивата на т.нар. Либийска национална армия (ЛНА) начело с Халифа жсрещу столицата Триполи. ЛНА е поддържана от редица страни като Египет, ОАЕ и Русия.Вестникът цитира турския президент Реджеп Ердоган, който заяви, че още в началото на януари ще поиска парламентът в Анкара да одобри изпращането на турски войски в Либия. Така, според \"Независимая газета\", гражданската война в Либия се превръща в глобална, защото в боевете за Триполи въвлечени ще се окажат либийци, турци, египтяни, суданци и руснаци, предава БТА. Според подписания неотдавна меморандум между Турция и либийското Правителство на националното съгласие (ПНС) на Сарадж, размерът и пълномощията на турския военен контингент, който ще пристигне в Либия, не са посочени. Следователно Ердоган може да изпрати там както символична група съветници, така и пълноценни пехотни дивизии, отбелязва вестникът. Ясно е обаче едно: турският президент съзнава, че в Либия той се намесва не в локален конфликт, а във война, в която вече са въвлечени много държави. Сред страните, които в една или друга степен подкрепят Хафтар, медиите най-често назовават ОАЕ и Египет, но нерядко като съюзници на ЛНА в пресата фигурират също Франция, Израел, Русия и Судан. Руският всекидневник цитира думите на Ердоган от преди няколко дни, че днес в Либия се намират 5000 наемници от Судан и 2000 наемници от руската частна военна компания \"Вагнер\". \"Какво правят те там? Известно е кой им плаща. Би било неправилно ние да пазим мълчание по този повод\", каза турският президент по време на изненадващата си визита на 25 декември в Тунис. Несъмнено главна тема на преговорите му там е била Либия. Опита се да му отговори говорителят на Кремъл Дмитрий Песков, който категорично отрече участие на руската държава във войната в Либия, която според него е \"станала пристанище за наемници от огромен брой страни\". Влизането на Турция в либийската война няма да остане без отговор от страна на Кайро, добавя вестникът. По повод изявлението на Ердоган за готовността да окаже помощ на Сарадж с военна сила, египетският президент Абдел Фатах ас Сиси каза, че неговата страна \"няма да позволи на никого да контролира (съседна) Либия. За Египет това е въпрос на национална сигурност\". Отношенията между Анкара и Кайро отдавна са ледени. Редица медии съобщават, че египетски танкове вече са тръгнали към либийската граница, а египетски самолети вече нанасят въздушни удари в Либия по столицата Триполи и по град Мисрата. Турското издание \"Йени шафак\", цитирано от руския вестник, публикува показанията на един от командирите на ВВС на ЛНА Амар Юсеф ал Джакама, взет в плен от войските на Сарадж, който казва, че \"Вагнер\" действа на югоизток от Триполи, в района на град Тархуна. \"Независимая газета\" публикува мнение на руския експерт по Близкия изток Андрей Чупригин, според когото турските войски едва ли могат кардинално да променят хода на бойните действия в Либия. \"Хафтар вече е спрян и без участието на Турция. Той от 8 месеца се опитва да превземе Триполи, но не успява\", пише Чупригин и обяснява това с факта, че за клановете и племената в Триполитания - района на западна Либия и на столицата Триполи - ЛНА е чужда сила, опираща се на източната част на страната - Киренайка.. Според вестника противниците на Хафтар обясняват неговите неотдавнашни успехи с дрязгите в редовете на поддръжниците на Сарадж. Той се е скарал с ключовия си съюзник - племето мисрата, чиито бойци съставляват най-боеспособната част от армията на ПНС в Триполи. Но за главна причина за успехите на Хафтар се посочва сериозната военна помощ от чужбина - от арабските страни, а също и от Русия. Необходимо е да се отбележи, че за разлика от много други страни, Турция от известно време открито поддържа своите фаворити в Либия. Още през ноември Ердоган проведе преговори със Сарадж и подписа с него меморандуми за разбирателство относно морските зони в Средиземно море и за сътрудничество във военната сфера. Първият документ бе оценен от редица страни като крачка към признаване на турската сфера на влияние в региона, а вторият - като свидетелство за скорошно нахлуване на турски войски в Либия, пише \"Независимая газета\". Вестникът публикува и мнение на старши научната сътрудничка от Центъра за евроатлантическа сигурност Юлия Кудряшева, която смята, че участието на Турция в бойни действия в Либия е възможно само в ограничени мащаби. \"Анкара едва ли ще се реши на пълномащабна операция, особено самостоятелна, без съюзници. Либия все пак е далече от Турция, условията там са различни от тези в Сирия и Ирак, където турските войски са привикнали да действат. Ако Ердоган все пак се намеси в либийската гражданска война, то ще бъде с ограничени сили, по-скоро за да регистрира своето присъствие в страната, а не за да унищожи съперниците на Сарадж\", каза тя пред \"Независимая газета\".", "date": "2019.12.27", "title": "Руски вестник: С турската намеса войната в Либия се превръща в глобална"}
{"url": "https://www.24chasa.bg/novini/article/8012479", "text": "Ден след посещение в Тунис турският президент Реджеп Тайип Ердоган обяви, че през януари догодина парламентът ще гласува закон, позволяващ изпращането на войски в Триполи. За ислямисткия лидер това е начин да разшири сферата си на влияние и да окаже помощ на нестабилното либийско правителство на националното съгласие, пише френският в. \"Либерасион\". Конфликтът в Либия е бил основна тема на разговорите между Ердоган и наскоро избрания президент на Тунис Каис Сайед, въпреки че официално те разговаряха за търговските отношения между двете страни. Премиерът на либийското правителство на националното съгласие Файез ел Сарадж се присъедини към срещата между президентите на Турция и Либия, отбелязва френското издание, предава БТА. \"Това, което се случва в Либия, може да засегне и съседни страни, затова дойдохме в Тунис\", потвърди Ердоган на съвместна пресконференция с домакина. Той подчерта важната роля, която може да играе Тунис в гарантирането на евентуално прекратяване на огъня и връщане към политическия процес. Ердоган иска да получи логистичната подкрепа на Тунис за подготвяната военна намеса. Ако не може да убеди съседната на Либия страна да се присъедини към неговия лагер, турският президент иска да си гарантира поне доброжелателното й отношение. Няколко тунизийски партии изразиха резервите си след посещението на турския президент, предупреждавайки, че включването в регионални съюзи ще навреди на националните интереси и на традицията й да заема неутрална позиция по подобни въпроси. Лесно е да се разберат причините за политическата и военна намеса на Турция в Сирия, с която граничи - конфликтът в Сирия се усеща и на турска територия. Но намесата на Ердоган в далечна Либия може да предизвика учудване, отбелязва в. \"Либерасион\". \"Ние ще идем там, където ни канят\", подчерта вчера Ердоган на среща на местни и регионални комитети на своята Партия на справедливостта и развитието. \"Ще подкрепим с всички средства правителството в Триполи, което се бори срещу генерал превратаджия, подкрепян от арабски и европейски страни\", добави той, визирайки маршал Халифа Хафтар. Амбициите на турския президент страната му да играе ролята на регионална сила в различните конфликти в арабско-мюсюлманския свят е една от водещите причини да подкрепя правителството на националното съгласие. Още повече, че водещите фигури в правителството в Триполи са с ислямистки убеждения. На 27 ноември Турция подписа с това правителство две важни споразумения - протокол за военно сътрудничество и договор за морските граници. Вторият от тях позволява на Анкара да предяви права над обширни райони на Средиземно море, богати на изкопаеми горива. Претенции към тях имат и Гърция, Египет, Кипър и Израел, припомня в. \"Либерасион\", като отбелязва, че недоволната Атина обяви в неделя, че на 2 януари ще подпише с Израел и Кипър проект за газопровод, конкуриращ турските проекти. Газовата битка, в която Турция се включва чрез своя проект за намеса в Либия, ще има значително влияние върху бъдещето на Средиземноморието, подчертава в. \"Либерасион\".", "date": "2019.12.27", "title": "\"Либерасион\": Либия е новата граница\nна амбициите на Ердоган"}
{"url": "https://www.24chasa.bg/novini/article/8012495", "text": "Германският канцлер Ангела Меркел ще посети Турция следващия месец, за да призове президента Реджеп Тайип Ердоган да поддържа споразумението с ЕС за спиране на миграционния поток, съобщава в. \"Зюддойче цайтунг\", цитиран от Ройтерс и ДПА. Турция вече е приела 3,7 милиона сирийски бежанци. На фона на опасенията, че сирийският конфликт може да отприщи нова бежанска вълна, Ердоган предупреди, че Турция няма да може да се справи сама. В края на миналата седмица Ердоган съобщи, че над 80 000 души от сирийската провинция Идлиб са се насочили към турската граница, бягайки от бомбардировки. \"Турция няма да поеме бремето (на бежанците) сама\", каза Ердоган и допълни, че \"всички европейски страни, особено Гърция, ще усетят негативните последици\", посчва БТА. \"Неизбежно е тогава да видим сцени, подобни на тези преди 18 март\", посочи турският президент, имайки предвид споразумението, което бе подписано на тази дата през 2016 г. за спиране на миграционния поток към Европа. Турският президент неколкократно заплашва \"да отвори вратите\" на Европа за бежанците, критикувайки ЕС, че не е предоставил достатъчна финансова помощ на Турция, припомня ДПА. Говорител на германското правителство отказа да потвърди информацията на \"Зюддойче цайтунг\", като посочи само, че плановете за пътувания на Меркел винаги се съобщават в петъка на предходната седмица. Меркел и Ердоган се срещнаха този месец в Лондон, където обсъдиха ситуацията в Сирия заедно с френския президент Еманюел Макрон и британския премиер Борис Джонсън, припомня Ройтерс.", "date": "2019.12.27", "title": "Меркел ще се срещне с Ердоган през януари заради бежанците"}
{"url": "https://www.24chasa.bg/novini/article/8012509", "text": "Археолози откриха останки от голям дворец на маите, използван преди 1000 години в древния град Кулуба, близо до Канкун, съобщи Ройтерс. Сградата е била висока 6 м. Дължината й е 55 м, а широчината - 15 м. Тя е населявана през два периода между 600 г. и 1050 г., съобщиха от Националния институт по антропология и история. \"Работата сега започва. Едва започнахме да разкриваме една от най-обемните структури на обекта\"- каза археологът Алфредо Барера, предава БТА. Цивилизацията на маите достига апогея си от 250 г. до 900 г., когато властва в големи области на днешно Южно Мексико, Гватемала, Белиз и Хондурас. Хората в Кулуба са поддържали търговски връзки с големите градове на маите Ек Балам и Чичен Ица и са били под тяхно влияние. Освен двореца, археолозите изследват още четири конструкции, сред които останки от две жилищни сгради, олтар, централен площад и кръгла структура, вероятно пещ. Обектът още не е отворен за посещения. Специалистите обмислят да залесят части от него, за да го предпазят от ветровете и слънцето.", "date": "2019.12.27", "title": "Археолози откриха останки от голям дворец на маите в Мексико (Видео)"}
{"url": "https://www.24chasa.bg/novini/article/8012534", "text": "Иран, Китай и Русия започнаха съвместни военноморски учения в Индийския океан и Оманския залив. Това съобщи говорител на иранските военноморски сили, цитиран от Ройтерс и БТА. \"Посланието на това учение е мир, приятелство и трайна сигурност чрез сътрудничество и единство. Резултатът му ще покаже, че Иран не може да бъде изолиран\", каза адмирал Голамреза Тахани в ефира на иранската държавна телевизия. Ученията включват стрелба, спасителни мисии при пожари на кораби и при пиратски набези. Оманският залив е много важен морски път, тъй като е свързан с Ормузкия проток, откъдето минава една пета от световния петрол.", "date": "2019.12.27", "title": "Иран, Китай и Русия с военноморски учения в Индийския океан и Оманския залив"}
{"url": "https://www.24chasa.bg/novini/article/8012547", "text": "През 2019 г. са ремонтирани 10 големи съоръжения на автомагистралите „Тракия и „Хемус“. Това са 5 виадукта на АМ „Тракия“, 4 виадукта на АМ„Хемус“ и тръбата за София на тунел „Витиня“ на АМ „Хемус“, съобщиха от пресцентъра на Агенция \"Пътна инфраструктура\". Стойността навложените средства от републиканския бюджет е близо 65,3 млн. лв. Съоръженията по автомагистралите се обновяват по график след като саобследвани и приоритизирани в реда, по който трябва да бъдат ремонтирани, взависимост от състоянието им. Строителните дейности са наложителни и нетърпят отлагане, защото гарантират сигурността и безопасността на шофьори ипътници .През декември беше пуснато движението по изцяло обновеното платно заВарна на виадукта при 19-ти км на АМ „Хемус“, при с. Потоп, и „Коренишкидол“ при 36-ти км на АМ „Хемус“, с което се улесни пътуването преди Коледа, когато много хора тръгват на път. Преди началото на активния летен сезон бешепуснат трафикът и по обновените платна за Варна на виадуктите при 37-ми и 51-ви км /„Разлив“/ на АМ „Хемус“ и по платната за Бургас на виадуктите при 13-ти, 15-ти и 20-ти км на АМ „Тракия“. През есента бяха ремонтирани и платнатаза Бургас на съоръженията при 17-ти и 18-ти км на АМ „Тракия“.Ремонтът на тръбата за София на тунел „Витиня“ на АМ „Хемус“продължава и през следващата година. На съоръжението са направенимножество проучвания и експертизи, въз основа на които са предприетиаварийно-възстановителни дейности. Предстои привеждането на съоръжението всъответствие с европейската директива 2004/54/ЕО за минималните изискванияза безопасност на тунелите на Трансевропейската пътна мрежа (TEN-T). Предвижда се ремонтните дейности в тръбата за София на тунел „Витиня“ даприключат през 2020 г. Ремонтираната тръба ще е с модерни системи запожароизвестяване, вентилация, видеонаблюдение, светофарна уредба,осветление и система за светлинно водене, с които се осигуряват безопасност напътуването и възможност за бърза реакция при инцидент, с каквито разполага вмомента тръбата за Варна. Агенция „Пътна инфраструктура“ продължава обновяването на мостовитесъоръжения по автомагистралите, които не са ремонтирани от построяването импреди повече от 30 години. Догодина се планира ремонт на платната за София навиадуктите при 13-ти, 15-ти, 17-ти, 18-ти и 20-ти км на АМ „Тракия“, платнатаза София на виадукта при 19-ти км, двата моста при 35-ти км на АМ „Хемус“ иплатната за Варна на мостовете при 33-ти и 34-ти км на „Хемус“. Ще серемонтират носещите колони на съоръженията при 19-ти, 33-ти, 34-ти, 35-ти, 36-ти км /„Коренишки дол“/, двата моста при 37-ми км на „Хемус“ и при 37-ми км на АМ „Тракия“. Планира се ремонт и на съоръженията при пътните възли„Ботевград“ - при 47-ми км, „Правец“ - при 52-ри км, и „Джурово“ - при 67-тикм на АМ „Хемус“.", "date": "2019.12.27", "title": "10-те големи съоръжения на \"Тракия\" и \"Хемус\", ремонтирани през 2019 г. (Снимки + видео)"}
{"url": "https://www.24chasa.bg/novini/article/8012583", "text": "16 хиляди българи се върнали у нас през 2019 г, битовата престъпност намалява, състоянието на войската се подобрява. Това отчетоха министрите пред премиера Бойко Борисов в началото на днешното заседание на Министерския съвет. От 560 на 610 лв. ще се увеличи минималната заплата догодина. Ще продължим разговорите със синдикатите. За изминалата година отчитаме рекордно ниски нива на безработица - 3,7%, отчете социалният министър Деница Сачева. Над 207 хил. души са намерили работа през бюрата по труда у нас. Качеството на работната сила остава приоритет и следващата година. Над 70 млн. ще отидат за това догодина. Други 5 млн. лв. ще отидат по друг пакет, който да мотивира чужди граждани да работят у нас. От началото на годината 463 432 семейства са подпомогнати с еднократните помощи за училище. 1 519 са децата, които останаха в семействата си, след като бяха застрашени от изоставяне. Продължаваме да намаляваме зависимостта на ДОО от държавния бюджет, каза още Сачева. Започнахме сериозни реформи, произтекли от новия Закон за физическото възпитание. Спортните клубове трябва да отговарят и на изцяло нови правила, които са част от борбата срещу клубовете фантоми, каза спортният министър Красен Кралев. Тук трябва да сте много стриктни. Ако трябва и Младен (бел. а. - вътрешният министър) да ти помага, настоя премиерът Борисов в отговор на Кралев. Продължихме инвестициите за подобряване на инфраструктурата у нас. Най-голямото бе реконструкцията на стадиона в Кърджали, допълни Кралев. В Бургас ще я завършите ли тази година? Тя стана по-голяма от “Арена Армеец”, попита Борисов. Да, трябва да я завършим, категоричен бе Кралев. 2019 г. беше забележителна година за българската правосъдна система. Имахме успешна комуникация с бившия председател на Европейската комисия г-н Юнкер, благодарение на вашата кореспонденция. Променихме Закона за съдебната власт - задължихме временно отстраняване при повдигнати обвинения на магистрати и те да подават декларации за участие в съсловни организации. Повдигнахме въпроса и за наблюдението на главния прокурор. В областта на българското гражданство приехме законопроект, който сега е в парламента, целим качествени критерии за получаване на българско гражданство. Готови сме да предложим изменения за полагане на единен държавен изпит с целта да повишим качеството на юридическото образование, каза пък правосъдният министър Данаил Кирилов. Над 16 хил. българи са се завърнали у нас през изминалата година. За сравнение преди 8 г. те са били 5 хиляди. Българите решили да се завърнат посочват, че причина за това е семейството им и заради подобрението на състоянието на страната, заяви вицепремиерът Мариана Николова. Обясни, че тази година Тристранният съвет за национално сътрудничество, на който тя е председател, е направил 11 присъствени и 18 неприсъствени заседания, на които са разгледани 42 проекта. Това беше изключително успешна година за българските войски. Бе придобит Ф-16. Наред с това бяха отделени допълнителни средства за всички авиационни програми, отчете пък военният министър Красимир Каракачанов. Обясни, че са били подадени и по две оферти за проектите за сухопътните и военноморските сили. До началото на декември разликата между постъпилите и напусналите армията е 320 човека, като тя е в полза на постъпилите. Досега тенденцията беше да има повече напуснали, отколкото постъпили в армията, но от тази година не е така, категоричен бе той. Каракачанов припомни и че тази година бе възстановено Националното военновъздушно училище, закупени бяха 2 миночистача, а 14 танка излязоха от ремонт. За военното сътрудничество винаги ще има критики от тези, които не знаят дали сме в Европейския съюз или в Съветския, каза още Каракачанов. Добре казано!, отвърна му премиерът. Вътрешният министър Младен Маринов пък отчете намаляване на регистрациите за битова престъпност и все повече разкрити престъпления. За обучението на служителите на МВР пък били изградени повече полигони. Системата е стабилна от гледна точка на кадровото обезпечаване, продължи Маринов. Обясни и, че заплатите на всички служители в системата са били увеличени с 10% през тази година, както и че са получили еднократно по 480 лв. за добре свършена работа. Какво са искали “Дарик“ ме питаха да отварят някаква библиотека, а ти не си ми казал?, обърна се Борисов към културния министър Боил Банов. Значи има много стара идея да се разшири Националната библиотека. Въпросът е на проект и целесъобразност. Подкрепяме я за следващата година с над 2 млн. лв. И тази година и миналата имаме изключителни добра политика за съхраняване и захранване на фондовете на българските библиотеки. 500 хил.лв дадохме и за Националния музей, обясни Банов. Добре. Когато се разберете за проекта, ще ми кажете, отвърна му Борисов. Поставихме на дневен ред неглижирани с години проблеми. В областта на контрола въведохме стандарти за финансово управление, в лечебните заведения очакваме да имаме намаление на задълженията с 25%. Направихме публични цените на услугите в болничните заведения, въведохме методика за за разходване на заплатите за персонал, знаете, че напрежението беше свързано с това. В 90% от лечебните заведения са достигнали нивата на заплащане от колективните трудови договори. 47 млн. лв. дадохме за апаратура през тази година, обновена беше хемодиализната система в страната, отчете пък здравният министър Кирил Ананиев. Стартира детската болница и в средата на януари ще определим победител. Да не се поддаваме на внушения, тя ще бъде модерна и съвременна болница. Подкрепихме педиатрията със 170 млн. лв. и дадохме 50 млн. лв. за педиатричните отделения в страната. Имаме сключени договори за клиники по трансплантация в чужбина за обучения и сътрудничество. Благодарения на кампанията ни през тази година, обърнахме представата на хората за донорството. Оптимизираме контрола на аптеките, създаваме национална аптечна карта, ограничили сме износа на лекарства от страната, когато те не достигат у нас, тестваме различни системи, които да влязат в сила от догодина, имаме нов проект за Спешна помощ, обучават се и специалисти. 210 от 400-те линейки вече са налични, сключени са договорите. Осигурени са 20 млн. лв. за хеликоптер. Има нещо, което не можах да постигна, но съм длъжен да го подчертая - не успяхме да постигнем консенсус за новия модел на осигуряване, но няма да се откажа и ще продължа да настоявам и през следващата година, зарече се Ананиев. Трябва да се съсредоточим и да си довършим програмата докрай. Няма сектор или министерство, в които другите да са били по-добри. Така че максимална мобилизация, честност, прозрачност. Обяснявайте на хората всеки ден, дори, когато има проблем - как е възникнал, какво ще направите и тн., за да знаят, обърна се Борисов към министрите. Годината беше много важна и за енергетиката, каза ресорният министър Теменужка Петкова. Стартира Балкански поток при спазване на всички европейски правила. Въведени в експлоатация са първите 11 лм, както и газоизмервателна станция. Старт се даде и на интерконектора България - Гърция, в момента се разчиства трасето. \"Булгаргаз\" направи няколко търга и за първи път в България беше доставен газ от друг източник- САЩ, което дава старт на истинска диверсификация. Работи борсата за търговия с газ, а от 2 януари ще тръгне и платформа за сключване на договори. При електроенергетиката - удължи се срокът на 6 блок на АЕЦ \"Козлодуй\". Беше сключен договор за доставка на свежо ядрено гориво. Започна и процедура за стратегически инвестирор за АЕЦ \"Белене\", като са подадени 7 заявления. Борисов допълни, че всичко това е било успешно заради доверието, успели сме да защитим за първи път българския интерес пред партньорите ни, защото нещата са изчистени от корупционни схеми и механизмо. Заради корупция беше спрян Южен поток, припомни премиерът и подчерта,че неслучайно сега строителството му е с 1 млрд. по-евтино. Министърът на транспорта Росен Желязков отчете пред Министерския съвет, че през тази година са приети едни от най-важните закони в сектора - за автомобилните превози, железопътния, за морските пространства, концесиите и др. От ОП \"Транспорт и транспортна инфраструктура\" вече са договорени 86% от средствата. Започва изграждането на жп линията Елин Пелин - Костенец. За първи път ит десетилетия се работи по голям проект при пристанищата- това при Варненското и Белославското езеро. Започва работа и по концесията на пристанищата в Бургас, Варна - Запад и по р. Дунав. Министър Желязков вярва и, че концесията на Летище София ще приключи успешно, започната в процедура за отдаване и на аеропорта в Пловдив. При жп транспорта годината беше трудна, но той е устойчив, увери Желязков. Всички договори за ремонти на подвижния състав са реализирани, няма неразплатени задължения към държавата от БДЖ и НКЖи. Над 8,4 млн. са чуждестранните туристи у нас за 10-те месеца на годината, приходите от тях са над 3 млрд. лв. Това е ръст съответно с 31 и 34% в сравнение с 2015 г., обобщи министърът на туризма Николина Ангелкова за годината, в която фалира \"Томас Кук\". Нощувките в този период са 25 млн., от тях на българи- 3,4 млн. Освен това тази година стартира системата ЕСТЕ, която свързва министерството с МВР, НАП и др. институции. Вече 15 хил. места за настаняване са регистрирани в нея. Договорите за концесия и наем са над 145, приходите от тях са 18 млн. лв. Всички туристически услуги са електронни, работи се и по регистър на всички забележителности и фестивали. По този повод премиерът Борисов препоръча да се рекламират и показват повече археологическите разкопки.В Провадия, Перник, Търговище има уникални неща, колкото може повече туристи да ги видят, заръча Борисов. В сферата на околната среда вече в цялата страна има модерни съоръжения за преработване на отпадъци, отчете министър Нено Димов. 1,5 млрд. лв. са отпуснати за ВиК сектора, по оперативно програми са сключени 12 договора. Още 55 млн. лв. дава министерството за сектора в малки населени места. За въздуха има краткосрочна програма за постигане на нормите на качеството на въздуха, която е пряко свързана с наказателната процедура от ЕК. С европейски програми с над 111 млн. лв. са финанскрани 7 общини за битово отопление, а 500 млн. лв. са дадени за електрификация на градския транспорт. Агенцията по околна среда тази година пусна и онлайн платформа за следене на чистотата на въздуха в реално време. Земеделският министър Десислава Танева се съсредоточи върху африканската чума по свинете. Към момента има 42 регистрирани огнища. 70 млн. лв. за изплатени за всички дейности по предотвратяването й и изплащане на обезщетения. 8 от огнищата са в индустриални комплекси. За сравнение Танева каза, че в света болестта е разпространена в 51 страни, а унищожените свине са 6.6 млн. От ЕК сме получили 9 млн. евро, чакаме още 22 за борбата с чумата. Отворени са 6 мерки за подкрепа на животновъдството, 2 от тях са изцяло нови. За 1 път засегнатите от чумата комплекси ще могат да ползват мерки за репопулиране. Реколтата тази година е добра, особено при зърнените култури, добави Танева. Добивът на пшеница е 6.1 млн. тона, на ечемик - 20 млн. тона. Пшеницата е с най-голям износ. Българските фермери са получили 2,8 млрд. лв, над 1 млрд. от тях в последния месец.", "date": "2019.12.27", "title": "16 хиляди българи са се върнали у нас през 2019 г., битовата престъпност намалява (Обновена)"}
{"url": "https://www.24chasa.bg/novini/article/8012621", "text": "Броят на 5G потребителите в Пекин е достигнал 251 000. Опериращите в китайската столица базови станции за 5G интернет услуги са 14 577. Официални данни показват, че трите най-големи мобилни оператори са изградили общо 16 634 базови станции в Пекин, съобщава  . За да подобрят качеството на сигнала, Чайна Юником и Чайна Телеком си споделят 7000 станции. Чрез тази инициатива, процентът на добро покритие се увеличи с 9%, а проблеми като прекъсване на връзката и неуспешно откриване на 5G мрежа, са намалели значително. Подобни съвместни проекти между трите оператори вече надвишават 600. Очаква се станциите в града да достигнат 40 000 през 2020 г, което ще направи Пекин лидер в приложението на 5G.", "date": "2019.12.27", "title": "Потребителите на 5G в Пекин надвишиха 250 000"}
{"url": "https://www.24chasa.bg/novini/article/8012663", "text": "Председателката на Европейската комисия Урсула фон дер Лайен изрази \"сериозна загриженост\" дали след Brexit съюзът ще може да сключи търговска сделка с Великобритания в рамките на срока до края на 2020 г. Великобритания трябва да напусне Европейския съюз на 31 януари, но ще остане в преходен режим до края на следващата година, докато преговарящите обсъждат бъдещите търговски връзки. \"Много съм притеснена предвид малкото време, с което разполагаме\", каза Фон дер Лийен пред френския вестник „Ехо“, цитиран от  \"Не става въпрос само за договаряне на сделка за свободна търговия, но и за много други теми. Струва ми се, че и от двете страни трябва да се запитаме сериозно дали всички тези преговори са осъществими за толкова кратко време\", каза тя. \"Считам, че би било разумно да се преразгледат нещата в средата на годината, за да се види дали е необходимо удължаване\". Съгласно споразумението за оттегляне, което премиерът Борис Джонсън договори с Европа, но все още не е прокарал в парламента, Обединеното кралство може да поиска удължаване с една или две години. Но Джонсън, който спечели удобно мнозинство на парламентарните избори във Великобритания този месец, настоява, че няма да е необходимо повече време и подготвя законодателство, което да забрани подобен ход. В този случай преговарящите ще имат само 11 месеца, за да сключат търговско споразумение - задача, за която двете страни предупредиха, е изключително амбициозна. И ако 2020 г. приключи без сключена сделка, Великобритания ще прекрати връзките си с огромния единен пазар на ЕС, без да има последващи сделки за защита на работните места и търговията и от двете страни. Главният преговарящ за Brexit на ЕС Мишел Барние каза по-рано тази седмица, че изготвянето и ратифицирането на сделката след Brexit до следващата година е „огромно предизвикателство, но ние ще дадем всичко от себе си“.", "date": "2019.12.27", "title": "ЕС може да поиска удължаване на преходния период след Брекзит"}
{"url": "https://www.24chasa.bg/novini/article/8012680", "text": "Министър-председателят Бойко Борисов изпрати съболезнователна телеграма до премиера на Казахстан Аскар Мамин по повод самолетната катастрофа край Международното летище \"Алмати\", довела до многобройни човешки жертви. Това съобщиха от пресслужбата на Министерския съвет. \"Бих желал да изразя чрез Вас своята съпричастност към болката и страданието на близките на загиналите и да пожелая скорошно възстановяване на пострадалите в инцидента\", отбелязва премиерът Борисов в съболезнованието.", "date": "2019.12.27", "title": "Борисов изпрати съболезнования на премиера на Казахстан заради авиокатастрофата"}
{"url": "https://www.24chasa.bg/novini/article/8012705", "text": "Президентът на Казахстан Касим-Жомарт Токаев обяви 28 декември за ден на траур заради катастрофата с пътническия самолет на авиокомпания \"Бек Еър\"край Алмати, съобщи във Фейсбук прессекретарят му Берик Уали, цитиран от ТАСС и БТА. По последни данни броят на жертвите е 15. Здравните власти в Алмати съобщиха, че екипите на бърза помощ са транспортирали до медицинските учреждения в града 66 души, от тях са хоспитализирани 50. Според кмета на Алмати, цитиран от Ройтерс, най-малко 22-ма от тях са в критично състояние. По уточнени данни на борда на самолета \"Фокер-100\", холандско производство, е имало 93-ма пътници и 5 души екипаж. Президентът Токаев обеща компенсации за семействата на жертвите и \"сурово наказание за виновните в съответствие със закона\". Създадена е правителствена комисия за разследване на обстоятелствата около трагедията и тя вече работи на мястото на катастрофата. Според пресслужбата на министерството на индустрията и инфраструктурното развитие на Казахстан самолетът е изпълнявал полет от най-големия град на страната Алмати до столицата Нур Султан. При излитането е изгубил височина и се блъснал в бетонно ограждение, а след това и малка двуетажна постройка между населените пунктове Гулдала и Алмерек в Алматинска област. Не е имало пожар. Пресслужбата на министерството съобщи също, че самолетът е произведен през 1996-а - годината на фалита на холандската компания, когато производството на самолетите бе спряно. \"Бек еър\" притежава 9 самолета от този тип. Катастофиралата машина е имала сертификат за летателна годност, издаден през май 2019 г. След днешното произшествие полетите на всички самолети \"Фокер-100\" са спрени до получаване на резултатите от разследването. Казахстанското вътрешно министерство съобщи, че разследването работи по версия за вероятно нарушение на полетните операции и на правилата за безопасност. Според очевидци в момента на катастрофата е имало гъста мъгла, температурата е била минус 9 градуса, а вятърът е бил слаб. Един от оцелелите, цитиран от местна медия, каза, че чул \"ужасяващ звук\", преди самолетът да започне да губи височина. Районът на падането - малко след края на пистата, е отцепен. В съобщение на сайта си авиокомпанията поднесе съболезнования на семействата на жертвите и писа, че очаква официална информация от службите, работещи на местопроизшествието.", "date": "2019.12.27", "title": "Ден на траур в Казахстан за жертвите от самолетната катастрофа"}
{"url": "https://www.24chasa.bg/novini/article/8012777", "text": "Дейностите по реставрацията на опожарената катедрала \"Нотр Дам\" в Париж навлизат в рискована фаза, като инженерите подновяват подготовката за премахване на скелето, което може да причини още по-голямо срутване на сградата, предадoха Ройтерс и БТА. Емблемата на Париж загуби покрива и кулата с форма на островърха стрела при пожара на 15 април, но основните камбанарии, външните стени и по-голяма част от сводестия таван оцеляха, наред с религиозните реликви и произведенията на изкуството. След първата Коледа от повече от два века без коледно богослужение в катедралата Нотр Дам, вчера се поднови работата по подготовката на обекта за дългогодишна реставрация, която трябва да започне през 2021 г. Инженерните екипи монтираха 75-метров кран, който сега се издига над частично разрушената катедрала. Започвайки от февруари първата им деликатна задача ще бъде премахването на 250-тонното повредено скеле, издигнато за планираната преди пожара реновация, без да падне върху средновековния сводест таван. \"Не знаем как ще се отрази това на стабилността на конструкцията\", каза говорител на парижката епархия на католическата църква, която включва и катедралата Нотр Дам. Сега се издигат подпори около повреденото скеле, за да се намали рискът от срутване и се издига нова конструкция, която да позволи достъпа до старото скеле. Катедралата се наблюдава от десетки сензори, детектори за пукнатини и лазери, за да се уловят първите признаци на нестабилност и работниците да могат да бъдат евакуирани бързо, като бъдат намалени до минимум щетите. \"Знаехме от самото начало, че има известна доза риск, който никой не може да изчисли\", каза говорителят на епархията и добави: \"Частичното срутване на сводестия таван е възможност, която все още не можем да изключим напълно\".", "date": "2019.12.27", "title": "Премахват скелето на \"Нотр Дам\", реставрацията  навлиза в рискована фаза"}
{"url": "https://www.24chasa.bg/novini/article/8012613", "text": "Първоинстанционен съд във френския гр. Аржантан, департамент Орн, отхвърли иска на местната ловна федерация срещу режисьора Люк Бесон, обвиняващ го в безконтролно размножаване на елени в имението му и косвено в нанасяне на щети на околните ферми, съобщиха ТАСС и БТА. \"В решението на съда има противоречие. Сам Бесон признава, че в горите му живеят около 100 елена. Съдът приема за сведение този факт, но не прави изводи\" - заяви адвокатът на ловната федерация, който ще обжалва решението. Ловната федерация претендира за обезщетение от 106 000 евро, колкото са поискали местните фермери от ловците от 2012 г. заради нанесените от елените щети. Фермерите обвиняват ловците в бездействие, но те не могат да навлизат в частни земи. Люк Бесон притежава 1600 декара земи близо до село Трините-де-Летие. Половината от тях са гори. Именно там елените се спасяват от ловците и спокойно се размножават. Тъй като самият Бесон напоследък не разрешава отстрелването им, го обвиняват, че допринася за увеличаването на популацията им, а така и за загубите на фермерите. \"Те не предоставиха никакви доказателства за необичайна концентрация на елени на територията на Люк Бесон, нито за причинно-следствена връзка между наблюдаваните щети за фермерите и евентуалното наличие на елени\" - каза адвокатът на режисьора.", "date": "2019.12.27", "title": "Люк Бесон спечели дело за безконтролно размножаване на елени в имението му"}
{"url": "https://www.24chasa.bg/novini/article/8012807", "text": "Анкета сред здравни работници определи забраната на тютюнопушенето на обществените и работни места като най-голямото постижение в общественото здравеопазване през 21-и век във Великобритания, съобщи в. \"Гардиън\", цитиран от БТА. Забраната влиза в сила във Великобритания през юли 2007 г. Според специалисти благодарение на нея инфарктите и други сериозни съдечни заболявания намаляват с 20 процента. Въпреки това тютюнопушенето все още убива повече хора от следващите шест предотвратими причини за смърт заедно. На второ място сред постиженията в общественото здравеопазване през 21-и век във Великобритания е данъкът върху захарта в безалкохолните напитки, въведен през 2017 г. На трето е изследването за социалните определящи фактори за здравето, ръководено от Майкъл Мармот, чиито резултати са обявени през 2010 г. ", "date": "2019.12.27", "title": "Забраната на пушенето във Великобритания - най-голямото постижение за здравето"}
{"url": "https://www.24chasa.bg/novini/article/8012846", "text": "Да се обединят всички ВиК в едно общо държавно дружество предложи премиерът Бойко Борисов, защото навсякъде в страната има проблеми. Това и толсистемата, която трябва да тръгне на 6 януари, да са основните приоритети, заръча премиерът на регионалният министът Петя Аврамова. Тировете по празниците са стигнали до 2 хил., те минават през страната за по 10 лв., не може така, каза Борисов. Той обясни, че икономическият министър Емил Караниколов не е на заседанието, тъй като го е изпратил в Перник докато премине кризата. Там са и зам. регионалният министър Николай Нанков, шефът на полицията и главният секретар. Тръбите там са от 52-а година, безобразно е състоянието. Да се опъне нов магистрален тръбопровод. Вчера гледах тръбите са толкова изгнили, в момента, в който влезе налагянето, ги пробива. Вече няма да може да се краде оттам, защото сме сложили датчици , разказа Борисов. По отношение на строителството на пътищата премиерът похвали българските работници, които работели уникално. Само на 1-и януари ще почиват. Аз не ходя да ги проверявам, а да им се радвам, кеф ми е да ги гледам, като психотерапия ми е, каза министър-председателят. Той заръча строителството да не спира, защото зимата е мека. Магистралите \"Хемус\", \"Струма\", \"Европа\" и скоростният път Видин - Ботевград са основните проекти, по които се работи, заяви Петя Аврамова, както и развитието на регионите и толсистемата. Премиерът Бойко Борисов поиска от министрите да работят с максимална мобилизация, с твърдост, честност и прозрачност. Обяснявайте на хората какво се прави, включително когато има пропуски и проблеми, посочи той. За малко повече от два часа отчет за свършеното през 2019 година направиха всички министри. Два пъти тази година хората ни дадоха доверието си и следващата година трябва максимално да се намалят грешките и пропуските и да довършим програмата до края, заяви премиерът. Другите са силни на думи, но няма сфери и министерства, в които да са по-добри, каза Борисов. По предложение на премиера кабинетът гласува да се отпуснат 2.3 млн. лева помощ за атонския ни манастир. Тол системата трябва да работи на 15 януари, каза още Борисов. Тол системата може да тръгне и на 6 януари - \"изненадайте ме\", каза Борисов. Само на ГККП \"Капитан Андреево\" минават над 1500 - 2000 ТИР-а на ден, които сега плащат по десет лева дневно и естествено, че са недоволни, ако се въведе тази система, каза министър-председателят. Който иска, да кара по страничните пътища, добави той.", "date": "2019.12.27", "title": "Борисов иска ВиК дружествата да се обединят в едно държавно (Обновена)"}
{"url": "https://www.24chasa.bg/novini/article/8012871", "text": "Вицепремиерът и министър на външните работи Екатерина Захариева изпрати съболезнователна телеграма до своя казахстански колега Мухтар Тлеуберди по повод самолетната катастрофа на 27 декември край летище „Алмати“, довела до множество жертви и ранени, съобщиха от Външно. „Моля да предадете на семействата и близките на пострадалите моите най-искрени чувства на съпричастност и състрадание“, пише министър Захариева в телеграмата до министър Тлеуберди.", "date": "2019.12.27", "title": "Захариева със съболезнования до външния министър на Казахстан заради авиокатастрофата"}
{"url": "https://www.24chasa.bg/novini/article/8013261", "text": "25-годишен мъж се самоуби в София, съобщиха от пресцентъра на МВР за \"24 часа\". Той скочил от 5-ия етаж на бл. 141 в кв. \"Хаджи Димитър\". Сигналът е подаден в  МВР минути преди 10 часа. На място отишли полицаи и медици, които констатирали смъртта. Свидетели пък били категорични, че младият мъж сам е скочил, а не е бил бутнат.                   ", "date": "2019.12.27", "title": "Млад мъж се самоуби в София"}
{"url": "https://www.24chasa.bg/novini/article/8013260", "text": "Кметът на Ботевград Иван Гавалюгов няма да бъде отстранен от поста, реши  Общинската избирателна комисия. 9 души са гласували против отстраняването му, 4 са били \"за\". Стотици граждани го подкрепиха докато течеше заседанието в сградата на общината. След решението той излезе пред тях, за да им благодари.  \"Няма да се откажем от пътя, по който сме поели. Независимо какво ни струва това. Ще разберете много интересни неща следващите няколко дни. Продължаваме напред. Благодаря за подкрепата!\", каза кметът на Ботевград. Решението на ОИК Ботевград може да ес обжалва в съда от заинтересованите. Според Гавалюгов до тази ситуация се е стигнало, защото е засегнал политически и икономически интереси. На местните избори той спечели втори мандат с 54% от гласовете. Повод за заседанието на ОИК-Ботевград за отстраняването му стана решение на Върховния административен съд, което потвърждава конфликт на интереси за случай от 2015 г.   ", "date": "2019.12.27", "title": "Иван Гавалюгов остава кмет на Ботевград, обеща интересни разкрития"}
{"url": "https://www.24chasa.bg/novini/article/8013294", "text": "Брутният външен дълг в края на октомври 2019 г. е 34 469.5 млн. евро /58.3 на сто от БВП/, съобщава Българската народна банка. На годишна база дългът нараства с 86.5 млн. евро (0.3 на сто). В края на октомври 2019 г. дългосрочните задължения са 26 092 млн. евро (75.7 на сто от брутния дълг или 44.1 на сто от БВП) като на годишна база намаляват с 57.9 млн. евро. Брутният външен дълг на сектор Държавно управление в края на октомври 2019 г. е 5400.6 млн. евро (9.1 на сто от БВП). Външните задължения на сектора се понижават с 200.3 млн. евро (3.6 на сто) спрямо октомври 2018 г., отчита БНБ", "date": "2019.12.27", "title": "Външният дълг е нараснал с 86.5 млн. евро, дългосрочните задължения намаляват"}
{"url": "https://www.24chasa.bg/novini/article/8013321", "text": "28 души са загинали при  , предадоха Франс прес и БТА. Това показват нови данни, съобщени днес от властите, които се опасяват, че броят на жертвите може да нарасне още. Дванайсет души са в неизвестност, каза говорителят на агенцията за реагиране при бедствия и аварии Марк Тимбал. Бурята, с пориви ня вятъра от 200 км/ч, премина централните острови на архипелага, някои от които посещавани от много туристи. Сред жертвите има няколко членове на едно семейство, които са се удавили, полицай, загинал от токов удар при падането на електропровод и човек, убит при падане на кокосова палма.", "date": "2019.12.27", "title": "28 са жертвите на тайфуна във Филипините"}
{"url": "https://www.24chasa.bg/novini/article/8013291", "text": "Композиторът Джери Херман, създал класически мюзикъли като \"Хелоу, Доли\" и \"Клетка за птици\", почина на 88 години в Маями, съобщи Асошиейтед прес, цитирана от БТА. Джери Херман е автор на музиката и текста на 10 мюзикъли и допринася за много други. Той печели две награди \"Тони\" - за \"Хелоу, Доли\" през 1964 г. и за \"Клетка за птици\" през 1983 г. Лауреат е и на две награди \"Грами\" - за саундтрака към \"Леля Мейм\" и за \"Hello, Dolly\" като песен на годината, както и на наградата на центъра \"Кенеди\". Джери Херман е самоук пианист. Той се вдъхновява да пише мюзикъли от представление на \"Лельо, вземи си пушката\" от Ервинг Бърлин, на което го завеждат родителите му. Когато се прибира в къщи, изсвирва пет от песните на пианото. Мюзикълът \"Хелоу, Доли\" от 1964 г. влиза в историята на Бродуей по онова време като най-дълго изпълняваното шоу - с 2844 представления. Той е печелил 10 награди \"Тони\". Най-новата му постановка е от 2017 г.", "date": "2019.12.27", "title": "Почина композиторът Джери Херман, създал мюзикъла \"Хелоу, Доли\""}
{"url": "https://www.24chasa.bg/novini/article/8013292", "text": "Полицията в Хонконг е арестувала 336 души по време на коледните празници, предаде Асошиейтед прес. Говорител на полицията каза пред журналисти, че сред задържаните от понеделник до вчера има 92 жени, непълнолетни и малолетни, най-младият от които е на 12 години. Маскирани протестиращи изпочупиха витрини на търговски обекти, а полицията отговори със сълзотворен газ и арести, допълва БТА. Полицейският говорител каза, че протестиращите са нападали обикновени граждани в молове и ресторанти. Той осъди и вандалските прояви срещу метростанции, банки и електропреносната мрежа. \"Тяхната цел е да запушат устата на хората с различни от техните възгледи и да тероризират обществото. Който е несъгласен с тяхното насилие, ще бъде подложен на насилие\", заяви той.", "date": "2019.12.27", "title": "336 протестиращи арестувани  по време на коледните празници в Хонг Конг"}
{"url": "https://www.24chasa.bg/novini/article/8013357", "text": "Летище София посрещна днес 7-милионния рекорден пътник с полет от Тел Авив на авиокомпанията El Al, чийто самолет кацна малко след 10.25 часа на Терминал 2. Късметлийката беше Вики Алмок, която всяка година идва два пъти до България, защото има роднини тук и по думите й обича страната ни заради красивата природа и вкусната храна. Тя получи огромен букет и плакет на юбилеен пътник от Летище София, които и поднесе лично изпълнителният директор Владимир Рапонджиев, предаде БТА. След Коледните и в навечерието на Новогодишните празници най-голямото международно летище у нас отбелязва своя рекорд за година. Само за месец ноември тази година през летище София преминаха над 522 хиляди пътника, което е ръст с 7, 25 на сто спрямо периода на миналата година, отбелязаха от ръководството. А на днешния ден пристигна 7-милионният. \"Зад този рекорд се крие много работа на летищния оператор, от страна колегите от РВД, от \"Наземно обслужване\", от Митницата, от Гранична полиция и всички останали служби, с които заедно обработваме пътниците, за да се чувстват комфортно, преминавайки през Летище София и за бързото обслужване на техните багажи\", отбеляза Владимир Рапонджиев. Седем милиона - нито е много, нито е малко. Летище София смело поглежда към следващата граница от 8 милиона пътници. Привличането на по-голям пътнически и товарен трафик е една от основните цели на ръководството на летище София и за нейното постигане се работи целогодишно, коментира Рапонджиев. Изпълнителният директор пожела на всички успешна 2020 година и \"на добър час\". От тази година на Летище София оперират 22 авиокомпании и пътниците им могат да достигнат до 57 дестинации. Четири от тях са нови - от 2019 г. - до Щутгард, Дюселдорф, Марсилия и Ийст Мидланд. Има и две нови авиокомпании. Празникът на Летище София бешеотбелязан под музикалния съпровод на солисти от Оркестъра за народна музика на БНР с ръководител Димитър Христов и деца от танцово-фолклорен състав.", "date": "2019.12.27", "title": "Летище София посрещна 7-милионния си пътник с полет от Тел Авив"}
{"url": "https://www.24chasa.bg/novini/article/8013358", "text": "Над 235 000 сирийци са избягали от домовете си през последните две седмици заради засилването на боевете и бомбардировките на правителствените сили и руските им съюзници в провинция Идлиб. Това предаде Франс прес, като се позова на комюнике на ООН. Това масово разселване от 12 до 25 декември е засегнало предимно северозападния град Марат ал Нуман и неговите околности. Градът е \"почти опразнен\" и неговите жители са тръгнали на север, добави световната организация, допълва БТА.", "date": "2019.12.27", "title": "235 хил. сирийци разселени в Идлиб заради боевете"}
{"url": "https://www.24chasa.bg/novini/article/8013362", "text": "Хилари Клинтън прекара сутринта, когато нейният съпруг бе импийчнат, в Капитолия, за да събира подкрепа за него сред демократите. Патриша Никсън непрекъснато уверяваше репортерите, че съпругът й няма да се оттегли - до самия момент, в който той подаде оставка. Илайза Джонсън, изтощена от туберкулоза, наблюдаваше своя съпруг по време на неговия импийчмънт (съд) от една стая срещу неговия кабинет в Белия дом. Мелания Тръмп - едва четвъртата първа дама, принудена да преживее заплахата за импийчмънт на нейния съпруг, носи своя кръст тихо, демонстрирайки нежелание да говори публично от името на съпруга си. Самият той неотдавна счупи рекорда по брой на туитове за един ден и произнесе най-дългата си митингова реч, точно когато (в Конгреса гласуваха за неговия) импийчмънт. В същото време първата дама до голяма степен пазеше мълчание - с изключение на един остър туит по адрес на професор по право, споменал името на нейния 13-годишен син Барън Тръмп по време на слушанията за импийчмънт. \"Като всяка първа дама, тя се опитва някак си да намери своя собствена пътека през (тази драма), - каза Тами Виджил, професор по комуникации в Бостънския университет и автор на книга за Мелания Тръмп и Мишел Обама. - В този конкретен случай тя няма много исторически материал, на който да се опре.\" Мелания Тръмп е казвала преди, че президентът е онзи, когото публиката трябва да слуша, след като той е бил избран. Докато президентът се оплаква от \"голямата вреда и травма\", която процесът за импийчмънт \"причини на чудесните и обичани членове на моето семейство\", говорителката на първата дама отрече, че госпожа Тръмп е наранена по някакъв начин. \"Госпожа Тръмп, както винаги, е фокусирана върху това да бъде майка и съпруга, и е ангажирана в служба на нашата славна страна\", - каза нейната говорителка Стефани Гришъм. - Тя е много силна и след толкова години вече е свикнала на политически тормоз.\" Като личност, не обичаща да бъде в центъра на вниманието, Мелания Тръмп рядко разкрива пред обществото онова, което е в мислите й, макар че е преживяла и други трудни моменти от президентството на своя съпруг, включително и двегодишното разследване на специалния прокурор за предполагаем сговор между президентската кампания на Тръмп и Русия. Госпожа Тръмп запази мълчание, след като бивша моделка на \"Плейбой\" - актриса от порнофилми, публично твърдеше че е имала и извънбрачни отношения с Тръмп преди да стане президент. Той отрече да е имал такива връзки с нея. Мелания следва същата линия и по време на процедурата за импийчмънт. По време на първото си соло посещение в Капитолия, съвпаднало с бурни събития там при слушанията от разследването срещу Тръмп, тя не отмени визитата и игнорира репортерите, които й подвикваха на висок глас въпроси как импийчмънтът се отразява на семейството й, а се съсредоточи върху темата на своето посещение - годишнината от подписването от президента на закона за намаляването на употребата на опиоиди - тема, с която тя лично е ангажирана. По-късно тя участва в многобройни събития във Вашингтон и из цялата страна, сред тях: пътуване до Южна Каролина с Карен Пенс, съпругата на вицепрезидента Майк Пенс, посрещане на официалната коледна елха на Белия дом, придружаване на водещия тежка битка президент до Лондон. В разгара на дебатите около импийчмънта, тя и президентът също така посрещаха много конгресмени и други гости в Белия дом. Другите двама президенти, постигнати от участта за импийчмънт - Андрю Джонсън през 1868 и Бил Клинтън пред 1998 г., бяха оправдани след съда в Сената. Ричард Никсън подаде оставка преди Камарата на представителите да гласува за неговия импийчмънт заради скандала Уотъргейт. Но до самата му оставка (неговата съпруга) Пат Никсън казваше на репортерите, че той няма да се оттегли, отбеляза Мери Бренън, авторка на биографична книга за покойната вече първа дама. \"Толкова много от нейната идентичност бе свързана с неговата политическа кариера, че тя възприемаше евентуално негово напускане като нейно напускане, а това бе нещо, което тя не би направила\", каза Бренън, която сега е шеф на историческия отдел в администрацията на щата Тексас. Пат Никсън често отговаряше на въпроси, като казваше, че знае само онова, което чете във вестниците. Илайза Джонсън бе постоянно в течение на процедурата за импийчмънт на нейния съпруг - страничен ефект от сблъсък с Конгреса след Гражданската война (в САЩ).Тя следеше писанията в много вестници и запазваше изрезки от тях, според Националната библиотека на първите дами. За нея се говори, че винаги е вярвала, че съпругът й ще бъде оправдан, и тя реагира много емоционално, когато научи присъдата. Хилари Клинтън активно участваше в защитата на своя съпруг по делото, отнасящо се до сексуалните му отношения с една стажантка в Белия дом. В деня на гласуването в Камарата през декември 1998 г. тя направи рядко посещение в Капитолия, за да сплотява (съпартийците) демократи около каузата за защитата на съпруга й. По-късно в деня, когато Клинтън бе импийчнат, тя се появи заедно с него и с демократи конгресмени в Розовата градина на Белия дом. А по време на друго събитие в Белия дом, несвързано с тази тема, в навечерието на вота в Конгреса, тя призова страната \"да върви към помирение\" и \"да сложи край на разединението\". (БТА)", "date": "2019.12.27", "title": "Мелания Тръмп тихо следва свой път по време на процедурата за импийчмънт"}
{"url": "https://www.24chasa.bg/novini/article/8013302", "text": "Областният лидер на ГЕРБ в Пиринско евродепутатът Андрей Новаков внесе жалба в Административния съд в Благоевград за прекратяване пълномощията на кмета Румен Томов. Бившият кмет Атанас Камбитов сезира Общинската избирателна комисия, че новият кмет не подал искане в едномесечен срок да заличи едноличната си фирма в Търговския регистър. ОИК на заседание миналия петък разгледа казуса, но само 4-ма от членовете гласуваха \"за\" прекратяване на пълномощията на кмета, а останалите 9 бяха \"против\". Сега ГЕРБ обжалват това решение на ОИК в съда. \"Внасям жалбата и нека магистратите се произнесат по казуса. Ще изчакаме решението на съда. През последните 2 седмици виси един огромен проблем и точно, защото искам да помогна на града и кмета, считам, че е най-редно Административен съд да се произнесе по дали е нарушен някъде законът или не. Просто искам да помогна на кмета и затова ще се възползвам от правото, което имам, а именно да обжалвам решението на Общинска избирателна комисия\", каза Андрей Новаков. Категоричен е, че ако всичко е наред с действията или бездействията на кмета, то ще си стиснат ръцете и ще продължат да работят. Другият вариант е провеждането на нови кметски избори.", "date": "2019.12.27", "title": "ГЕРБ внесе жалба в съда да се прекрати мандатът на кмета на Благоевград"}
{"url": "https://www.24chasa.bg/novini/article/8011414", "text": "Според китайския хороскоп от 25 януари 2019 г. до 25 януари 2020 г. е Годината на Свинята. В България я отбелязахме с абсолютен рекорд по поскъпване на свинското месо. При 3% средногодишна инфлация от ноември 2018 г. до ноември 2019 г., цената на свинското се е качила 50%. От 6,50 - 7,20 лв. за килограм за различните видове месо в началото на годината през октомври е стигнала 9 лева килото. С наближаването на празниците в края на годината на много места цената вече е 10 лв. Това е рекорд за поскъпване на хранителна стока у нас и отстъпва единствено на хиперинфлацията по време на Жан-Виденовата зима. Най-бързо и най-рязко поскъпна свинското в Русенско – още през лятото. Там бяха и първите сигнали за африканска чума по свинете, а заради заболяването в Северна България бяха затворени три големи свинекомплекса. По принцип около 20% от българското свиневъдство бе унищожено заради африканската чума. Но все пак в големите търговски вериги свинското е предимно от внос, а цената му там също е много висока. Едва към края на ноември според твърдение на председателя на Комисията по стоковите борси и тържищата Владимир Иванов се наблюдава лек спад на борсовите цени на свинското на европейските пазари и задържане на ръста им у нас. В интерес на истината цената на свинското не направи бум в разгара на епидемията от африканска чума през лятото. Може би защото тогава не му беше сезонът. Свинското започна да поскъпва осезаемо с настъпването на есента, като най-бързо цената се покачваше с наближаването на коледните празници. А освен африканската чума за предстоящите празници, тъй като свинското е традиционно ястие. За щастие, хората не ядат само свинско. Птицевъдството тази година не преживя никакви катаклизми и цената на основните видове пилешко месо - цели замразени пилета, пилешки бутчета и гърди и други, което се дължи изцяло на спекулативни причини. Още в разгара на лятото председателят на Съюза на птицевъдите в България Димитър Белоречков заяви, че производствената цена на пилешкото се е вдигнала с едва 2 до 5 стотинки на килограм, а пазарът отбеляза 10-12% поскъпване на пилешкото. “България има стабилно производство, но птицевъдите в голяма степен разчитат на вътрешния пазар и не могат да си позволят да вдигат цените, когато няма обективни причини за това. Всичко това са търговски хватки и слухове, които покрай кризата с чумата по свинете се увеличават”, каза тогава той. В крайна сметка данните показват, че от началото на годината до края ѝ повишението на цените на пилешкото е в рамките на около 7%. Пак не е малко, но няма нищо общо с поскъпването на свинското. Освен това цената на яйцата тази година изобщо не мръдна. Предколедното пазарно оживление у нас особено на хранителните продукти. НСИ например изчислява общия индекс на поскъпването на месото и месните продукти и според данните движението им е една непрекъсната крива, устремена нагоре. В началото на годината – през януари, месото е поевтиняло средно с 0,2% в сравнение с януари на 2018 г. През февруари вече е поскъпнало с 0,8% в сравнение с предния февруари. Оттам нататък движението на цените нагоре набира ход, за да стигне 7,2% на годишна база през август и 12,7% през ноември. За декември сигурно ще е още по-високо. Любопитното е, че същото важи за цените на повечето храни, макар темповете да не са същите. Млякото и млечните продукти например почнаха годината с 0,8% поевтиняване на годишна база, за да стигнат през ноември до 2,9% поскъпване. Почти такова е положението при захарта и захарните изделия – започнаха годината с 1,8% поевтиняване, което към края на годината се превърна постепенно в 3,7% поскъпване. Кафето и какаото, които са чисто борсови продукти, почнаха годината с 3% поевтиняване на годишна база, което към края на годината постепенно стигна едва до 1,7% поскъпване в сравнение с година по-рано. – на фона на миналогодишните ниски цени през цялата първа половина на 2019 г. те поскъпваха с над 11% в сравнение със същия месец година по-рано. Едва през последните месеци на годината поскъпването бе сведено до 3,5%. Като цяло храните и безалкохолните напитки отбелязаха определено поскъпване през 2019 г. В началото на годината то беше 3,6% в сравнение с януари 2018 г., през юни беше 4,6%, а през ноември – 6%. Храните са съществена част от инфлационния индекс, който изчислява НСИ, и това, което не позволи той да стигне внушителни размери през 2019 г., са горивата, чиито цени са определящи за редица други стоки. През 2019 г. бензинът и дизелът не само не поскъпнаха, но и поевтиняха, разбира се, на фона на миналогодишното поскъпване. горивата поевтиняваха в сравнение със съответния месец на предната година, като рекордът в това отношение бе през октомври – тогава те поевтиняха със 7,8% в сравнение с октомври 2018-а. Оттук и транспортните разходи останаха на почти едни и същи равнища през цялата година. Единствено авиотранспортът поскъпна по-чувствително, но причините за това са изцяло външни и не са свързани с горивата. Естествено, неща, които са повече или по-малко пряко свързани с храните – например туристическите услуги, цените в ресторантите и пакетните туристически услуги, също поскъпнаха през 2019 г., макар и не толкова, колкото самите храни. Вторият по значимост разход на българското семейство са парите, които дава за поддръжка на жилището. Те обаче трябва да се разделят на два главни вида – мебели, електроуреди, домашни потреби и други такива, за чието производство и предлагане на пазара се конкурират много фирми. При тях няма съществени поскъпвания. Но за съжаление, голям дял от разходите са режийните: ток, вода, такса смет, парно, твърди и течни горива за отопление, където положението не е никак радващо. През 2019 г. те бяха с около 4% над миналогодишните цени. Макар че на фона на предстоящото от Нова година поскъпване на водата мнозина са забравили, че Номинално самата питейна вода поскъпна средно с 4,9%, което е почти незабележимо. Но сметката за вода съдържа и втори компонент – отвеждането и пречистването на водите, което поскъпна с 15,5%. Отоплението е другата голяма грижа на средния българин. От статистическа гледна точка парното засяга само около 1 милион граждани, но това най-скъпо отопление поскъпна с нови 14,9% средно през 2019 г. Токът - средно с 2,9%. За сметка на това твърдите горива за отопление – въглища, брикети, пелети, поскъпнаха с едва 0,3% на годишна база през ноември. В сезона, когато хората основно се запасяват с този вид горива – края на лятото и началото на есента, поскъпването в сравнение с година по-рано бе 2,6%. Има две групи разходи, които са съществени за човека или не в зависимост от възрастта. Това са облеклата и обувките, от една страна, и лекарствата и изобщо разходите за здравеопазване, от друга. За младите 2019 г. минава под знака на поевтиняване на облеклата и обувките. През повечето месеци от годината цените им са били по-ниски от същия месец на предната година. В месеците, в които е имало поскъпване, то е по-малко от процент. Разбира се, това се отнася за дрехите, които са вече в магазините. Новите колекции няма как да струват евтино или да поевтиняват бързо. Възрастните хора обаче са чувствителни към поскъпването на здравеопазването, а през 2019 г. там цените се вдигнаха. Средното увеличение в този сектор беше 0,4% на годишна база през януари 2019 г., но лека-полека набра ход и през ноември достигна 2,4%. Това се дължи главно на цените на лекарствата, които почнаха 2019 г. с почти нулево поскъпване, за да стигнат постепенно до 2,9% в края на годината. Същото е и с извънболничните медицински услуги. Колкото до болничните, според НСИ техните цени изобщо не са мръднали през 2019 г. Но изглежда статистиката не е най-надеждният източник за тези разходи, тъй като отчита само официалните. А в болниците, както се знае, се извършват и редица нерегламентирани плащания.", "date": "2019.12.27", "title": "В Годината на Свинята рекордът по поскъпване е на свинското месо"}
{"url": "https://www.24chasa.bg/novini/article/8013422", "text": "Учени откриха в североизточната част на Китай кратер с диаметър 1850 метра и дълбочина 150 метра, предаде ТАСС, позовавайки се на агенция Синхуа. Според специалистите кратерът се е образувал преди 145 - 66 милиона години през периода креда, след като на Земята е паднал гигантски метеорит, предаде БТА. Метеоритният кратер се намира в района на планината Малък Хинган в провинция Хейлунцзян, която граничи с Русия. Учените от Института по геохимия в Гуанчжоу са установили също, че в древността в кратера е имало езеро, което е пресъхнало преди около 10 000 години.", "date": "2019.12.27", "title": "Учени откриха огромен метеоритен кратер в Китай"}
{"url": "https://www.24chasa.bg/novini/article/8013431", "text": "Вчера около обяд в РУ-Разлог бил получен сигнал за постъпил за лечение в болница 52 - годишен мъж - човекът бил с две фрактури на черепа след нанесен побой и транспортиран за лечение в софийска болница с опасност за живота, съобщиха от МВР. В хода на предприетите оперативно - издирвателни действия бил задържан извършителят на престъплението - 16-годишен младеж от Симитли. По случая е образувано досъдебно производство. Работата по случая продължава. Междувременно двама мъже са задържани за нанесен побой над 47 - годишен мъж. Според подадените на 25 декември сутринта данни престъплението е извършено в района на автогарата. В резултат на проведеното разследване служители на Второ РУ установили и задържали извършителите - на 33 и 61 години, и двамата от Благоевград. Пострадалият е настанен за лечение в болнично заведение. По случая е образувано досъдебно производство.", "date": "2019.12.27", "title": "Мъж с опасност за живота след побой от 16-годишен в Разлог"}
{"url": "https://www.24chasa.bg/novini/article/8013459", "text": "Съветът за македонски език, в координация с министерствата за култура и за образование и наука на Северна Македония, оповести законопроект за изменения и допълнения в закона за употреба на македонски език, съобщава \"Слободен печат\". Законопроектът ще бъде достъпен 20 дни за коментари и забележки. Председателят на Съвета за македонски език Людмил Спасов заяви, че фактически става въпрос за нов закон, който съвсем различно и по същество разглежда употребата на македонския стандартен език в Северна Македония и извън нея, пише вестникът. Той предвижда откриване на лекторати в чужбина, електронна база на всички научни изследвания за македонския език и формиране на инспекторат като специализирана институция. \"Първо, маедонският е официален език на цялата територия на страната, не е против закона за езиците. Второ, утвърждава се македонският език в чужбина, от компетенция на законопроекта са лекторатите по македонски език в университетите по славистика, където, за съжаление, над две десетилетия губим лекторати един по един и ги сведохме до четири-пет\", каза Спасов за МИА. Целта, по думите му, е за две до три години да има 25 лектората в чужбина, колкото бяха по времето на СФРЮ. Също така да се открият нови, особено в съседните държави, както и във важни центрове като Германия и Италия, където няма нито един. \"За тази цел, освен средствата, е необходимо много лобиране сред колеги и приятели в чужбина и застъпничество на всички, които се занимават с македонистика\", подчерта Спасов, цитиран от БТА. Той конкретно посочи, че в Германия, където преди е имало три, сега няма нито един лекторат. \"Нямаме нито един лекторат в Албания, където имаме признато македонско малцинство с обучение на македонски език. Защо университетът в Битоля да няма лекторат в Корча?\", запита Спасов. Той обяви и планове за други континенти - да се възстанови лекторатът в Австралия и да се открие постоянен в САЩ. Също така се открива възможност в културните центрове към македонските посолства в чужбина да се изучава македонски език от всички заинтересувани в тази държава, независимо от тяхната националност, добави Спасов. Законопроектът предвижда във всички университети в Северна Македония в продължение на два семестъра да се изучава македонски език. Спасов подчерта, че законопроектът е важен и за членството на страната в НАТО, а след това и в ЕС, където ще бъде официален език и \"трябва да имаме перфектен стандартен език, който да ни представлява там\". След изтичането на 20-дневния срок за забележки, законопроектът ще бъде дебатиран публично на 15 януари в Института за македонски език, след което ще започне парламентарната процедура.", "date": "2019.12.27", "title": "Закон за македонския език предвижда откриване на лекторати в чужбина"}
{"url": "https://www.24chasa.bg/novini/article/8013464", "text": "Обидите и заплахите са всекидневни, но Оксана Пушкина, телевизионна водеща, станала депутатка, остава решена да прокара закон, който окончателно обуздава домашното насилие в Русия. Избрана от листата на управляващата партия \"Единна Русия\", тя се сблъсква с враждебността на крайните консерватори, на православната църква и на преобладаващата част от депутатите в собственото си партийно мнозинство, които смятат, че нейната \"мисия\" влиза в противоречие с традиционните ценности. Затова тази 56-годишна жена смята, че самата идея за закон за домашното насилие ще зависи от волята на Владимир Путин, на когото миналия четвъртък беше поставен въпрос по темата по време на годишната му пресконференция. И руският президент, запитан от човек, противопоставящ се на този законопроект, каза, че има \"смесени\" чувства: \"Не можеш да принудиш със сила някого да те обича\", заяви той, като каза, че се противопоставя \"на всяко насилие, включително в семейството, и разбира се срещу жени и деца. Според него, \"настоящото законодателство\" е достатъчно за борба срещу съпрузи насилници: \"Нека го обсъдим спокойно публично\", преди да вземем \"окончателно решение\", заключи той. \"Това е нормална, балансирана позиция\", посочи Оксана Пушкина в коментар, изпратен на АФП след пресконференцията, уверявайки, че \"президентът всъщност подкрепи това, което правим\" и отбелязвайки, че въпросът му е бил поставен от активист, а не от журналист. Важното е, че Оксана Пушкина е убедена, че такъв закон е необходим. \"Осемдесет процента от руските семейства се сблъскват с домашно насилие\", подчерта за АФП тази бивша телевизионна звезда, чието предаване беше озаглавено \"Женски истории\". Русия не разполага със законова рамка, дефинираща термина домашно насилие, нито с мерки за защита на жертвите. И от 2017 г., освен в случаите на сериозен рецидив, актовете на насилие, извършени в семейна среда, бяха декриминализирани. \"На опашката след всички държави сме\", продължава депутатката, чийто яркозелен панталон, подходящо колие и бяла тениска се открояват сред тъмните костюми в Думата, долната камара на парламента. Заедно с адвокати и активисти, тя допринесе за проектозакон, който въвежда в руското законодателство, непознати понятия като \"заповед за отстраняване\" от дома на извършителя на насилие. \"Наистина спасяваме хората, това е мисия\", казва тя. Преди евентуален дебат в пленарната зала, горната камара на парламента - Съветът на федерацията, смекчи формулировките в законопроекта и го публикува онлайн, за да събира мнения. Мнозинството коментари в интернет са враждебни, осъждащи опита за разбиване на семействата. Православната църква го определи като \"несъвместим с традиционните духовни и морални ценности на Русия\". Депутатката е получила и заплахи, а кабинетът й е затрупан с имейли срещу усилията й. \"Това са страховити хора\", казва тя. Все пак, според проучване на Общоруския център за изследване на общественото мнение ВЦИОМ, мнозинството руснаци са благосклонни към този закон. Подкрепата е 80 на сто сред жените, при едва 57 на сто сред мъжете, като особено отвратителна поредица от актове на насилие през последните две години мобилизираха гражданското общество. Оксана Пушкина признава обаче, че съотношението на силите е неблагоприятно за него в Думата, където от 450 депутати има само 70 жени. Защитничка на правата на децата в Московски регион преди да стане депутатка, тя се отстоява позицията си: \"Отдавна съм в публичната сфера. Невинаги съм казвала общоприемливи неща, винаги съм имала много врагове\". През 2017 г. Владимир Путин подкрепи закона, който декриминализира някои форми на насилие с мотив, че \"безцеремонното вмешателство в семейството е неприемливо\". \"Още не сме успели да убедим хората, които вземат решенията в тази страна, в частност президентската правна администрация\", съжалява Оксана Пушкина. Каквото и да стане, \"този законопроект (ще бъде) един от най-широко отразяваните в медиите в Русия, уверява депутатката. И \"ако не бъде одобрен, това означава, че обществото не е готово да живее по различен начин\". Независимо от това, сред жените е в ход промяна на поколенията, казва тя: новото \"очаква уважението\" на съпруга, докато старото си казваше: \"Ще стоя с него докато ме убие\". (БТА)", "date": "2019.12.27", "title": "Тв водещата Оксана Пушкина иска да обуздае домашното насилие в Русия"}
{"url": "https://www.24chasa.bg/novini/article/8013476", "text": "Румънски депутат си навлече критики, след като написа във Фейсбук, че Исус Христос се е родил в \"странно семейство\" със \"сурогатна майка\" и \"татко, който е приел бащинството, без да е имал принос за него\", съобщава в. \"Адевърул\", цитиран от БТА. На Коледа депутатът от партия \"Съюз за спасение на Румъния\" Юлиан Булай публикува във Фейсбук текст, в който направи сравнение между обществото във Витлеем преди 2000 години и \"провалените\" общества в днешна Румъния. \"Едно дете. Бедно и произхождащо от много странно семейство. (...) Появило се на света без родителите му да се правили любов. Със сурогатна майка и татко, който приема бащинството, без да е имал принос за него. Отхвърлено от общността. (...) Раждането му показва необикновеното, но и ограниченията на обществото, в което се е появило. (...) Неговата съдба днес е споделяна от много деца в Румъния, които обаче не са имали до себе си толкова любящи родители\", пише румънският депутат в публикацията си във Фейсбук, която предизвика многобройни негативни реакции. По-нататък той се спира на проблемите на децата в Румъния. \"Имаме над 50 000 деца на грижите на държавата. Над 3000 деца годишно са давани за осиновяване. Над една трета от тези 3000 не намират осиновители. (...) Над 1000 румънски деца са станали жертва на трафик във Великобритания само до 2007 г. Неотдавна румънското правосъдие не намери нито един виновен от десетките замесени в трафика на близо 200 деца от Цъндарей\", коментира депутатът по повод нашумял случай с трафик на деца от ромски произход, които били вкарвани нелегално във Великобритания и експлоатирани за просене и джебчийство. Тези дни румънското правосъдие потвърди оправдателна присъда за 25-ма обвиняеми по този случай. На първа инстанция през февруари те бяха оневинени заради настъпване на давност за престъпленията. В контекста на \"провалените\" общества в Румъния депутатът призовава за намеса в помощ на най-уязвимите. В. \"Адевърул\" цитира и коментар на журналиста Роберт Турческу, който е депутат от партия Народно движение. \"Клетият Булай! (...) опитвам да разбера нуждата да бъдеш оригинален, лудото желание да привлечеш внимание, лутането в търсене на възможност да бъдеш чут. Но...Онова, което остава след горепосочения текст, е само усещането, че човекът има нужда от специализирана помощ. (...) Самият той трябва да бъде осиновен, но от клиника\", коментира Роберт Турческу.", "date": "2019.12.27", "title": "Румънски депутат: Исус се е родил в странно семейство със сурогатна майка"}
{"url": "https://www.24chasa.bg/novini/article/8012676", "text": "През тази година жп линиите в Китай са се увеличили с 8000 км. Инвестициите на страната в дълготрайни активи в транспортния сектор се оценяват на 3,2 трилиона юана (около 457,5 милиарда долара) през 2019 г., съобщи Радио \"Китай\". Магистралите в страната се очаква да се разширят до 330 000 км, а пет нови граждански летища се строят в момента, съобщава Министерството на транспорта. Новопостроените и ремонтирани магистрали в селските райони са с дължина 290 000 км, което предостави на повече от 9400 села достъп до пътническите автобуса, показват още данните на Министерството.", "date": "2019.12.27", "title": "Жп линиите в Китай са се увеличили с 8000 км през 2019 г."}
{"url": "https://www.24chasa.bg/novini/article/8013533", "text": "Държавният съд на Босна и Херцеговина осъди днес Ибро Куфурович, бивш член на \"Ислямска държава\", на четири години затвор за тероризъм и присъединяване към паравоенни части в чужбина, предаде Хина. По-рано този месец 24-годишният Куфурович се призна за виновен по всички точки от обвинението, макар преди това по време на процеса той отричаше да е участвал в бойни действия в Сирия. След като промени показанията си, съпругата му и двете му деца бха депортирани от Сирия в Босна и Херцеговина, допълва БТА. Куфурович бе депортиран от Сирия през април 2018 г. Преди да бъде депортиран, той бе задържан в лагера Рой след разгрома на \"Ислямска държава\". Според обвинението той е тръгнал от Босна за Сирия през Турция през април 2014г. и веднага се е присъединил към паравоенни терористични части там.", "date": "2019.12.27", "title": "Босненски съд осъди на 4 г. затвор бивш член на \"Ислямска държава\""}
{"url": "https://www.24chasa.bg/novini/article/8013686", "text": "Норвегия все още се намира в шок.   Това възобнови дебатите за суицидните прояви в скандинавските страни, коментира германското издание \"Билд\". Още на 25 декември вечерта кралското семейство говори за смъртта на Бен. Въпреки че през 2016 година той и Марта Луиза се разведоха, отношенията им останаха добри. Когато принцесата се омъжва за писателя през 2002 г., тя се отказва от 1 милион долара годишно, защото избира за съпруг мъж, който не е от нейните среди, посочва \"Венити феър\".", "date": "2019.12.27", "title": "Норвегия е в шок след смъртта на писателя Ари Бен, страдал от тежка депресия"}
{"url": "https://www.24chasa.bg/novini/article/8014003", "text": "От космодрума Венчан в провинция Хайнан беше изстреляна най-тежката ракета-носител \"Чанчжън-5\", с която Китай планира да осъществи своята бъдеща лунно-марсианска програма, предаде ТАСС. Ракетата стартира в 20:46 часа китайско време /14:46 българско време/ с най-новия спътник \"Шицзян-20\", който ще работи на геостационарна преходна орбита. По думите на местните специалисти космическият апарат напълно ще удовлетвори потребностите за развитие на съвременните далекосъобщения на Китай в близките 5-15 години, съобщи БТА. Това е 323-ият старт на носител от серията \"Чанчжън\" и трети за \"Чанчжън-5\". Тежката ракета е с товароподемност 25 тона в ниска околоземна орбита и 14 тона при излизане в геостационарна преходна орбита. На височина \"Чанчжън-5\" достига 57 метра при диаметър 5 метра. Нейният първи успешен старт беше осъществен през 2016 година с извеждането в орбита на спътника \"Шицзян-17\". Второто изстрелване беше осъществено на 2 юли 2017 година, но то се оказа неуспешно.", "date": "2019.12.27", "title": "Китай изстреля най-тежката си ракета-носител \"Чанчжън-5\""}
{"url": "https://www.24chasa.bg/novini/article/8014030", "text": "Министерският съвет взе решение за определяне на \"Университетска многопрофилна болница за активно лечение Софиямед\" ООД - София за университетска болница, съобщи пресслужбата на правителството. С друго правителствено решение се изменя РМС номер 266 от 2019 г. за даване на съгласие за извършване на парична вноска в капитала на Многопрофилна болница за активно лечение \"Св. Пантелеймон\" - Ямбол. Приемането на решението е свързано с промяна на сроковете за поетапно увеличаване на капитала на търговското дружество от 2019 - 2021 г. на 2020 - 2022 г., пише в съобщението.", "date": "2019.12.27", "title": "Правителството реши: \"Софиямед\" става университетска болница"}
{"url": "https://www.24chasa.bg/novini/article/8014068", "text": "", "date": "2019.12.27", "title": "Кабинетът одобри още пари за здравеопазване"}
{"url": "https://www.24chasa.bg/novini/article/8014095", "text": "Има задържан за блудството с млада жена в София, съобщиха от МВР. Гнусното престъпление е извършено на улица \"Опълченска\" около час след полунощ на 26 декември. Мъжът опипвал жената по гърдите и интимните части и се пипал в продължение на няколко минути. След като успяла да се отскубне, жената подала сигнал на тел. 112. Тя била открита в добро здравословно състояние, но плачела. Откарана е за преглед в болнично заведение. По случая е започнало разследване, а от прокуратурата ще искат постоянен арест за мъжа.", "date": "2019.12.27", "title": "Мъж блудствал с жена в София, хванаха го"}
{"url": "https://www.24chasa.bg/novini/article/8014096", "text": "Собственикът на газовата компания „Новатек“ Леонид Михелсон е най-успешният руски милиардер на отиващото си десетилетие, сочи класация на списание „Форбс“. От 2010 г. състоянието на Михелсон е нараснало с 22,6 милиарда долара и към 24 декември 2019 г. то се оценява вече на 27 милиарда долара, пише списанието, цитирано от  . Второто място е за собственикът на дялове в „Новатек“ и „Сибур“ Генадий Тимченко. За второто десетилетие на новото столетие той е заработил 20,8 милиарда долара. Сега стойността на активите, които притежава, се оценяват на 22,7 милиарда долара. В първата тройка намира място и основният акционер в най-големия производител на никел, паладий и платина „Норникел“ Владимир Потанин със състояние от 23,8 милиарда долара. За десет години неговият капитал е нараснал с 13,5 милиарда долара. Президентът и съсобственик на „Лукойл“ Вагит Алекперов е четвърти. Неговото състояние се е увеличило с 13,2 милиарда долара и днес той владее до 23,8 милиарда долара. Пети е основният собственик на „Северстал“ Алексей Мордашов с 20,2 милиарда долара, приръст от 10,3 милиарда. По-нататък в класацията се нареждат главният акционер в „Еврохим“ и СУЕК Андрей Мелниченко със състояние от 14,6 милиарда долара /ръст от 10,2 милиарда/, притежателят на „Ренова“ Виктор Векселберг с 11,9 милиарда долара /ръст от 5,5 милиарда/, собственикът на USM Holdings Алишер Усманов с 12,5 милиарда долара /ръст от 5,3 милиарда/. На девето място е собственикът на Ново-Липецкия металургичен комбинат Владимир Лисин, чието състояние за 10 години е нараснало с 5 милиарда долара и в момента е 20,8 милиарда. А десетката се оформя от генералния директор и съсобственик на Уралската металургична компания Андрей Козицин с 5,8 милиарда долара. Той е забогатял с 4,6 милиарда. Общо руските милиардери са увеличили своето състояние със 111 милиарда долара. Този показател е малко по-малък от активите, които има най-богатият човек на планетата – основателят на „Амазон“ Джеф Безос, констатира „Форбс“.", "date": "2019.12.27", "title": "Леонид Михелсон – най-успешният руски милиардер на десетилетието"}
{"url": "https://www.24chasa.bg/novini/article/8014114", "text": "Студена вълна обхвана северните части на Индия, като в индийската столица Делхи бяха регистрирани най-ниските от 22 години насам температури, предаде ДПА. Тази нощ в Делхи температурата беше 4,2 градуса по Целзий, което е с около 6 градуса по-ниско от средното за сезона. Местните власти в щата Утар Прадеш, в Делхи и в други индийски щати подготвят отварянето на приюти и раздаването на дърва и на одеала за бездомниците, предаде БТА. Най-малко 38 души са починали в щата Утар Прадеш от вторник насам, когато там започна студената вълна.", "date": "2019.12.27", "title": "Студена вълна удари Индия (Видео)"}
{"url": "https://www.24chasa.bg/novini/article/8014097", "text": "Правителството одобри също допълнителни разходи по бюджета на Министерството на транспорта, информационните технологии и съобщенията за 2019 г. Средствата в размер до 55 000 000 лева ще бъдат разходвани за нуждите на Авиоотряд 28 за доставка на въздухоплавателно средство за изпълнение на полети със специално предназначение и за изграждане на хангар за съхранение и техническо обслужване на въздухоплавателното средство.", "date": "2019.12.27", "title": "Новият правителствен самолет ще струва под 55 милиона лева"}
{"url": "https://www.24chasa.bg/novini/article/8014152", "text": "Земетресение с магнитуд 4,9 по Рихтер е регистрирано днес в 10.02 часа в окръг Елязъг в Източна Турция, съобщава Анадолската агенция, като се позовава на Дирекцията за управление при бедствия и извънредни ситуации. Земетресението е било на дълбочина седем километра. Епицентърът на труса е бил в района на град Сивридже. Само една необитаема сграда е била разрушена при земетресението. Няма съобщения за жертви, посочи валията на Елязъг Четин Октай Калдъръм, допълва БТА. Днес са отменени учебните занятия в Елязъг. Земетресението е било усетено и в близките окръзи Малатия, Адъяман и Шанлъурфа.", "date": "2019.12.27", "title": "Земетресение с магнитуд 4,9 удари Източна Турция"}
{"url": "https://www.24chasa.bg/novini/article/8014212", "text": "Филипинският президент Родриго Дутерте забрани на двама американски сенатори да влязат в страната и заплаши да въведе изискване за всички американски граждани да кандидатстват за виза, предаде ДПА, като цитира негов говорител. Дутерте ще издаде заповед Имиграционното бюро да откаже на сенаторите Ричард Дърбин и Патрик Лийхи влизане във Филипините, каза президентският говорител Салвадор Панело. Двамата сенатори внесоха поправка във федералния бюджет, забраняваща влизането в САЩ на филипински правителствени представители, замесени в неправомерното според тях задържане на опозиционната сенаторка Лейла де Лима по обвинения, свързани с наркотрафик, съобщава БТА. Панело подчерта, че Дърбин и Лийхи са \"високомерни, неиформирани и наивни\", щом твърдят, че сенатор Де Лима е задържана неправомерно. Тя е в ареста от февруари 2017 г. по обвинения, че е получила подкупи от намиращи се в затвора наркобосове по времето, когато е била министър на правосъдието. Сенаторката отрича и обвинява правителството на Дутерте в политическо преследване.", "date": "2019.12.27", "title": "Дутерте забрани на 2-ма американски сенатори да влизат във Филипините"}
{"url": "https://www.24chasa.bg/novini/article/8014259", "text": "Израелският премиер Бенямин Нетаняху обяви днес серия от мащабни планове, включително постигане на признаване от САЩ на суверенитета на Израел върху части от окупирания Западен бряг, след като успя да спечели вътрешните избори в дясната партия Ликуд, предаде ДПА, цитирана от БТА. Ще се стремим да получим от САЩ признаване на нашия суверенитет върху долината на река Йордан и всички еврейски селища в Юдея и Самария, каза премиерът в реч по повод изборната победа пред възторжени привърженици. Нетаняху обеща и \"исторически отбранителен пакт\" със САЩ, ако неговата партия спечели парламентарните избори на 2 март. Освен това Израел \"най-накрая ще спре Иран\" и ще се стреми към мирни споразумения с арабските страни, зарече се премиерът.", "date": "2019.12.27", "title": "Нетаняху обяви план за Западния бряг"}
{"url": "https://www.24chasa.bg/novini/article/8014050", "text": "За АЕЦ „Козлодуй” отминаващата 2019 г. ще бъде годината с най-високото производствено постижение в експлоатационната история на 5 и 6 блок досега. От 1 януари до днес, при спазване на всички изисквания за безопасност, атомната централа произведе 16 315 212 мегават/часа електроенергия. Това надхвърля количеството, отбелязало предишния годишен производствен рекорд, постигнат през 2011 г. , съобщиха от пресцентъра на централата. С още 240 000 мегаватчаса, които се очаква да бъдат генерирани в оставащите до края на декември дни, произведената през тази година електроенергия ще бъде 16 555 000 МWh. Този резултат на АЕЦ „Козлодуй” се нарежда сред водещите световни постижения на атомни централи, експлоатиращи реактори от същия тип, и поставя достоен финал на изтичащата година, в която бяха отбелязани 45 години от началото на експлоатацията на атомната централа.", "date": "2019.12.27", "title": "С нов рекорд АЕЦ „Козлодуй” приключва 2019 г."}
{"url": "https://www.24chasa.bg/novini/article/8014315", "text": "150 души почетоха игумена на Бачковския манастир епископ Сионий на 50-годишния му юбилей. Духовникът, чието светско име Стефан, е роден на 18 ноември 1969 г. Той избрал Стефановден, за да отбележи юбилея си, тъй като рожденият му ден съвпадал с Коледните пости. Сред гостите са били пловдивският митрополит Николай, великотърновският Григорий, викарият на партриарх Неофит - епископ Поликарп, владиците на Александруполис, Терес и Ористиада, представители на висшия клир от Сирия и Русия, областният управител Дани Каназирева, кметовете на Пловдив и Асеновград Здравко Димитров и д-р Христо Грудев, научи \"24 часа\". Дядо Сионий ги посрещнал в изцяло обновената от него игуменарница, която бе заключена години заради лошо състояние. Игуменът бил отрупан със скъпи подаръци - икони, картини, църковни одежди. Прекрасна дърворезба получил от пловдивския кмет Здравко Димитров. Патриарх Неофит и Симеон Сакскобургготски са изпратили поздравителен адрес до юбиляра. \"Пожелавам си с божията помощ да ми вървят ремонтите и реставрациите в Бачковската и Троянската обител\", каза Сионий. Той продължава да управлява едновременно и двата манастира, след като на 3 април т.г. Светият Синод го назначи за игумен на Бачковския. \"За 9 месеца дядо Сионий да го преобрази. Пренареди двора, реновира централната църква, направи приемен център за беседи с богомолците, а в момента стяга параклиса \"Вси светии\" и жилищния корпус\", коментираха монаси. Екипът на \"24 часа\" пожелава здраве и успех на епископ Сионий в съзидателната му дейност!", "date": "2019.12.27", "title": "Игуменът на Бачковския манастир празнува 50 г. юбилей, събра 150 гости"}
{"url": "https://www.24chasa.bg/novini/article/8014331", "text": "Международната планетна станция \"Паркър\" се приближи до Венера, като прелетя на 3 хиляди километра над повърхността на планетата и успешно използва нейното притегляне за корекция на курса си към Слънцето, съобщи сайтът на НАСА. \"Гравитационната маневра намали скоростта на движение и промени траекторията на сондата. По този начин тя за четвърти път ще се доближи до Слънцето на рекордно малко разстояние. Данните, получени от прелитането над Венера, ще помогнат за коригирането на останалите пет гравитационни маневри, които космическият апарат ще проведе по време на 7-годишната си работа в орбита\", се казва в съобщението на американското космическо ведомство. Мисията на сондата \"Паркър\" стартира през месец август миналата година. Тя възнамерява да реши една от най-амбициозните задачи в историята на астрономията и на космонавтиката - приближаване до Слънцето на възможно минимално разстояние от около 6 милиона километра. Работата на апарата ще приключи с потапянето в нажежената атмосфера на небесното светило, което се очаква в средата на следващото десетилетие", "date": "2019.12.27", "title": "Сондата \"Паркър\" осъществи гравитационна\nманевра в орбита над Венера"}
{"url": "https://www.24chasa.bg/novini/article/8014314", "text": "Бар в южногръцкия град Навплион стана обект на заплахи, след като в навечерието на Коледа публикува рекламен постер за \"светотатствено парти\", на който е изобразен Христос с грим и обици, съобщи СиЕнЕн - Гърция. Управата на бара твърди, че е получила заплахи и е била принудена да свали рекламата на събитието. Според мениджърите те са били заплашвани по телефона с линч, а някои възмутени дори са отишли до домовете им, за да ги заплашват, допълни БТА. \"Добрите християни, които са били засегнати от червилото на Иисус, звънят по телефона и заплашват, че ще ни убият и ще ни запалят. Явно линчът от християни и семейни хора е на мода в тази страна\", написа барът във фейсбук. По-късно обаче страницата на бар \"Таралеж\" във фейсбук беше изтрита.", "date": "2019.12.27", "title": "Бар в Гърция стана обект на заплахи заради афиш с гримиран Христос"}
{"url": "https://www.24chasa.bg/novini/article/8014322", "text": "По молба на близките полицията издирва 79-годишния Върбан Милков Стефанов, съобщиха от пресцентъра на МВР. Около обяд на 21 декември т.г. мъжът излязъл от дома си в Костенец и оттогава е в неизвестност. Върбан Стефанов е висок около 175 см, със зелени очи. Бил е облечен с черен анцуг, черно платнено яке с цип, черна шапка - тип бейзболна, обут с черни гумени галоши. Вероятно не носи у себе си документ за самоличност. Хората, които разполагат с информация за местонахождението на мъжа, могат да сигнализират на телефони: 112, 071422171 в РУ - Костенец или в най-близкото поделение на МВР. \"За съжаление той е с диагноза алцхаймер и едва ли в момента знае кой е. И за съжаление вече изглежда по-различно - има бяла брада, остарял е още и отслабнал\", съобщи в социална мрежа дъщерята на Стефанов Милкана Павлова. \"Това е моят свекър, имаме подозрение, че може да се качил на влак\". Това пък написа във Фейсбук снаха му Мария Янева. А ден по-късно добави пост: \"Приятели имам една молба, някой от вас дали има дрон или ако знаете дали може да се наеме\".", "date": "2019.12.27", "title": "Изчезна мъж с алцхаймер от Костенец, роднините му искат да го дирят с дрон"}
{"url": "https://www.24chasa.bg/novini/article/8014347", "text": "Яростен междусъседски спор довел до намушкването на българин, живеещ в южноиталианското градче Терранова. Кавгата избухнала преди ден между нашенец и местен „по тривиални причини и могла да завърши трагично“, пишат от „Gazzeta del Sud“. Караницата между двамата младежи така се разпалила, че накрая се стигнало до раняването на българина от страна на жителя на Терранова. Първи на мястото на разправията пристигнали военните по заповед на поручик Станислао Порхия. Той от своя страна бил уведомен за случилото се от капитан Оскар Карузо. След това пристигнал и екип на спешна медицинска помощ, който веднага откарал пострадалото лице в болница „Annunziata di Cosenza“, където се погрижили за раната му. След като бил превързан, българинът и нападателят били откарани в районното на Козенца, предава \" \". Според разследващите, прочели доклада на нападателя, именно спорът бил посочен като повод за изваждането на ножа. Двамата мъже се скарали по време на вечеря и излезли отвън, за да разрешат проблема, а оръжието, което било използвано, било взето от трапезата. В следващите часове били привикани да дадат показания и останалите съседи. В момента все още се изяснява причината, довела до караницата между двамата младежи.", "date": "2019.12.27", "title": "Намушкаха българин в Италия"}
{"url": "https://www.24chasa.bg/novini/article/8014379", "text": "Руската полиция разследва обстоятелствата около кражбата на рядък автомобил ЗИС, за който се твърди, че е принадлежал на Йосиф Сталин, съобщава \" \". През нощта неизвестни извършители са откраднали лимузината на Сталин, чиято стойност може да е около 2,5 млн. евро. От московската полиция не уточняват нито дали лимузината наистина е принадлежала на Сталин, нито стойността на задигнатата кола. „Принадлежността на откраднатия рядък автомобил и стойността му ще станат известни, след като органите на реда получат документите на собственика“, обясниха от ведомството.", "date": "2019.12.27", "title": "В Москва откраднаха кола, собственост на Сталин"}
{"url": "https://www.24chasa.bg/novini/article/8015280", "text": "Гърция е подписала споразумение за модернизация на изтребителите Ф-16, които са на въоръжение в гръцките военновъздушни сили, съобщи АНА-МПА. Преди няколко дни подобно споразумение беше подписано от Гърция и за модернизацията на изтребителите Мираж, предава БТА. Договорът за Ф-16 е бил подписан на 24 декември между гръцката Главна дирекция за отбранително въоръжение и инвестиции и компанията-производител Локхийд Мартин. Този месец гръцкият парламент прие законопроект за модернизация на изтребителите Ф-16 и Мираж.", "date": "2019.12.27", "title": "Гърция подписа споразумение за модернизация на самолетите Ф-16"}
{"url": "https://www.24chasa.bg/novini/article/8015147", "text": "Толсистемата да заработи от 15 януари, заръча министър-председателят Бойко Борисов по време на заседанието на Министерския съвет в сряда. Може и още от 6 януари - изненадайте ме!, обръща се той към министрите. По приетите промени в закона крайният срок за въвеждането на новото таксуване за камионите и автобусите е 1 март. “Само на Капитан Андреево 1300 - 1500 тира на ден минават през България за 10 лв. По празниците са стигнали 2000. И смачкват мантинелите, смачкват магистралите. И ние, вместо да имаме пари да ги ремонтираме, продължаваме да си слушаме. Когато накараш някого да си плати за дадена услуга, никога няма да е доволен”, коментира Борисов. Поради това пускането на толсистемата било неотложно. “Няма държава, която да не го е направила това. Още повече – ние казваме, че е за някои от магистралите и основните пътища. Който иска, може да кара по страничните”, добавя Борисов. Регионалното министерство отчита, че работата по толсистемата върви по график, а на 18 декември правителството прие тарифите на толсистемата. От 31 декември до 16 януари 2020 г. електронна винетка ще може да се купи до 7 дни преди активирането, съобщиха от АПИ. Свиването на срока от 30 на 7 дни е заради актуализации на електронната система заради въвеждането на толсистемата. От 31 януари 2020 г. за камионите се спира продажбата на месечни винетки. ", "date": "2019.12.27", "title": "Борисов: Толсистемата от 15 януари (Обзор)"}
