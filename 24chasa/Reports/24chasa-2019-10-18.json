{"url": "https://www.24chasa.bg/novini/article/7716927", "text": "80 000 души ще броят бюлетините на местните избори другата неделя. Толкова са членовете на секционните избирателни комисии, съобщиха от ЦИК. Преди вота обаче те ще преминат специално обучение за преброяването и попълването на изборните протоколи, така че да се намалят до минимум грешките. Обучителите ще са от 265-те общински избирателни комисии. За първи път, за да бъдат стимулирани повече членове на секционни избирателни комисии да присъстват на обученията, има и въведен паричен бонус за участие. Причината е, че на места, а отделно и отчитане на преференции за кандидатите за общински съветници. Обученията повишават качеството на работа в изборния ден и изграждат доверие и сигурност в изборния процес, смятат от ЦИК. Членовете на Централната избирателна комисия вече пък са обучили всички 265 общински избирателни комисии в страната. От началото на седмицата членове на ЦИК пътуват из страната и провеждат лично обученията на съставите на ОИК. Всъщност ОИК са тези, при които всяка секционна избирателна комисия отчита вота на избирателите. Идеята е с обученията да се постигне по-добре подготвена изборна администрация, като в тях се залага на директен контакт и използването на интерактивни материали, съобщиха от ЦИК. Акценти в обучителната програма и дискусиите са вярното и точно съставяне на секционните протоколи, въвеждането им в изчислителните пунктове на общинските избирателни комисии и отчитането на изборните резултати. При разясненията за отчитане на изборните резултати се обръща внимание на изискването секционните комисии да получават само един оригинал на протокол за съответния вид избор - за общински съветници, за кмет на община и за кмет на район - в София, Пловдив и Варна. Обяснено е какъв е редът за връщане на сбъркан протокол на общинската избирателна комисия и за получаване на нов. Акцент при обученията на изборната администрация са били възможностите за гласуване с подвижна избирателна кутия за избиратели с трайни увреждания, които не им позволяват да се придвижат самостоятелно до своята секция. какъв е редът за отваряне на помещенията в общинските администрации, в които се пазят изборните книжа и материали, също са били сред обсъжданите теми. В методическите указания, разработени и приети от ЦИК, са залегнали основните въпроси, свързани с провеждането на местните избори, подготовката на помещенията за гласуване, правилното попълване на протоколите и изборните книжа. Освен това в обучителния портал на сайта на ЦИК всеки може да продължи да се запознава с важните елементи в изборния ден. Там е публикуван и кратък филм за начина и реда на отчитане на изборните резултати от секционните комисии. ", "date": "2019.10.18", "title": "80 000 броят бюлетини другата неделя, минали са специално обучение"}
{"url": "https://www.24chasa.bg/novini/article/7717001", "text": "На 14 юни в същия формат - “Видеозавещание на седмицата”, отправих две предложения към футболния съюз преди есенните мачове срещу Англия. Първото, откровено майтапчийско, беше да наемат Кинси Волански - русата гърла, която в оскъдно облекло прекъсна финала на Шампионската лига. Като прекоси два пъти терена, никой няма да го интересува колко са свършили мачовете. Второто, уж пак на шега, ама не съвсем, беше просто да не излизаме срещу Англия Служебната загуба е 0:3, а ние инкасирахме в двете срещи 0:10. Плюс уникалния расистки скандал. Ами като не слушат “24 часа”... Ако някой реши да прави история на българския футбол с помощта на музика, част от избраната за най-добра българска рок песен за всички времена - “Черна овца” на “Ахат”, би трябвало да е направо химн на този период, толкова точно описва случилото се: Да, в момента България е черната овца на световния футбол, при това си го направихме съвсем сами. Бедна ни е фантазията какво може да ни се случи, след като 30-40 момчета с черни дрехи и качулки се направиха на маймуни, отправиха хитлеристки поздрав и си тръгнаха от стадиона. Това беше достатъчно на съдията да спре два пъти мача, а третия път трябваше да го прекрати. Това, че следващият мач на националния отбор на свещената за българския футбол дата 17 ноември срещу Чехия ще е пред празни трибуни, е най-малкото, което ще се случи. При определени условия такива може да са и следващите два мача, а и дори да се стигне до международен мониторинг върху българския футбол и може би даже и до изхвърлянето му от световния футболен живот за някакъв период от време. Това означава, че никакъв български отбор - бил той национален, или клубен, няма да може да участва в никакъв турнир под егидата на УЕФА, а вероятно и на ФИФА, защото самият президент на световната футболна федерация Джани Инфантино излезе със специално изявление, в което обещава щателно разследване и тежки наказания за инцидента, както и въвеждане на ново наказание за расизъм - доживотна забрана за посещаване на футболни мачове Трудно е да си представи човек какво отражение ще даде това върху този спорт, смятан за най-популярния в целия свят и за всички времена, у нас. Драстично ще падне равнището на вътрешното първенство. Чуждите играчи, които и досега не бяха чак толкова качествени, съвсем ще се откажат да идват, защото целта им е да се продадат на Запад, а сега няма как да ги видят. И малкото богати българи ще се поколебаят дали да продължат да инвестират във футбола, след като той няма да има излаз в чужбина, а големите пари са именно там - в Шампионската лига или Лига Европа. Така че не е случайно, че тази перспектива разплака най-успелия български футболист Христо Стоичков по време на пряко предаване по американската телевизия, в която той работи. Затова, след като Борислав Михайлов, капитан на най-славния отбор в историята на българския футбол, направи исканото и подаде оставка в името на бъдещето, топката е в полето на държавата. Тя, първо, трябва да изясни кой стои зад провокациите на мача с Англия, да накаже виновниците и техните поръчители. А второ, което е и най-важното, да изготви програма за развитие и подпомагане на футбола с две основни точки: инфраструктура и детско-юношески футбол. След което да проследи тази програма да се спазва. УЕФА и ФИФА са много чувствителни при държавна намеса в управлението на футбола, но в случая може и да ни се разминат санкциите по тази линия. Просто защото с расисткия скандал се превърнахме наистина в черна овца и всякакви мерки по изкореняването на това явление вече се приветстват. И, накрая, за да завършим с усмивка, както след въпросното видеозавещание от юни, очевидно пропуснато от БФС, няколко актуални вица след всичко това, което се случи на стадион “Васил Левски” в понеделник вечерта. “Който мисли, че няма срамна работа, не е гледал националния отбор по футбол.” “След оставката Боби Михайлов щял да прави партия. Казвала се “Няма такъв футбол”.” “Предлагат “Хубава си, моя горо” за химн на националния отбор по футбол. Все пак това са 11 дървета, които вселяват в душите ни само скръб и жалост.” “Зрителите тръпнат, друг път невидели футбол да играят живи със умрели.” “Дърветата биват три вида - широколистни, иглолистни и футболистни.”", "date": "2019.10.18", "title": "Как България стана черната футболна овца (Видео)"}
{"url": "https://www.24chasa.bg/novini/article/7717011", "text": "Проектната компания Саут стрийм транспорт (South Stream Transport), която изгражда газопровода \"Турски поток\", започна запълването с газ на първата тръба от съоръжението, предаде ТАСС, цитирани от БТА.  Това е заключителният етап на изпитанията преди пускането в експлоатация на газопровода, уточни компанията. Пусковите дейности на морския участък започнаха, след като двете линии бяха сертифицирани от атестиращата комисия на компанията Ди Ен Ви Дже Ел (DNV-GL). Запълването с газ на системата на газопровода е заключителна стъпка към началото на фактическите доставки на газ за Турция и Югоизточна Европа по новата система от морски газопроводи. Търговската експлоатация на газопровода по график е планирана да започне до края на 2019 година. \"Турски поток\" предвижда изграждането на газопровод по дъното на Черно море до европейската част на Турция и до границата с Гърция. Първата тръба ще снабдява с газ турския пазар, а втората - страните от Южна и Югоизточна Европа. \"Газпром\" разглежда като потенциални пазари Гърция, Италия, България, Сърбия и Унгария, припомня ТАСС.", "date": "2019.10.18", "title": "Започна запълването с газ на първата тръба от \"Турски поток\""}
{"url": "https://www.24chasa.bg/novini/article/7717017", "text": "След поредица от грешни и неверни твърдения, изговорени в медиите от кандидата на ГЕРБ Мария Илиева, кметът на район Младост арх. Румен Русев, който към момента е кандидат от ПП АТАКА, кани претендента на ГЕРБ на открит дебат за бъдещето на района. Мария Илиева беше кандидат на ГЕРБ и на частичните избори през 2016 г., когато ги изгуби още на първи тур. “Разговорът за бъдещето на Младост върви в посока на много обещания без ясен план за тяхното изпълнение. Чета в медиите как други кандидати си приписват заслугите на решените от мен казуси в района. Последният такъв беше за застрояването на пет междублокови пространства. Това ме изумява, тъй като лично съм внесъл доклада в Столичен общински съвет. Гражданите на Младост заслужават да излезем пред тях очи в очи. За мен това е лесно, защото всеки ден съм сред тях като кмет вече почти 2 години”, заяви арх. Русев. Той отправи покана към кандидата на най-голямата партия да представи своята програма, но не само като списък от обещания, а с изпълнението стъпка по стъпка, като заяви готовност самият той да опише в детайли пред жителите на района следващите си действия. Арх. Румен Русев изпълнява длъжността кмет на район на Младост почти две години, като беше назначен от Столична община, когато всички останали политически партии абдикираха. Той успокои напрежението, внесе ред в администрацията и реши 5 от най-скандалните казуси с терени между блоковете. Младост е кварталът, разтърсван от най-големите скандали в София за последните четири години. Само за последния мандат бяха сменени 3 районни кмета. Арх. Русев призова многократно да се спрат експериментите с управлението на района, защото от това страдат най-вече жителите на Младост.", "date": "2019.10.18", "title": "Предизборен дебат за Младост: Aрх. Русев хвърли ръкавицата към ГЕРБ"}
{"url": "https://www.24chasa.bg/novini/article/7717012", "text": "Полицията в Пазарджик е установила самоличността на мъжа, открит мъртъв при гасенето на пожар в землището на местното село Звъничево. На прага на голяма хралупа в 4-метровия ствол на дървото пожарникарите намират обгорелия труп на неизвестен мъж. Днес починалият е идентифициран като 58-годишния Стоян К. от село Братаница. Мъжът е живял като клошар в хралупата на дървото, свидетелстват местни жители. За смъртта му е уведомен неговия брат, който е разпознал тялото. По направената аутопсия по трупа не са открити следи от насилие. Точната причина за смъртта на мъжа обаче ще стане ясна след като излязат резултатите от взетите проби при съдебно-медицинската експертиза на тялото.", "date": "2019.10.18", "title": "Клошар, живял в хралупа на дърво, е мъртвият, открит при гасене на пожар край Звъничево"}
{"url": "https://www.24chasa.bg/novini/article/7717038", "text": "Изпратихме летен сезон с добри резултати въпреки негативните кампании в началото и сега предстои стартът на зимния, който да затвърди постигнатото. Много е важно да бъдем максимално подготвени с нови инициативи, за да осигурим туристически услуги с високо качество, които да привличат повече чуждестранни и български туристи в курортите. Това заяви в Боровец Министърът на туризма Николина Ангелкова на традиционна среща за готовността на местната власт и бизнеса в навечерието на зима 2019/2020. Министър Ангелкова акцентира, че 2019-а е изпълнена с изключителни предизвикателства за сектора. Заради силната конкуренция надпреварата е за всеки турист, международните кризи донесоха допълнителни трудности. Независимо от всичко обаче данните на НСИ и БНБ показват позитивна тенденция и това се дължи на общата ни мобилизация в туристическата индустрия. За периода януари–август 2019 г. приходите от международен туризъм у нас възлизат на над 2,8 млрд. евро, като спадът спрямо същия период на рекордната 2018 г. е 0,3% на фона на тежките картини, които някои противници на сектора чертаха. Само за август 2019 г. приходите от международен туризъм възлизат на 788 млн. евро, което е ръст от близо 1% спрямо същия месец на миналата година, посочи министърът и подчерта, че пред най-големи предизвикателства са били изправени националните ни курорти и организираният туризъм. Много важно е в навечерието на новия зимен сезон, както и в подготовката за лято 2020, да осъществим след фалита на „Томас Кук“ пренасочване в договарянето на ключовите ни пазари. Към момента заявените полети на летище София, които са показателни и за очаквания поток туристи към Боровец, очертават запазване на нивата от миналия сезон и ръстове на някои пазари. Туристите в Самоков също устойчиво бележат ръст. Реализираните нощувки в общината в места за настаняване през миналия зимен сезон са с ръст над 5%. От януари до август 2019 г. реализираните нощувки тук са общо над 550 хил. с 10 на сто увеличение и регионът се утвърждава все по-категорично като дестинация за четири сезона, стана ясно от думите на министъра. Тя изтъкна и друго изключително важно постижение, което ще насърчи сектора – договора с германски здравноосигурителни каси, по силата на който граждани на Федералната република ще могат да ползват базата на нашия туризъм, включително и в частни места за настаняване, стига да отговарят на изискванията на българските и германските нормативни документи в сферата на балнео-, СПА и сродните видове туризъм. Министърът изказа признателност за ползотворното сътрудничество с Българския съюз по балнеология и СПА туризма. Тя обърна внимание върху потенциала от минерални води в региона около с. Белчин, който трябва да се развива устойчиво. На много места в България също имат богати ресурси и перспективи за растеж на този специализиран вид туризъм. Министър Ангелкова благодари на премиера Борисов и на колегите си от кабинета за съдействието, което оказват на сектора, защото е свързан с много други индустрии. Вчера се е състояла работна среща на министър Теменужка Петкова с представители на туристическия бранш от курорта Боровец. Заедно с експерти от ЕСО и ЧЕЗ-Електроразпределение са обсъдени поставените от хотелиерите въпроси, свързани с възможностите за предоставяне на допълнителна енергийна мощност за нуждите на ски курорта и за подобряване условията за електроснабдяване. Предстоящата реконструкция от страна на ЕСО на подстанция Самоков ще гарантира качеството на електроснабдяването както на територията на Боровец, така и на цялата община Самоков. Министерството на туризма е готово да съдейства според компетенциите си. Министър Ангелкова се спря на голямото значение на културно-историческия туризъм за страната и за Самоковския край. Общината и Софийска област са включени в трите вида тематични дестинации, които министерството разработи - културно-исторически, балнео- и СПА и винено-кулинарни. Чрез Белчин община Самоков е избрана и сред новите 5 ЕДЕН дестинации за здравен и балнеотуризъм, които ще бъдат рекламирани чрез специализирана мрежа у нас и в Европа. Промените в Закона за туризма са свързани със статута на националните курорти, припомни министър Ангелкова. Много е важно, освен да се наричат така, те да имат и ясно разписани права и задължения. Местната власт е ключова в това отношение. Община Самоков е длъжна част от приходите, които отчита от националния курорт на нейна територия, да реинвестира обратно в него, коментира още тя. Министърът призова също бизнесът и общините да участват в четвъртото издание на Годишните награди в туризма-2019, които ведомството организира и чийто срок за кандидатстване е до 20 октомври. Това е платформа, на която можете да популяризирате добрите си практики и да привличате нови туристи в региона. Наградените ще определи самият бизнес чрез онлайн гласуване, каза още тя. Всички представители на контролните органи докладваха за готовността си да гарантират спокоен и сигурен зимен сезон. Представителите на АПИ, ДНСК, Гранична полиция, МВР и др. са провели необходимите дейности в очакване на зимата. От вътрешността на страната ще има и този сезон командировани полицаи. Концесионерът на ски зона Боровец също обяви, че е напълно готов за старта на новия сезон. Всички туристи трябва да са спокойни за безопасността на съоръженията. Осигурена е нова техника, която позволява пистите да се обработва своевременно.", "date": "2019.10.18", "title": "Ангелкова в Боровец: Мобилизирани сме зимният сезон да затвърди добрите резултати през трудната 2019 г."}
{"url": "https://www.24chasa.bg/novini/article/7717048", "text": "Най-малкото, което ЕС дължи на региона, е да бъде ясен, написа в Туитър външният министър на Северна Македония Никола Димитров, цитиран от агенция МИА, предаде БТА. \"Ако вече няма консенсус за европейското бъдеще на Западните Балкани, ако обещанието от Солун през 2003 г. вече не важи, гражданите заслужават да го знаят\", заяви Димитров. Министърът благодари на всички лидери в ЕС, които са се борили упорито за започване на преговори със Северна Македония и Албания, като с това са признали и утвърдили Преспанското споразумение с Гърция /по спора за името Македония/ и са насърчили вътрешните реформи и европейската перспектива на Северна Македония, която е кандидатка за ЕС от цели 14 години. \"Докато чакаме да се постигне консенсус, ние трябва да продължим да защитаваме истинските европейски ценности у нас\", написа Димитров. Лидерите на ЕС не успяха да се договорят за начало на присъединителни преговори със Северна Македония и Албания на срещата на върха в Брюксел.", "date": "2019.10.18", "title": "Никола Димитров: Най-малкото, което ЕС дължи на Скопие, е да бъде ясен"}
{"url": "https://www.24chasa.bg/novini/article/7717044", "text": "Фосили на морски членестоноги, живели преди 480 милиона години, бяха открити подредени едни до други в една и съща посока, като животните вероятно са искали да се защитят от буря, сочат резултатите от международно изследване, цитирани от световните информационни агенции. \"Става въпрос за най-древната форма на колективно поведение сред животните\", заяви Абдеразак Ел Албани от Френския център за научни изследвания. Въпросното необходимо за оцеляването поведение е сравнимо с това на някои срещащи се днес лангусти, които се придвижват на групи, за да избегнат смущения в заобикалящата ги среда. Учени от Франция, Швейцария и Мароко са изследвали фосили от трилобити ампикс, които са се срещали в Мароко преди 480 милиона години, през периода ордовик, когато повечето групи животни са се диверсифицирали. Специалистите са се натъкнали на фосили, които са като подредени в индианска нишка, а шипчетата им се докосват и са ориентирани в една и съща посока. Анализът на заобикалящите ги седименти е показал, че трилобитите вероятно са били зарити в почвата по време на буря. \"Най-логичното предположение е, че е трябвало да мигрират от една среда в друга, за да се защитят от морско вълнение. Възможно е също да са търсили по-спокойна среда, в която да се размножават, както днес това правят лангустите в Карибско море\", поясни Мюриел Видал от екипа. \"Защо са мигрирали на групи, а не поотделно? Защо са се докосвали? Все още не сме намерили отговори на тези въпроси - отбеляза един от авторите на изследването Жан Вание. - Но от статистическа гледна точка, придвижването на групи е по-малко рисковано, защото намалява вероятността да бъдеш изяден от хищник, който ще е затруднен да идентифицира плячката си.\"", "date": "2019.10.18", "title": "Откриха следи от най-древната форма на колективно поведение сред животните"}
{"url": "https://www.24chasa.bg/novini/article/7716876", "text": "Пощенска карта, посветена на 140 г. от подписването на Цариградския мирен договор бе валидирана днес в рамките на Европейската филателна изложба „Пловдив фила 2019“ и Международния панаир „Булколекто“. Печатът за пускане в употреба бе поставен от зам.-министъра на транспорта Андреана Атанасова, почетния председател на Съюза на филателистите в България Симеон Сакскобургготски и внука на княз Алексей Лобанов - Ростовский, подписал договора от страна на Русия - Никита Лобанов – Ростовский. В церемонията участва и изпълнителният директор на „Български пощи“ Деян Дънешки. Изданието е в колекционерски тираж от 881 броя, а художественото оформление е на Тома Гълов. По-късно днес заместник-министър Андреана Атанасова валидира пощенска марка на тема „Българска култура и изкуство - 100 години от рождението на Николай Хайтов“. Тя се отпечатва в тираж 10 300 броя, а художник на проектите е Людмил Методиев. В днешния втори ден на Международната филателна изложба „Пловдив 2019“, организаторите на събитието връчиха златен медал на Министерството на транспорта, информационните технологии и съобщенията за подкрепата за филателното движение в България.", "date": "2019.10.18", "title": "Внук на княз и Симеон Сакскобургготски валидираха пощенска карта (Обзор)"}
{"url": "https://www.24chasa.bg/novini/article/7717054", "text": "80% от нарушенията по родните пътища са дело на 20% от шофьорите, разкри председателят на Държавната агенцията за „Безопасност на движението по пътищата\" Малина Крумова в студиото на „Лице в лице”. Според нея именно към тези водачи на превозни средства, които са нарушители рецидивисти, трябва да се насочи вниманието и санкциите. Що се отнася до размера на глобите, Крумова смята, че не той е толкова важен, а ефективността на събирането им и да не се позволява усещането за безнаказаност в нарушителите. „Категорично сме на мнение, че трябва да се обективизира изпитът за правоспособност на водачите, за да се установи дали той има необходимите знания и умения”, заяви Малина Крумова и отбеляза, че познаването на Закона за движение по пътищата не те прави автоматично правоспособен и адекватен шофьор. „Тук става въпрос и за управление на автомобил, което е и моторно-двигателно умение”, смята Крумова, но според нея не става въпрос за автоматично увеличаване на часовете по кормуване, а за придобиването на адекватни умения като шофьор. Като пример председателят на Държавната агенцията за „Безопасност на движението по пътищата\" посочи факта, че не се преподава шофиране с висока скорост, каквато е позволена по магистралите у нас. „До края на месец септември статистиката на катастрофите се движеше сравнително добре в сравнение с миналата година, но имахме един изключително тежък юни в това отношение. Беше доста трагичен и черен. През октомври има тежки катастрофи”, разкри Крумова. Последната тежка катастрофа край Крън, която отне шест човешки живота, показва, че имаме млад и неопитен водач с безотговорно поведение. Скоростта е била висока, а на мястото на сблъсъка дори няма спирачен път „Важно е цялото общество да възприема безопасността по пътищата като своя кауза, защото ако в една такава ситуация останалите, които са били с него в колата, чудя как не са го спрели”, заяви Крумова. 96% от катастрофите според статистиката се дължат на грешки на водача, но не се стига до заключение какво е предизвикало тези грешки и да се потърси превенция в бъдеще. От обективните фактори сред основните причини за пътните произшествия е скоростта, разкри Крумова.", "date": "2019.10.18", "title": "Малина Крумова: 80% от нарушенията у нас са\nдело на 20% от шофьорите"}
{"url": "https://www.24chasa.bg/novini/article/7717063", "text": "Окръжен съд – Кюстендил обяви мини „Бобов дол” в несъстоятелност. Решението е взето на 14 октомври, съобщи  . Производството по несъстоятелност бе спряно, а след това възобновено по искане на НАП. Причината - неизпълнение на оздравителния план. Магистрати припомниха, че производството по несъстоятелност на мини \"Бобов дол\" беше открито през май 2012 г. Компанията обаче предложи оздравителен план, който беше утвърден три години по-късно. Това се случи след като финансовото министерство се съгласи да разсрочи публичните ѝ дългове при положение че те бъдат изплатени на 180 равни месечни вноски. Планът беше обжалван и затова влезе в сила миналата година. Тогава компанията обяви, че закрива рудник \"Бобов дол\". Предната година пък беше затворен и рудник \"Бабино\". От съда обещаха повече информация идната седмица. Решението подлежи на обжалване.", "date": "2019.10.18", "title": "Съд обяви мини „Бобов дол” в несъстоятелност"}
{"url": "https://www.24chasa.bg/novini/article/7713430", "text": "Казвам се Радослав Каратанчев, независим кандидат за кмет на София, родом от София. Спортист съм с множество отличия – два пъти републикански шампион по академично гребане, към днешна дата съм и бизнесмен с успешни проекти както в страната, така и в чужбина. Семеен съм, горд баща на четири дъщери – всички те успешно реализирани в спорта. Подкрепям ги във всяко тяхно начинание и винаги ще е така. Издигнат съм от инициативен комитет в лицето на гражданско движение СИЛА. Движението се състои млади и интелигентни хора, които искат промяна, която е крайно необходима да се случи. СИЛА символизира недоволството на обикновените млади и будни хора срещу корумпираното управление. СИЛА са познати на всички с множеството протести, които са организирали през годините в полза на обществото срещу корупцията. Убеден съм, че те са правилният избор, защото не са обвързани по никакъв начин с политиката и както те ми гласуват доверие, така и аз на тях, а това е водещо. С моя опит и с тяхната енергия, вярвам, че промяната може да бъде постигната. В програмата си залагам на пряка демокрация за управлението на Столична община. С налагането на пряка демокрация, ще се изкорени веднъж завинаги корупцията, без да са необходими допълнителни финансови разходи. Необходимо е решенията за София да бъдат прозрачни за местните хора и те да имат по-голям достъп до управлението на общината. Чрез пряката демокрация в бюджета на Столична община ще се върнат всички средства, които се крадат ежедневно и така ще бъде възможно градът да продължи да се развива и да послужи за пример на всички останали. Готов съм да се боря срещу корупцията, която в момента се „вихри“ във всички етажи на властта и не ме е страх да го кажа и да го направя. Управлявам бизнеса си отговорно, чисто и почтено и не смятам да променям тези принципи и като кмет на град София.", "date": "2019.10.18", "title": "Радослав Каратанчев, независим кандидат за кмет на София"}
{"url": "https://www.24chasa.bg/novini/article/7717075", "text": "Според процедура, приета от Академичния съвет на Софийския университет \"Св. Климент Охридски\", в 17.00 часа на 18 октомври изтече срокът за издигане на кандидатури за ректор на Софийския университет. Кандидатурата за поста е една - на проф. Анастас Герджиков. Тя е издигната от Общото събрание на Факултета по класически и нови филологии на СУ, съобщи пресцентърът на висшето училище. На 20 ноември 2019 г. Общото събрание на Софийския университет ще избере еднолични и колективни органи на управление и контрол на Софийския университет.", "date": "2019.10.18", "title": "Само проф. Анастас Герджиков кандидат за ректор на Софийския университет"}
{"url": "https://www.24chasa.bg/novini/article/7717087", "text": "Турция е готова да действа самостоятелно по въпроса за създаване на зона за сигурност в Сирия, въпреки постигнатото със САЩ споразумение. Това заяви днес турският президент Реджеп Тайип Ердоган, цитиран от ТАСС. Зоната за сигурност в Сирия трябва да бъде създадена съвместно със САЩ, но ако е необходимо, Турция е готова да действа сама, подчерта президентът пред чуждестранни журналисти, предаде БТА.  Турският лидер днес заяви още, че Русия би могла да оглави инициатива за постигане на мир на запад от р. Ефрат в Сирия. В момента имаме действащо постигнато споразумение в Сочи за Идлиб. Ще продължим да работим в тази насока. Струва ми се, че Русия би могла да оглави инициатива за постигане на мир на запад от р. Ефрат, посочи Ердоган.", "date": "2019.10.18", "title": "Турция е готова да действа самостоятелно за създаване на \"зона за сигурност\" в Сирия"}
{"url": "https://www.24chasa.bg/novini/article/7717083", "text": ", беше задържан под стража, съобщи   Според прокуратурата, 18-годишният младеж е проявил цинизъм в поведението си на трибуните на стадиона. Той дори на два пъти показал задните си части. Младежът има и условна присъда за нанасяне на средна телесна повреда. Цветан Гечев обаче твърди, че не той, а неговият брат близнак е бил на мача. Защитата поиска по-лека мярка до изясняване на случая, но според обвинението –доказателствата срещу Гечев са достатъчно. Братът на Цветан потвърди думите му. „Отидох в Първо районно и казах: „Аз бях” и те ме излъгаха, че брат ми си е признал, че е бил на мача, а всъщност няма такова нещо. Аз отидох просто да си гледам мача и съм бил на грешното място”, поясни Димитър Гечев. Междувременно полицията съобщи, че е задържала още петима младежи за непристойно поведение и така общият им брой става 16.", "date": "2019.10.18", "title": "Фенът, показвал задните си части на мача с Англия: Не бях аз, а моят близнак"}
{"url": "https://www.24chasa.bg/novini/article/7717109", "text": "Оставка на премиера Зоран Заев и на правителството и предсрочни избори, поискаха днес лидерите на Алианс за албанците Зиядин Села и на движение Беса Билал Касами, след като страната отново не получи дата за преговори с Европейския съюз, съобщиха медиите в Северна Македония. \"И ние като гражданите сме дълбоко разочаровани не от ЕС, а от вътрешните събития и от неуспеха на правителството да направи реформи\", заяви Зиядин Села, цитиран от портала Вечер. Според него проблемът е, че вместо да се бори с корупцията и престъпността, правителството е станало \"част от корупцията\". Села допълни, че правителството \"трябва да плати цената \" за неуспеха в ЕС. Билал Касами оцени новото отлагане на датата за преговори с ЕС като \"неуспех на правителството\" и настоя за предсрочни избори, съобщава информационният сайт МКД. \"Макар че това правителство дойде с много обещания, то не осъществява почти нищо и връща страната много крачки назад. От днес страната е в дълбока криза, изходът от която е колективна оставка на правителството и предсрочни избори\", каза Касами. Съветът на ЕС не можа днес да се договори за определяне на дата за започване на преговори със Северна Македония и Албания.", "date": "2019.10.18", "title": "2 партии на албанците в Северна Македония: Оставка на Заев и предсрочни избори"}
{"url": "https://www.24chasa.bg/novini/article/7716847", "text": "Нещо повече, на успелите кандидати ще бъде изплатена заплата в размер на 2 000 британски лири (2550 долара) за всеки дом, в който остават, с шанс да посещават 10-15 годишно, пише  . Онлайн порталът HushHush.com, който нарича себе си \"Amazon за милионери\", наема \"хора, които да тестват луксозни къщи\", с цел да проверят престоя в различни имоти, включително луксозен замък на Френската Ривиера, испанска вила с 25 спални, дом на брега във Флорида Риф клуб и имение от 14 000 кв. фута в Сан Франциско, пише \"Бизнесинсайдър\". Имотите се продават на цени от 462 250 британски лири ($ 589 350) до ?81 046 350 ($ 103 330 850), а успешните кандидати ще трябва да останат във всеки от тях по една седмица. Спечелилите кандидати ще се насладят на начина на живот на милионерите, но ще трябва да предават в компанията резюме за всеки посетен имот в размер до 800 думи до 5 дни след завръщането си от престоя там. Те ще трябва да оценят местоположението на имота, достъпността, стила, комфорта и пригодността му за уебсайта. По същество работата включва тестване на домовете, за да се гарантира, че те отговарят на стандартите на заможните клиенти на компанията, преди да бъдат пуснати на пазара. Одобрените кандидати ще трябва да пътуват в кратки срокове, но всички пътни разходи ще им бъдат покрити. HushHush търси надеждни хора с добро око за подробности и демонстративни умения за писане. За да кандидатствате, просто трябва да попълните онлайн формуляр и да обясните защо трябва да бъдете избран да тествате луксозните имоти. HushHush заяви пред \"Бизнесинсайдър\", че няма краен срок за кандидатстване, просто се търсят правилните хора.", "date": "2019.10.18", "title": "Kомпания търси служители, за да отсядат в най-луксозните имоти в света"}
{"url": "https://www.24chasa.bg/novini/article/7716868", "text": "Европейската полицейска служба Европол обяви днес нова кампания за залавянето на най-търсените жени престъпници в държавите членки на Европейския съюз, предаде Франс прес, цитирана от БТА.  Службата подчертава, че техните престъпления са не по-малко сериозни от тези, извършени от мъже. В рамките на кампанията под надслов \"Престъпността няма пол\" започва работа нов интерактивен уебсайт на Европол, в който фигурират лицата на най-търсените престъпници на Европа. Сред тях има 18 жени. Заподозрените са издирвани за убийства, трафик на хора и наркотици. Посетителите на уебсайта могат да видят лицето на заподозрения и дали той е мъж или жена. \"Целта е да се привлече възможно най-голям брой посетители, от опит знаем, че, колкото повече хора са видели издирваните лица, толкова са по-големи шансовете те да бъдат открити и арестувани\", заяви говорителка на Европол. Пример за известна жена престъпник е Джесика Едосомуан, нигерийка, издирвана от френските власти заради организирането на мрежа за проституция в региона на град Лион. Мрежата е експлоатирала за проституция близо 60 жени, примамени да дойдат във Франция с обещания за по-добро бъдеще. Жените са били принуждавани да проституират, а семействата им са били сплашвани, заяви френската полиция пред Франс прес. Полицията подозира, че Едосомуан се намира в някоя от страните на Бенелюкс, в Италия или във Франция. Друга известна жена престъпник е 31-годишната унгарка Илдико Дудас, издирвана за трафик на наркотици и насилие над деца. Дудас бе осъдена на шест години затвор за престъпления, извършени в периода 2011-2012 г., но понастоящем властите не знаят къде се намира.", "date": "2019.10.18", "title": "Нов интернет сайт на Европол ще покаже лицата на най-търсените жени престъпници в ЕС"}
{"url": "https://www.24chasa.bg/novini/article/7716866", "text": "Турският президент Реджеп Тайип Ердоган съобщи днес, че третият етап от доставката на руските зенитно-ракетни системи С-400 в Турция ще бъде извършен през октомври - ноември тази година, съобщи ТАСС, цитирана от БТА. Нашето военно-техническо сътрудничество с Русия продължава. Третият етап от доставките ще приключи или в края на ноември, или през декември, каза турският президент в отговор на въпрос на ТАСС по време на среща с представители на чуждестранни медии в Истанбул.", "date": "2019.10.18", "title": "Третият етап от доставката на руските С-400 в Турция - през октомври и ноември"}
{"url": "https://www.24chasa.bg/novini/article/7716845", "text": "Две персони със синя кръв и кандидатът за кмет на Пловдив Здравко Димитров гостуваха вчера в Пловдивската митрополия. На входа те бяха посрещнати тържествено с камбанен звън. Негово Величество Симеон Сакскобургготски и руският княз Никита Лобанов-Ростовски посетиха митрополията по покана на Негово Високопреосвещенство Митролопит Николай. Домакинът лично посрещна и благослови височайшите гости. Княз Лобанов-Ростовски е един от малкото оцелели потомци на последната руска царска фамилия Романови. Митрополитът, кандидат на богословските науки от Московската духовна академия, поговори с княза на руски. Симеон Сакскобургготски, известен с благочестието си, запали свещ в църквата и целуна иконата на Света Марина. В срещата участва и кандидатът за кмет на ГЕРБ за кмет на Пловдив Здравко Димитров. Според църковния протокол самият факт, че на среща на такова високо равнище е поканен да участва и кандидат за кмет, вече е оценка за него и неговия дарителски принос към Българската православна църква, коментира висш духовник от Пловдивската митрополия. Здравко Димитров знае какво е най-добро за Пловдив и ще го направи - Не живея тук и нямам впечатления как точно се променя Пловдив. Но винаги се радвам да се разходя из града. Ако ми остане време, непременно ще разгледам забележителностите на Пловдив. - Много рядко давам оценки. Това е мой принцип. Ммятам, че така е правилно и коректно. Познавам г-н Здравко Димитров открай време, имам много добри впечатления. Познавам във всяко отношение работата на г-н областния управител и я цена високо. - Мисля, че г-н Здравко Димитров знае какво да се направи. Може да се обърнете към него. - Точно преди ден ме попитаха за това от една чужда телевизия. Не трябва да се връщаме назад, да гледаме негативно. Трябва да направим оценка откъде тръгнахме, накъде стигнахме и накъде вървим. Трябва да гледаме напред. Повече от оптимист съм за България, аз съм реалист.", "date": "2019.10.18", "title": "\"Света Марина\" посрещна Симеон с камбанен звън (Снимки)"}
{"url": "https://www.24chasa.bg/novini/article/7716891", "text": "По данни на Министерството на благоустройството на Испания, в чиито компетенции влизат транспортните инфраструктури, с оглед на общата стачка и планираните многолюдни демонстрации в Каталуния на 18 октомври са взети мерки да се гарантира обществения транспорт и свободата на придвижването в Каталуния и специално в Барселона. Стачката доведе до предприемането на превантивни мерки като затваряне на търговски вериги и магазини, неучебни дни за училища и университети, отменяне на концерти, спортни събития и театрални представления. Пренасочен е морски круиз с 918 туристи, който ще акостира във Валенсия вместо в Барселона. Врати са затворили емблематични културни забележителности като катедралата „Саграда фамилия” в Барселона, посочват от пресцентъра на Министерството на външните работи. Очаква се кулминацията на протестите да започне при събирането на шест лъча манифестанти към 17 ч. местно време, 18 ч. българско време. На международното летище в Барселона днес са регистрирани 57 отменени полета, повечето на компаниите „Vueling“ и „Iberia“. Според испанските власти въпреки това обстановката на летището е нормална, защото са взети мерки да не се повтаря колапсът преживян в началото на тази седмица. От страна на автономното правителството на Каталуния също многократно бе заявено, че няма да се толерират прояви на насилие, а само мирни шествия и протести. Поради очакваната масовост на проявите днес предпазни мерки са взети и в други големи каталунски градове като Жирона и Лерида, където над 70 % от магазините и заведенията ще останат затворени. Поради инциденти и блокади на пътя от групи протестиращи днес е силно затруднено преминаването на границата с Франция и в двете посоки. Протестиращите затрудняват трафика от Каталуния към Андора по шосе N-145 - единственото, по което е възможен достъп от испанската територия. Проблеми има също по магистралите AP-7 в двете посоки при Жирона и AP-2 при Лерида, както на националната пътна мрежа, така и по автономната, като има проблемни участъци с инциденти от горящи автомобилни гуми. Около 20 пътни артерии в Каталуния са с временно прекъснат трафик. Железопътният транспорт функционира, но със закъснения, като са гарантирани минимални услуги от 33 %. Местните власти обявиха, че ще осигурят функционирането на метрото и автобусите на 50 % от нормалния график, но само в часовете от 17.00 ч. до 20.00 часа местно време, а след това ще се намали на 25 %. Препоръчваме на българските граждани да не предприемат без неотложна необходимост пътувания до Каталуния в дните на протестите, а постоянно пребиваващите в областта български граждани или туристи да избягват районите, в които се организират протестни мероприятия. Остават в сила и предишните предупреждения и съобщения от Министерството на външните работи на България. Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост. Българските граждани могат да се свържат с ГК Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846.", "date": "2019.10.18", "title": "Външно: Протести усложняват обстановката в Каталуния, не пътувайте до там"}
{"url": "https://www.24chasa.bg/novini/article/7716898", "text": "Варненски окръжен съд обяви за невинни подсъдимите Веселин Марешки и Красимира Колева, обвинени в изнудване чрез заплаха за увреждане на имущество. Отхвърлени бяха гражданските искове, предявени от частния обвинител Асен Миланов. Единият беше в размер на 40 000 лева за претърпени неимуществени вреди и 14 830 лeва обезщетение за унищоженото и повредено имущество, собственост на дружеството и възпрепятстване на търговската дейност на заведението. Според обвинението в периода 9 октомври-16 ноември 2014 г. двамата подсъдими се опитали да принудят Асен Миланов да им плаща наем за наетата от него пицария в размер на 10 000 лева, вместо на наемодателя, бившият съпруг на Колева, с когото имал договорни отношения. След като Асен Миланов отказал да плаща наем на двамата подсъдими, те предприели ответни действия. Подавали жалби и инициирали проверки на законността на изградена външна конструкция, с която била увеличена площта на заведението, които довели до събарянето й. Впоследствие, след искане на Красимира Колева, било прекратено и електрозахранването в обекта. Тогава Асен М. се обърнал за помощ към общинския съветник от Варна Костадин Костадинов. Наемателят на пицарията се надявал, че в качеството си на длъжностно лице Костадинов ще помогне за разрешаване на конфликта между него и Веселин Марешки. Последва конфликт и едва ли не до бой между двамата политици. Присъдата подлежи на обжалване или протест пред Апелативен съд в 15-дневен срок.", "date": "2019.10.18", "title": "Оправдаха Марешки и аверката му за рекет"}
{"url": "https://www.24chasa.bg/novini/article/7717000", "text": "Замърсяването на въздуха е един от новите аргументи на българското правителство пред Брюксел за преразглеждане на пакета „Мобилност”. В искането са се включили още пет страни, а целта е да се предотвратят загубите за транспортния бранш от Източна Европа. Това обясни в предаването „Лице в лице” по   министърът на транспорта и съобщенията Росен Желязков. „На този етап имаме ключови позиции, от които няма да отстъпим. Това са връщането на камиона, връщането на водача, освен ако с декларация той не заяви къде иска да ползва своята почивка и въпросът с двустранните превози”, уточни ресорният министър. По думите му български фирми се регистрират в Европа, за да избегнат нововъведените промени. Според него най-застрашени са малките и средни предприятия, които съставят близо 70% от транспортния бранш. Росен Желязков заяви, че няма криза в БДЖ, въпреки че се продават локомотиви. „До днес имаше 25 отменени влака, от утре се възстановяват 21 от линиите. Имаше известно затруднение заради ремонти”, каза той и добави, че в момента има обявена обществена поръчка за нови локомотиви и вагони. Транспортният министър подчерта, че България е изразила готовност за изграждане на трети мост над Дунав, но има пречки от румънска страна. По план мостовото съоръжение е планувано край Свищов. „Предложението за промяна на практическия шофьорски изпит е част от мерките срещу корупционните практики в ИА „Автомобилна администрация”. То не е обърнато към преподавателите, школите и водачите, а към провеждането на самите изпити ”, коментира Желязков. Той обясни, че се подготвя софтуер, който ще контролира времето на шофиране и маршрутите. Изпитът ще показва обективната оценка на уменията на водача. „Нашите анализи показват, че в 10% от случаите има нерегламентирани отношения, искаме да пресечем предпоставките за това”, заяви Желязков.", "date": "2019.10.18", "title": "Желязков: Мръсният въздух е новият ни аргумент за пакета \"Мобилност\""}
{"url": "https://www.24chasa.bg/novini/article/7717111", "text": "Президентът на САЩ Доналд Тръмп написа в Туитър, че турският му колега Реджеп Тайип Ердоган го е уверил в телефонен разговор, че иска примирието в Сирия да се прилага, предадоха Ройтерс и Франс прес, цитирани от БТА.  Ердоган е казал на Тръмп, че е имало отделни случаи на снайперистка стрелба и минометен обстрел в Североизточна Сирия, но бързо им е бил сложен край. \"Той много иска примирието да проработи. Кюрдите също искат това\", каза Тръмп. Той заяви, че някои европейски страни вече имат готовност да репатрират своите граждани, които са сред пленените в Сирия джихадисти. \"Това е добра новина! Голям напредък!\", туитна Тръмп.", "date": "2019.10.18", "title": "Тръмп: Ердоган иска примирието в Сирия да се прилага"}
{"url": "https://www.24chasa.bg/novini/article/7717115", "text": "Американската посланичка Херо Мустафа връчи акредитивните си писма на президента Румен Радев.  \"Сега тя може да започне работата си като посланик на САЩ в България. Поздравления, посланик Мустафа!\", написа американската мисия на фейсбук страницата си в петък. След това дипломат №1 на САЩ положи венец пред Паметника на Незнайния воин в София като първи официален акт. Съветникът по административните въпроси и бивш сержант от Морската пехота на САЩ от запаса Гари Андерсън и военното аташе полковник Шанън Джонсън се присъединиха към посланик Херо Мустафа, за да отдадат почит на незнайните воини на България. Херо Мустафа, която е от кюрдски произход, пристигна в България в сряда със съпруга си и двете си дъщерички, след като във вторник положи клетва в Държавния департамент.", "date": "2019.10.18", "title": "Посланик Херо  Мустафа  връчи акредитивните  си писма  на Радев (снимки)"}
{"url": "https://www.24chasa.bg/novini/article/7717144", "text": "Обща стачка в израз на недоволство от съдебните присъди срещу деветима каталунски лидери блокира днес обществения живот в испанската автономна общност Каталуня, предаде ДПА, цитирана от БТА. Демонстранти блокираха входа на прочутата катедрала \"Саграда фамилия\". Множество, призоваващо за независимост на Каталуния, се събра сутринта близо до известната незавършена катедрала на архитекта Антонио Гауди. От катедралата написаха по-късно в Туитър, че затварят храма, за да гарантират сигурността на посетителите, служителите и работниците. Блокирани бяха и пътища в региона. Магазините останаха затворени в части от центъра на Барселона. Десетки полети, основно на авиолиниите \"Иберия\" и \"Вуелинг\", бяха отменени на международното летище на Барселона \"Ел Прат\". Спряха да работят пристанищните служители и работниците в заводите на автомобилната компания \"Сеат\". Железопътният транспорт продължи работата си въпреки засиленото присъствие на служители на реда на главната жп станция в Барселона. Днешните демонстрации обаче като цяло бяха мирни, отбелязва ДПА. Демонстранти издигнаха вчера барикади и подпалваха кофи за боклук и мебели в Барселона, припомня агенцията. Сепаратистките лидери на Каталуня призоваха на демонстрациите да няма насилие и те да запазят мирния си характер.", "date": "2019.10.18", "title": "Обща стачка в Каталуня блокира\nтранспорта и обществения живот"}
{"url": "https://www.24chasa.bg/novini/article/7717068", "text": "Нова банкнота с номинал 50 лева пуска в обращение БНБ от 1 ноември. Отпечатани са 31 млн. броя. “Основните елементи и дизайн са запазени. Въвеждаме нови защити”, съобщи подуправителят на БНБ Калин Христов. Догодина са планирани нови емисии от 20, 10 и 5 лева, каза той. Засега не се обсъжда пускане на банкнота с номинал 200 лв., защото броят на електронните плащания расте за сметка на тези в брой, добави Христов. И допълни, че монетите от 1 и 2 ст. няма да се изваждат от оборот. Според Христов издаването на нови банкноти не означава, че влизането ни в еврозоната ще се забави, а се прави за гарантиране на тяхната защита. От началото на месеца 115 бройки от 50 лв. са обявени за фалшификати, което при 143 млн. в обращение е минимален дял. С приемането на еврото опитите за фалшификации ще са в пъти по-големи, прогнозира Христов. Банкнотите от 50 лева, емисия 1999 г. и 2006 г., остават в обращение заедно с новата емисия. Главният касиер на БНБ Стефан Цветков представи суперзащитите на новата банкнота. Тя е с воден знак с висока резолюция, с нова холограмна лента с оптични ефекти, която променя цвета си от златисто към зелено. Релефни черти от двете страни са предназначени за незрящи хора, каза Цветков.", "date": "2019.10.18", "title": "Нова банкнота от 50 лева от ноември"}
{"url": "https://www.24chasa.bg/novini/article/7717064", "text": "Близо 731 млн. евро са изпратените у нас пари от емигранти до края на юли, отчита статистиката на БНБ. За същия период на 2018 г. сумата е била с 13 млн. евро по-малко. До седмия месец на 2019 г. най-много постъпления са получени през май, когато сумата възлиза на близо 120 млн. евро, а най- малко са преводите през януари - 88,3 млн. евро. Само за юли изпратената сума към България е 106 млн. евро - с 2 млн. повече в сравнение със същия месец на 2018 г. Средно на ден българите, работещи в чужбина, са изпращали по 3,4 млн. евро. През 2018 г. общата сума от емигрантите, получена в България, е 1,174 млрд. евро, като най-много пари са дошли от сънародниците ни в Германия - почти 240 млн. евро, следвани от САЩ с 219 млн. и Испания - 141 млн. евро. За тази година класацията се запазва, като топ 5 на държавите, от които идват най-много пари, се допълва от Великобритания и Италия. Според данни на БНБ преводите от емигрантите у нас отиват в потреблението, здравеопазването и покриването на текущи разходи", "date": "2019.10.18", "title": "731 млн. пратени от емигранти за 7 месеца"}
{"url": "https://www.24chasa.bg/novini/article/7716838", "text": "Окръжният съд в Кюстендил е оставил в ареста с мярка за неотклонение задържане под стража 38-тодишния Валентин З. и е отхвърлил молбата му за изменение на мярката му в по-лека, съобщиха от съда, цитирани от БТА. Мъжът е обвиняем по досъдебно производство по описа на полицията в гр. Рила за грабеж, в условията на опасен рецидив, извършен на 11 март, в съучастие с още един извършител. Според обвинението, двамата са отнели 250 лв. и 60 грама златни накити от 64- годишна жена. Обвиняемият Валентин З. е осъждан 43 пъти, уточниха от съда. Определението подлежи на обжалване и протестиране с частна жалба и частен протест пред САС, в 3-дневен срок считано от днес.", "date": "2019.10.18", "title": "Задържаха под стража заради грабеж рецидивист с 43 присъди"}
{"url": "https://www.24chasa.bg/novini/article/7716442", "text": "Временно се ограничава движението по път II-21 Русе - Силистра в чертите на с. Сливо поле поради ПТП. Това съобщиха от пресцентъра на АПИ. Движението се осъществява през уличната мрежа на с. Сливо поле.                                                                                                                                                                                                                                                                                                                                ", "date": "2019.10.18", "title": "Катастрофа ограничава движението по пътя Русе - Силистра"}
{"url": "https://www.24chasa.bg/novini/article/7716469", "text": "Президентът Румен Радев ще бъде на посещение в Япония за интронизацията на император Нарухито, съобщиха от прессекретариата на държавния глава. Ето и програмата му: От 21 до 24 октомври президентът Румен Радев ще бъде на посещение в Токио, по случай интронизацията на новия император на Япония Нарухито. На 21 октомври Румен Радев ще проведе работна среща с ръководството на японската корпорация „Мейджи“. На 22 октомври държавният глава и съпругата му Десислава Радева ще присъстват на церемонията по интронизация на новия японски император Нарухито. На 23 октомври президентът Радев ще посети университета „Тойо“ в Токио. Държавният глава ще изнесе лекция, посветена на перспективите за развитие на българо-японските отношения, и ще разговаря с ръководството на университета. По-късно през деня Румен Радев ще се срещне с групите за приятелство с България от двете камари на японския парламент. В рамките на срещата държавният глава ще връчи висши държавни отличия на представители на японското правителство и парламент за техните заслуги в укрепването и развитието на партньорството между България и Япония. На 24 октомври президентът Румен Радев ще се срещне с министър-председателя на Япония Шиндзо Абе. Българският президент ще проведе работна среща и с представители на Японско-българския икономически комитет. Държавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.", "date": "2019.10.18", "title": "Радев отива в Япония за интронизацията на император Нарухито"}
{"url": "https://www.24chasa.bg/novini/article/7716481", "text": "“Приветстваме поставянето на Западните Балкани сред приоритетите на Хърватското председателство на Съвета на ЕС през първата половина на 2020 г., както и организирането на Среща на върха за региона след тази в София.” С тези думи вицепремиерът и министър на външните работи Екатерина Захариева се обърна към хърватския си колега Гордан Гърлич-Радман, с когото разговаря днес в Загреб. Захариева е на официално посещение в Република Хърватия, съобщиха от пресцентъра на Министерството на външните работи. “Приоритетите ни са свързани със свързаност, растеж, защита на европейските граждани и сигурност, миграция, и, разбира се, разширяването. Надяваме се Срещата на върха на 7 май догодина в Загреб да е успешна и бихме искали да ни помогнете с опита от вашето Председателство”, каза Гордан Гърлич-Радман. “Ще координираме вашето председателство на Съвета и нашето съвместно председателство с Република Северна Македония на Берлинския процес”, каза Захариева. И двамата министри изразиха разочарованието си, че Европейският съвет не постигна консенсус по решение за започване на преговори за членство с Република Албания и Република Северна Македония. “Нашите премиери Борисов и Пленкович се бориха много на вчерашния Европейски съвет за нашите приятели от Тирана и Скопие. Мислим, че най-силният мотив за реформи в региона е членството в ЕС”, подчерта българският първи дипломат. “Нашето партньорство се развива и в рамките на ЕС, и в НАТО. София и Загреб трябва да се ангажират да работят за ново стратегическо измерение на своите взаимоотношения чрез задълбочаване и засилване на сътрудничеството си в ключови области като сигурност и отбрана, правоприлагане, търговски и икономически връзки, туризъм, образование, наука и култура”, добави Захариева. Двете държави са толкова близки, но все още не са свързани с директна самолетна линия. Това допълнително ще стимулира българите да почиват в страната, въпреки че и в момента Хърватия е популярна дестинация за пътувания на български туристи. Общият брой отчетени пътувания на български граждани през 2018 г. е 36 222, а на хървати у нас - 22 332. Имаме поле за развитие и в търговско-икономическата област. Въпреки нашата близост, стокообменът ни за 2018 г. е 281 млн. евро. Спрямо 2017 г., това е ръст от 45%, но двамата министри бяха убедени, че има потенциал за много по-високи постижения между нашите държави. “Трябва да работим за подобряване на свързаността. Бизнес контактите и туристите ще се увеличат, ако имаме директни полети и ако развием Коридор 7 по Дунавската стратегия, защото сега нашите компании трябва да транспортират стоките си между нашите страни, преминавайки през държави извън ЕС”, каза Захариева. “Напълно съм съгласен с вас, трябва да работим за привличане на интереса на авиокомпаниите към този маршрут”, каза Гърлич-Радман. “Хърватия е доволна, че Кристалина Георгиева е новият шеф на Международния валутен фонд. Тя получи пълната ни подкрепа”, добави той. Двамата министри ще работят заедно за приемането на двете страни в Шенген, еврозоната и Организацията за икономическо сътрудничество и развитие. Захариева констатира, че след избирането на Гърлич-Радман за министър на външните работи и на европейските въпроси, вече има двама външни министри, които говорят перфектно български език. Хърватският първи дипломат е работил в посолството на Хърватия в София преди 25 години, но още говори езика ни без акцент. Днес той чете на български език книгата “Българските градинари в Хърватия”, които помагат на хърватския народ и в най-тежките години на ХХ век – по време на Втората световна война. “Имам прекрасни спомени от вашата страна от времето, когато бях дипломат в София. Обиколил съм много градове - Копривщица, Варна, Русе, Пловдив. Спомням си и католическата църква “Свети Йосиф” в Бърдарски геран. Пътят от Дубровник до Чипровци е като първият Път на коприната”, каза Радман-Гърлич. “Мисля, че нашите две държави всъщност са измислили първи свободната търговия, когато с Дубровнишката грамота цар Иван Асен II дава право на търговците от Дубровник да търгуват свободно в България”, каза Захариева. По време на визитата си вицепремиерът Екатерина Захариева се срещна още с председателя на хърватския Сабор (парламент) Гордан Яндрокович, както и с представители на българската общност.", "date": "2019.10.18", "title": "Захариева: Борисов и Пленкович се бориха много на Европейския съвет за нашите приятели от Тирана и Скопие"}
{"url": "https://www.24chasa.bg/novini/article/7716405", "text": "Австрийският канцлер Бригите Бирлайн заяви днес, че е разочарована от това, че лидерите на ЕС не успяха вчера да постигнат съгласие за започване на преговори със Северна Македония и Албания, предаде агенция МИА. \"Жалко. Повечето страни, включително Австрия, се застъпваха за одобряване на начало на преговори\", каза тя. Бирлайн каза, че Северна Македония и Албания са изпълнили условията на Европейската комисия и имат право да бъдат поканени на преговори, предава БТА. \"Решението не бе взето само заради няколко страни. Това не е добър знак нито за солидарността на съюза, нито за сигурността на региона\", отбеляза австрийският канцлер. Тя каза, че е разговаряла с премиерите на Северна Македония и Албания, които заявили, че са дълбоко разочаровани. Франция блокира решението за започване на преговори със Северна Македония и Албания, а Германия и Холандия възразяват срещу преговорите с Албания, посочва МИА.", "date": "2019.10.18", "title": "Австрийският канцлер: Разочарована съм от дебата за разширяването на ЕС"}
{"url": "https://www.24chasa.bg/novini/article/7715788", "text": "Стоте най-добри търговци на дребно в Китай са натрупали над 980 милиарда долара (7 трилиона юана) за миналата година. Седем от тях са отчели приходи от над 100 милиарда юана, сочат данни на Китайската Генерална търговска камара и Националния център за търговски данни, цитирани от \" \". Миналата година пазарът за потребителски стоки поддържаше стабилен растеж, с годишни продажби на дребно в размер на 38 трилиона юана, което представлява 9% ръст, се посочва в доклада. За 2018 г. потреблението е допринесло със 76,2% за ръста на БВП на страната, докато делът на сектора на услугите е бил почти 60%, показват още официални данни. №1 Tmall 2,452 трилиона юана №2 JD 1,676 трилиона юана №3 Pinduoduo 471,6 милиарда юана №4 Suning 336,76 милиарда юана №5 Dashang Group 300,29 милиарда юана", "date": "2019.10.18", "title": "Кои са най-добрите търговци на дребно по продажби в Китай за 2018"}
{"url": "https://www.24chasa.bg/novini/article/7716450", "text": "България е заинтересувана от равноправен и взаимноизгоден диалог с Русия, заяви българският вицепремиер и министър на външните работи Екатерина Захариева в интервю за ТАСС в навечерието на посещението си в Москва на 21 октомври. \"Български външен министър не е посещавал Москва от осем години. За мен, откакто през 2017 г. заех поста на вицепремиер и министър на външните работи, това ще бъде първа визита в Русия. Радвам се, че посещението ми ще се състои във време, в което нашите страни отбелязват 140 години от установяването на дипломатическите отношения помежду си, благодаря на (руския външен министър) Сергей Лавров за поканата\", каза Захариева. \"Заинтересувани сме да водим равноправен и взаимноизгоден диалог, при който ще се ръководим от националните интереси и общата политика на Европейския съюз и НАТО\", подчерта българският външен министър, предава БТА. Екатерина Захариева каза, че българските власти се надяват руският президент Владимир Путин да посети страната през 2020 г. \"Вярвам, че едно посещение на руския държавен глава би могло да даде допълнителен импулс на развитието на двустранните отношения\", отбеляза тя. България възнамерява да разшири сътрудничеството с Русия в областта на туризма и се стреми да облекчи режима за издаване на визи на руските туристи, заяви Екатерина Захариева. \"Русия е изключително важен партньор на България в сферата на туризма, на руските туристи винаги казваме: \"добре дошли\". Русия също така неведнъж е подчертавала, че България е спокойно и сигурно място за отдих на руските туристи, включително и на организирани детски групи. Близостта в езика, културата, историята и традициите улеснява контактите между хората. В същото време в туристическата сфера ние предлагаме баланс в съотношението на цените и качеството на услугите, голямо разнообразие във възможностите за отдих\", заяви българският вицепремиер. Енергийната сигурност на България остава един от стратегическите приоритети на българското правителство, каза още Захариева в интервюто си за ТАСС. \"Сред основните приоритети в енергийната област са запазването и развитието на възможностите на ядрената ни енергетика - сфера, в която Русия е наш традиционен партньор. Благодарение на успешното сътрудничество между експертите на \"Росатом\" и АЕЦ \"Козлодуй\" Агенцията за ядрено регулиране издаде на 1 октомври нов лиценз за продължаване на работата на Шести блок на централата за следващите десет години\", подчерта вицепремиерът. Министър Захариева коментира и напрежението между Русия и България във връзка с историческата изложба, открита на 9 септември в Руския културно-информационен център в София, и скандала с обвиненията в шпионаж срещу председателя на движение \"Русофили\" Николай Малинов. \"Искам да подчертая, че нашата реакция по повод изложбата на руското посолство в София, открита на 9 септември, няма нищо общо с операцията на нашите специални служби. Още преди 20 години българското Народно събрание даде оценката си за тези събития и последствията им за българската държава и общество, прие закон за обявяване на комунистическия режим в България за престъпен. Бъдете уверени, че ние нямаше да реагираме, ако изложбата под надслов \"75 години от освобождаването на Източна Европа от нацизма\" беше организирана на 9 май, а не на 9 септември\", подчерта Екатерина Захариева. \"Що се отнася до операцията на нашите специални служби по отношение на движение \"Русофили\", с детайлите на която не съм запозната, тъй като тя се ръководи от прокуратурата, която в България е част от съдебната власт, която е независима от изпълнителната, мога да кажа, базирайки се на публично известната към този момент информация, че операцията няма отношение към лица, свързани непосредствено с официалните власти. Разследването касае конкретни лица, по отношение на които има подозрения, че са извършили престъпление. Нито дискусиите около датата 9 септември 1944 г., нито разследването срещу национално движение \"Русофили\" са тема на двустранните отношения с Русия. В дневния ред на отношенията между България и Русия има сериозни теми и аз очаквам, че именно те ще бъдат обсъждани по време на визитата ми в Москва\", заяви министър Захариева. \"С Русия, от времето на разпространението на кирилицата и християнството, имаме многовековна обща история. Оказвали сме си взаимна подкрепа и когато руското православие е помагало с финансови средства и литература на българските християни, намиращи се под гнета на робството, и по време на Руско-турската война от 1877-1878 г. Общата ни история е пропита с кръвта на българския, руския и други славянски и близки народи, които са помагали на България да възстанови своята държавност. Именно по тази причина съм убедена, че общата история трябва да ни обединява, а не да ни разделя. Тази позиция, както и принципите на приятелство и добросъседство, отстояваме в политиката си по отношение на всички страни. Нашите две страни са доста близо географски и нас ни свързват много общи интереси. В този смисъл, смятам, че културата и историята трябва да помагат на икономиката и политиката, а не обратното\", подчерта българският външен министър.", "date": "2019.10.18", "title": "Захариева за ТАСС: България иска конструктивно сътрудничество с Русия"}
{"url": "https://www.24chasa.bg/novini/article/7716549", "text": "Турция ще продължи офанзивата си в Североизточна Сирия с още по-голяма решителност от преди, ако не бъде изцяло изпълнено споразумението със САЩ (за временно спиране на операцията за изтегляне на кюрдските сили,) заяви днес турският президент Реджеп Тайип Ердоган, цитиран от Ройтерс. Ердоган каза пред журналисти, че не е проблем за Турция, ако сирийските правителствени сили, подкрепяни от Русия, навлязат в районите, прочистени от сирийските кюрдски Сили за защита на народа (СЗН), като добави, че Анкара няма никакво намерение да остава в районите под техен контрол в Северна Сирия, предаде БТА. Турският президент заяви, че е информирал американския президент Доналд Тръмп за турската офанзива в Сирия по време на телефонен разговор на 6 октомври, три дни преди началото на операцията. Той добави, че това, което е необходимо, ще бъде направено, когато му дойде времето.", "date": "2019.10.18", "title": "Ердоган: Ще продължим офанзивата в Сирия, ако не бъде изцяло изпълнена сделката със САЩ"}
{"url": "https://www.24chasa.bg/novini/article/7716607", "text": "Отказът на ЕС да започне преговори с Тирана и Скопие ще има негативни последици, включително риск от дестабилизация на Западните Балкани, заяви днес еврокомисарят по разширяването Йоханес Хан, цитиран от ТАСС и БТА. \"Лидерите на ЕС не успяха на срещата на върха да изпълнят своето задължение да открият преговорите за членство на Северна Македония и Албания. Това предизвиква крайно разочарование. ЕС и страните членки сега трябва да уточнят доколко е сериозно тяхното желание за интеграция на Западните Балкани в Европейския съюз. Това не е момент на слава за ЕС\", каза Хан. Еврокомисарят благодари на всички, които на срещата на върха на ЕС са положили усилия за постигане на решение, което има голямо стратегическо значение за ЕС, и са се борили да изпратят сигнал на надежда за гражданите на Западните Балкани. По-рано премиерът на Белгия и бъдещ глава на Европейския съвет Шарл Мишел съобщи, че въпросът за начало на преговорите със Северна Македония и Албания не е решен на срещата на върха и предстои да бъде отложен за обсъждане на министерско равнище. Президентите и премиерите на страните членки вчера почти 6 часа обсъждаха перспективата за започване на преговори с двете кандидатки, но не успяха да постигнат съгласие. Според европейски източници стартът на преговорите е бил блокиран от Франция.", "date": "2019.10.18", "title": "Хан: Отказът на ЕС за преговори с Тирана и Скопие, може да дестабилизира Балканите"}
{"url": "https://www.24chasa.bg/novini/article/7716616", "text": "Ще имате прекрасен кмет, който ще оправдае очакванията на всички момчилградчани. Това заяви пред избиратели на предизборна среща в Момчилград председателят на ДПС Мустафа Карадайъ. „Ние сме онази система, която може да бъдем заедно и да си предаваме щафетата от екип на екип и от поколение на поколение. Най-яркият пример затова е тук, в Момчилград, това ни отива на нас в ДПС“, каза още лидерът на ДПС. На срещата бяха представени кандидатите на ДПС за кметове на кметства, кандидатите за общински съветници и кандидата за кмет на община Момчилград Илкнур Кязим. „Не може друга партия да има такива кандидати, това е Момчилград, това сме ние“, каза още председателят на ДПС и даде пълната си подкрепа за кандидат кмета на ДПС Илкнур Кязим и екипа и. „През годините някои временно заставаха начело, заради властта, но след това заминаха в небитието. За съжаление резултатът от парламентарните избори през 2017 г. докара националистите във властта. Днес ГЕРБ и БСП се състезават кой е по-голям националист”, заяви още Мустафа Карадайъ. Лидерът на ДПС каза, че ако някои хора тръгнат да вземат властта с недемократични средства, ние трябва да им кажем, че ние сме пазителите на демокрацията в България. В името на стабилността и сигурността понякога сме подкрепяли някои правителства, но когато се е налагало пак заради стабилността и сигурността, то ние сме сваляли правителства, обяви председателят. Затова кажете на онези, че ние ще продължаваме да отстояваме демокрацията, те явно не я разбират. Държавата и държавността ще пазим ние, бе категоричен Карадайъ. „ДПС винаги е била близо до хората и винаги се е грижила за своите избиратели. Нашата партия най-правилно разчита знаците на демокрацията, че властта идва от хората, а не със сила”, каза още лидерът на ДПС. “Като откривахме кампанията в Дулово, отидохме малко със свити сърца, защото преди 8 години ни превзеха бастиона в Северна България. Отидохме там и казахме, че ще си върнем този бастион. Че сме разбрали грешката си, че сме я поправили и искаме доверието на хората. Там Илкнур излезе и взриви залата със словото си от сърце и истинските думи, които извират отвътре като даде страхотен заряд на дуловци, които бъдете сигурни, че ще спечелят изборите и ще ни върнат крепостта Дулово”, обяви зам.-председателят на ПГ на ДПС Йордан Цонев и даде подкрепа на кандидата за кмет на община Момчилград Илкнур Кязим. На предизборната среща присъстваха още евродепутатът Атидже Алиева-Вели, народните представители Адлен Шевкед и Ерол Мехмед и членът на ЦОБ на ДПС Ердинч Хайрула.", "date": "2019.10.18", "title": "Мустафа Карадайъ от Момчилград: Прекрасен кмет поема щафетата!"}
{"url": "https://www.24chasa.bg/novini/article/7716609", "text": "За разширяване и увеличаване на капацитета на енергийната инфраструктура на заводите за стъкло край Търговище ще бъдат инвестирани общо 13 млн. лева. Това съобщи при посещението си днес в района министърът на енергетиката Теменужка Петкова. Инвестицията е предназначена да задоволи икономическите потребности на промишлените предприятия в община Търговище и в производството, което се получава от дейността на предприятията на \"Тракия Глас България\". Ще бъде изградено ново газопроводно отклонение с дължина 17,6 км, необходимо за целия производствен цикъл на предприятията от \"Шише Джам\" и във връзка с новите мощности, които се изграждат. Отделно от това ще бъде изградена и разширена подстанцията, предназначена да захранва с електрическа енергия производството на \"Шише Джам\" и неговите заводи. В новото газопроводно отклонение, което ще изгради \"Булгартрансгаз\" ЕАД, ще бъдат вложени близо 10 млн. лв. Намеренията са дейностите да приключат до края на юли 2020 г. Други 3 млн. лв. е инвестицията на електроенергийния системен оператор в разширяването на подстанция \"Търговище запад\". Тя също ще бъде готова през втората половина на 2020 година, каза Петкова. Министър Петкова благодари на ръководството на \"Шише джам\" - един от най-големите инвеститори в региона, които осигуряват заетост на над 3500 души. \"Хубаво е, че производството се увеличава. Това означава, че регионът се развива в положителна посока\", бе категорична министър Петкова. Новите съоръжения са предназначени и да гарантират сигурността на доставките на двете важни енергийни суровини. По време на посещението си в заводите министър Петкова бе придружена от директора на дружеството Зеки Будак и областния управител на Търговище Митко Стайков.", "date": "2019.10.18", "title": "Наливат 13 милиона лева в енергийната инфраструктура на заводите за стъкло до Търговище (Снимки)"}
{"url": "https://www.24chasa.bg/novini/article/7716608", "text": "Най-малко петима цивилни бяха убити днес при турски въздушен удар в Северва Сирия близо до граничния град Рас ал Айн, предаде Франс прес, цитирана от БТА. Агенцията се позова на неправителствената мониторингова организация Сирийски център за наблюдение на правата на човека. Турция е нанесла въздушни удари и е подложила на артилерийски обстрел днес позиции на кюрдските сили в Северна Сирия, заяви говорителят на кюрдските сили Мустафа Бали. Той определи турските действия като нарушение на постигнатото споразумение за спиране на огъня.", "date": "2019.10.18", "title": "Петима цивилни са убити при турски въздушен удар в Северна Сирия"}
{"url": "https://www.24chasa.bg/novini/article/7716642", "text": "Японският министър на вътрешните работи Санае Такаичи и около сто депутати посетиха днес спорния храм Ясукуни в Токио и се помолиха в него, предаде ДПА. Храмът, в който се почита паметта на 2,46 милиона японци, загинали през водени от Япония войни, е източник на напрежение със съседни страни като Китай и Южна Корея. Причината е, че сред почитаните са японски военнопрестъпници от Втората световна война. Такаичи стана вторият министър (след този за Окинава и Северните територии Сеичи Ето) от правителството на японския премиер Шиндзо Абе, който посети Ясукуни по време на започналия вчера четиридневен есенен фестивал в храма, предава БТА. \"Помолих се в храма като японски гражданин. Във всяка страна е естествено да изразиш уважение към хората, дали живота си в името на националната политика\", каза Такаичи пред журналисти. Японският премиер изпрати вчера в храма ритуален дар - клон от свещено дърво. Шиндзо Абе не е ходил в храма от декември 2013 г., когато визитата му предизвика международна реакция, отбелязва ДПА. Посещенията на японски политически лидери в Ясукуни предизвикват недоволството на съседни страни, особено на Китай и Южна Корея, които възприемат храма като прослава на японската военновременна агресия.", "date": "2019.10.18", "title": "Японски министър и депутати посетиха спорния храм Ясукуни"}
{"url": "https://www.24chasa.bg/novini/article/7716645", "text": "Афганистанец, ранил двама американски туристи при нападение с нож на централната жп гара в Амстердам, беше осъден на 26 години и осем месеца затвор, предаде ДПА. Холандският съд заяви, че атаката е била терористичен акт и че 20-годишният мъж е признат за виновен в опит за двойно убийство. Афганистанецът, живял в Германия, не изрази съжаление за своите действия и ги оправда, като каза, че защитавал исляма и искал да убие \"нечестни и жестоки хора\". Според прокуратурата той нападнал през август 2018 г. двама души, разгневен от конкурс за критични към исляма карикатури, организиран от холандския крайнодесен политик Герт Вилдерс. Единият от пострадалите при нападението получил парализа на долните крайници. Другият бил ранен в ръката. Съдът определи да им бъде изплатено обезщетение в размер на близо 3 милиона евро.", "date": "2019.10.18", "title": "26 г. затвор за афганистанец, ранил с нож US туристи в Амстердам"}
{"url": "https://www.24chasa.bg/novini/article/7716676", "text": "Председателите на Европейския съвет и на Европейската комисия Доналд Туск и Жан-Клод Юнкер определиха като грешка това, че държавните и правителствените ръководители на ЕС снощи не взеха решение за начало на присъединителните преговори със Скопие и Тирана, предава БТА. Юнкер нарече липсата на решение \"тежка историческа грешка\" и изрази надеждата скоро тя да бъде поправена. Много съм разочарован от снощните разговори, добави той. Развитието на събитията не е провал, а грешка, посочи Туск. По неговите думи 24-25 от 27 държави са подкрепили предложението преговорите да започнат. Необходимо беше единодушие, ЕС е сложен политически организъм и е вярно, че понякога отнема много време да се вземе решение, допълни той. По думите на Туск Северна Македония и Албания нямат вина и докладите на ЕК ясно показват, че са направили това, което е било поискано от тях. Тези две страни са готови за начало на преговорите и имат право да преговарят още от днес, но за съжаление няколко държави от ЕС не са готови, поясни Туск. Той призова албанците и македонците да не се предават. Нямам никакво съмнение, че един ден ще се присъедините към ЕС, обърна се той към двата народа. Туск и Юнкер бяха на мнение, че липсата на решение снощи не поставя края на разширяването на ЕС, а бележи краткотрайна криза. Ако ЕС иска да има уважението на света, трябва да изпълнява дадените обещания, заяви Юнкер.", "date": "2019.10.18", "title": "Туск и Юнкер: Грешка е липсата на решение за начало на преговорите със Скопие и Тирана"}
{"url": "https://www.24chasa.bg/novini/article/7716624", "text": "Япония премахна временната забрана за внос на българско птиче месо, съобщиха от Българската агенция по безопасност на храните (БАБХ). От днес, 18 октомври 2019 г., се разрешава вносът на месо и месни продукти, добити от птици. Забраната беше наложена в края на 2017 г. заради влошената епизоотична обстановка по отношение на заболяването Високопатогенна инфлуенца по птиците в България. След подобряването на епизоотичната обстановка в страната, БАБХ незабавно пристъпи към установената от Япония процедура за вдигане на временните ограничения. Официалното съобщение до Българска агенция по безопасност на храните (БАБХ), бе изпратено от Министерство на земеделието, горите и рибарството на Япония.", "date": "2019.10.18", "title": "Япония премахна забраната от 2017-а за внос на българско птиче месо"}
{"url": "https://www.24chasa.bg/novini/article/7716729", "text": "Малко бебе е било изоставено пред Детска поликлиника в Петрич, съобщиха от полицията в Благоевград. Сигналът е получен в 13:55 часа. Бебето е момиченце - новородено на около десетина дни. Настанено е в неонатологията на болницата в Сандански. Видимо е в добро състояние, но са му направили всички необходими изследвания. Намерено е от лекар пред петричката болница, завито в одеяла. Възможно е то да е родено при домашни условия, тъй като пъпната му връв не е била прерязана професионално. Полицията издирва родителите на бебето и работи по случая.", "date": "2019.10.18", "title": "Оставиха новородено бебе пред болницата в Петрич"}
{"url": "https://www.24chasa.bg/novini/article/7716734", "text": "Брегово е емблема за БСП. Пет мандата кмет на БСП, избиран на първи тур- Милчо Лалов е изключителен човек. Един от най-всеотдайните хора, които познавам. Това послание на Корнелия Нинова предадоха от пресцентъра на БСП \"Ще бъде кмет за шести път. Милчо, екипът му и БСП работят неуморно за добруването на хората в малката северозападна община. Те имат доверието на съгражданите си и печелят всички избори - първи са и на парламентарни, и на европейски, и на местни. Пожелавам им да са здрави и все така борбени! Гордея се с вас!\", казва още Нинова.", "date": "2019.10.18", "title": "Корнелия Нинова: Брегово е емблема за БСП"}
{"url": "https://www.24chasa.bg/novini/article/7716744", "text": "Българската агенция по безопасност на храните (БАБХ) изтегли от пазара 251 кг и 613 гр. пушена риба, в която е установено наличие на Листерия Моноцитогенес. Това съобщиха от пресцентъра на БАБХ.</p>Рибата е пушена скумрия във вакуумна опаковка, произведена от „Ocean Fish” – Румъния, с партиден № L 12.11.2019. Заразената риба е открита при официален контрол на агенцията чрез взета проба. Продуктът е бил разпространен в търговска мрежа на територията на страната. Към момента са изтеглени и насочени за унищожаване 251,613 кг от засегнатата партида. </p>Гражданите, закупили този продукт, могат да го върнат в магазините, откъдето изтеглянето ще продължи. Търговските обекти у нас също имат ангажимента да информират за случаи на заразени продукти чрез общодостъпни средства, като съобщение на сайта си или обявление на територията на магазина.", "date": "2019.10.18", "title": "БАБХ изтегли от пазара над 250 кг пушена риба от Румъния, заразена с листерия"}
{"url": "https://www.24chasa.bg/novini/article/7716756", "text": "Сега не е време за разочарование, апатия и сметки за получаване на политически точки, сега е време за обединение, заяви днес президентът на Северна Македония Стево Пендаровски в обръщение към нацията след срещата на лидерите на ЕС, на която не успяха да се договорят за започване на преговори със Скопие, съобщи телевизия Канал 5, цитирана от БТА. Пендаровски каза, че за съжаление заключенията на лидерите на ЕС са в разрез с оправданите очаквания на Северна Македония и излизат от рамките на досегашните изявления на самия ЕС. Той каза, че е нормално в такива моменти да се появи разочарование, но емоциите трябва да се оставят настрана и трезво да се гледа към новата реалност. Северна Македония има много искрени приятели и съюзници в Европа, а останалите не са нейни врагове, а само държави, които се борят за своите специфични национални интереси, изтъкна той. \"Сега е най-важно ние самите още веднъж да потвърдим позициите си за евроатлантическата интеграция, която няма алтернатива\", каза Пендаровски, като изрази увереност, че ако искат доброто на страната си, гражданите трябва да станат още по-решителни в трансформацията на собственото си общество и да превърнат европейските стандарти в свои стандарти. Президентът каза,че е поканил лидерите на най-големите парламентарни партии на среща на 20 октомври, и е убеден, че точно сега е моментът да покажат единство за стратегическата ориентация на страната, независимо от политическите различия по много въпроси.", "date": "2019.10.18", "title": "Пендаровски след срещата на лидерите на ЕС: Време е за обединение, не за политически точки"}
{"url": "https://www.24chasa.bg/novini/article/7716019", "text": "Множество предмети с културна ценност и разглобена граната иззеха служители на полицейското управление в железничарския град от имот в Лясковец, съобщиха от пресцентъра на МВР. Вчера при извършена съвместна проверка от служители на РУ - Г. Оряховица и Агенция \"Митници\" в складово помещение в Лясковец, собственост на 53-годишен мъж, са установени и иззети множество предмети с културно-историческа стойност - книги от 17 и 18 век, саби, ятагани, щикове, револвери, пушки и др. По случая е започнато досъдебно производство по чл. 278, ал.1 от НК. В хода на проведените процесуално-следствени действия в помещението проверяващите се натъкнали на разглобена граната. Районът незабавно е бил отцепен от служители на полицейското управление в Г. Оряховица до идването на специализираните екипи на СОБТ.", "date": "2019.10.18", "title": "Откриха разглобена граната и предмети с културно-историческа стойност в къща в Лясковец"}
{"url": "https://www.24chasa.bg/novini/article/7716035", "text": "Европейският съвет ще се върне към обсъждане на темата Разширяване на ЕС преди Срещата на върха ЕС-Западни Балкани, която предстои да се проведе през май догодина в Загреб в рамките на Хърватското председателство. Това заключение беше прието от лидерите на Европейския съвет днес по предложение на министър-председателя Бойко Борисов, което бе съгласувано и подкрепено от председателя на Европейския съвет Доналд Туск и германския канцлер Ангела Меркел. „Това по-специално се отнася за Република Северна Македония и Албания“, уточни премиерът Борисов и добави: „Вече имаме изречение, което дава тази перспектива, за която толкова настоявахме. Предложих го и за радост колегите го приеха“. \"Малко емоционално беше, но накрая всички се съгласихме, че това, което решихме в София, ще продължи и в Загреб да се разисква на следващата среща на върха. Има няколко изречения, които вече дават тази перспектива, за която толкова много настоявах. Аз го предложих и, за радост, Доналд Туск го предложи за гласуване и мина, така че мисля, че добре стана\". Това заяви премиерът Бойко Борисов в Брюксел след заседанието на Европейския съвет по линия на присъединяването на Северна Македония и Албания към ЕС. Пред медиите премиерът Борисов съобщи още, че България и още пет държави – Литва, Латвия, Полша, Румъния и Унгария, изпратиха писмо до ЕП и ЕК по отношение на Пакета „Мобилност I“, като целта е той да бъде преразгледан. „Толкова много кръпки му се сложиха, че вече загуби първоначалния си смисъл“, категоричен беше министър-председателят Бойко Борисов. В писмото, инициирано от шестте европейски държави, сред които е и България, се посочва, че е необходима задълбочена дискусия, която взима предвид националните специфики на всички държави членки, включително на тези, които се намират на външните граници на ЕС. „Няма да приемем мерки, които създават ненужни разделения в ЕС. Ние сме силно убедени, че новите законодателни мерки трябва да бъдат реалистични, пропорционални и недискриминационни. Те трябва да съхранят конкуренцията в транспортния сектор на ЕС, без да поставят нашите компании в по-лоша позиция, отколкото компании, произхождащи от трети страни“, се отбелязва още в писмото. Посочва се още, че някои от предложенията в Пакета ще доведат до увеличаване броя на празните курсове на камионите, което автоматично означава и сериозни допълнителни стотици хиляди тонове въглеродни емисии годишно. Шестимата премиери призовават Европейския парламент и Комисията внимателно да анализират предложенията, свързани с Пакета „Мобилност I“ и да извършат оценка на въздействието на всички обсъждани мерки преди предговорите да продължат. В момента толкова много се спори за финансовата рамка, защото държавите донори я обвързват с толкова много изисквания, обясни Борисов.", "date": "2019.10.18", "title": "Борисов: 6 страни искаме преразглеждане на пакета \"Мобилност\" (Видео, обновена)"}
{"url": "https://www.24chasa.bg/novini/article/7716052", "text": "Текущата и капиталова сметка на страната за август е положителна и възлиза на 1249 млн. евро при излишък от 1157.7 млн. евро за август 2018 г. отчита Българската народна банка. За януари - август 2019 г. текущата и капиталовата сметка е положителна и възлиза на 4812.7 млн. евро (8.1 на сто от Брутния вътрешен продукт ) при излишък от 2800.7 млн. евро (5.1 на сто от БВП) за януари - август 2018 г. За август 2019 г. салдото по текущата сметка е положително и възлиза на 1175.6 млн. евро при излишък от 1022.9 млн. евро за август 2018 г. За януари - август 2019 г. текущата сметка е положителна и възлиза на 4150.2 млн. евро (7 на сто от БВП) при излишък от 2413.3 млн. евро (4.4 на сто от БВП) за януари - август 2018 г. Капиталовата сметка за август е положителна в размер на 73.4 млн. евро при положителна стойност от 134.8 млн. евро за август 2018 г. За януари - август 2019 г. капиталовата сметка е положителна - 662.5 млн. евро (1.1 на сто от БВП) при положителна стойност от 387.3 млн. евро (0.7 на сто от БВП) за януари - август 2018 г. Финансовата сметка за август 2019 г. е положителна в размер на 689.5 млн. евро при положителна стойност от 444.6 млн. евро за август 2018 г. За януари - август 2019 г. финансовата сметка е положителна - 2460.4 млн. евро (4.2 на сто от БВП) при положителна стойност от 2414.1 млн. евро (4.4 на сто от БВП) за същия период на 2018 г. Търговското салдо за август 2019 г. е положително в размер на 155.1 млн. евро при дефицит от 22.4 млн. евро за август 2018 г. За първите осем месеца на годината търговското салдо е отрицателно в размер на 372.4 млн. евро (0.6 на сто от БВП) при дефицит от 1199.7 млн. евро (2.2 на сто от БВП) за същия период на 2018 г. Износът на стоки е 2444 млн. евро за август 2019 г., като нараства със 106.6 млн. евро (4.6 на сто) в сравнение с този за август 2018 г. В периода януари - август 2019 г. износът е 18 920.1 млн. евро (32 на сто от БВП), като нараства с 859.1 млн. евро (4.8 процента) в сравнение с този за същия период на 2018 г. Вносът на стоки за август 2019 г. е 2288.9 млн. евро, като намалява със 70.9 млн. евро (3 процента) спрямо същия месец на 2018 г. За януари - август 2019 г. вносът е 19 292.5 млн. евро (32.6 на сто от БВП), като се увеличава с 31.8 млн. евро (0.2 на сто) спрямо същия период на 2018 г. Салдото по услугите за август е положително в размер на 860.1 млн. евро при положително салдо от 833.7 млн. евро за август 2018 г. За януари - август 2019 г. салдото е положително в размер на 2960.1 млн. евро (5 на сто от БВП) при положително салдо от 2583.6 млн. евро (4.7 на сто от БВП) за януари - август 2018 г. По предварителни данни нетният поток на преките инвестиции в страната за януари - август 2019 г., отчетени съгласно принципа на първоначалната посока на инвестицията, е положителен в размер на 603.5 млн. евро (1 на сто от БВП), като е по-голям със 196.3 млн. евро от този за януари - август 2018 г. През август 2019 г. потокът на преки инвестиции е положителен и възлиза на 76 млн. евро, при положителен поток от 237.7 млн. евро за август 2018 г. отчита БНБ.", "date": "2019.10.18", "title": "БНБ: Капиталова сметка на страната за август е  1249 млн. евро"}
{"url": "https://www.24chasa.bg/novini/article/7716089", "text": "„В съответствие с чл. 92, ал. 1 от Конституцията на Р България Ви призовавам да извикате за обяснение английския посланик у нас и да поискате официално извинение от страна на Великобритания за нанесените обиди на българската нация и държава по повод футболния мач на 14 октомври 2019 г. между отборите на Англия и България. Като държавен глава, представляващ по Конституция страната ни в международните отношения, Вие сте длъжен да защитите честта на България. От 80-те години на миналия век, от случая „Антонов”, родината ни не е била така несправедливо очерняна пред света”, написа Сидеров до президента. Пред медиите кандидатът за кмет на София заяви, че в момента се намираме в ситуация на международен скандал. „В английската преса, в официални мнения на английски политици и държавници България е обидена като държава. Наречени сме расисти, животни, за което Великобритания дължи извинение на страната ни”, настоя Сидеров. Партийният лидер показа пред медиите и снимки, от които е видно, че поддръжник на нацизма и расизма е Англия, а не България и посочи, че президентът е длъжен да защити честта и достойнството на страната ни. Партия АТАКА подготвя протестна нота до Британското посолство във връзка с обвиненията в расизъм, които бяха отправени към държавата. Волен Сидеров е с №4 в бюлетината за кмет на София.", "date": "2019.10.18", "title": "Сидеров: Президентът да извика английския посланик и да иска извинение за обидите към българите"}
{"url": "https://www.24chasa.bg/novini/article/7716087", "text": "Турското министерство на отбраната ще бъде главен донор на армията на Черна гора с 16 милиона евро през следващите пет години. Средствата са предназначени за производство на специализирани автомобили за нуждите на черногорската армия и за обучение на персонал в турската военна учебна система, съобщава порталът Балканска мрежа за сигурност, цитиран от БТА. Около 15,5 милиона евро ще бъдат използвани за производство на автомобили, а малко над половин милион евро са предназначени за финансиране на образованието на черногорския персонал в Турция. \"Чрез дарението за черногорската армия Турция същевременно укрепва присъствието си на Балканите и изпраща политическо послание и послание за сигурност, за престиж и добра воля. По този начин се подпомага и турската индустрия\", пише порталът. Отпускането на помощ за военно образование е новост. През тази учебна година първият представител на Черна гора замина на обучение в турската Военна академия в Анкара. Предвидено е през първата година той да учи турски език, а след това ще следва четири години в академията заедно с турските си колеги.", "date": "2019.10.18", "title": "Турция става главен донор на армията на Черна гора"}
{"url": "https://www.24chasa.bg/novini/article/7716099", "text": "Доминиращите в Швейцария популисти според прогнозите ще изгубят част от подкрепата си на парламентарните избори в неделя, защото избирателите вече не са в плен на безпокойствата заради миграцията, а се пренасочват към Зелените партии и техните климатични политики, сочат анкети сред гласоподаватели. Популистката Швейцарска народна партия (ШНП) държи от 1999 г. най-голям дял от местата в долната камара на парламента и социологическите агенции предричат, че десноцентристката формация ще излезе като ясен победител и от тези избори. Партията разчита на своята приложена и проверена антиимигрантска стратегия, включително на предизборна реклама, където Швейцария е изобразена като червена ябълка, прояждана от червеи, символизиращи другите партии. \"Левите са прекрасни хора. . . унищожават вътрешната сигурност на страната, защото допускат все повече чужденци и фалшиви кандидати за убежище - много от които престъпници - в нашата страна\", се казва в рекламата. Очаква се обаче тази кампания да не постигне целта си, защото прогнозата е ШНП да загуби 2 процента подкрепа до 27 на сто в неделя, сочат резултатите от проучване, публикувани от Швейцарското дружество за радио и телевизия. Според изследователския институт \"Сотомо\", който е провел анкетата, сега, пет години след като миграционната криза удари Европа, чужденците се отстъпили на четвърто място в списъка с решаващите въпроси на изборите в Швейцария. Начело на списъка са климатичните промени и свързаните с тях емисии от въглероден двуокис. Над една четвърт от избирателите казват, че решението им за кого ще гласуват зависи от тези теми. Високите разходи за здравно осигуряване, както и блокираните преговори между Европейския съюз и Швейцария, също заемат по-предна позиция от имиграцията. Въпреки че богатата и нямащата излаз на море Швейцария не е заплашена от повишаване на морското равнище, урагани или настъпващи пустини, тя усеща тежестта на горещите вълни, което засилва опасенията от промените в климата. Характерните за Швейцария алпийски ледници се топят с рекордни темпове и през последните пет години са загубили 10 на сто от своя обем, установява Швейцарската академия на науките. Депутатът от ШНП Клаудио Дзанети отхвърля дебатите за климата като нищо повече от \"истерия и паника\" и твърди, че традиционните избиратели на партията споделят неговия възглед. \"Когато говорим с хората, забелязваме, че климатът не е важен въпрос\", каза той пред ДПА. Според него темата е манипулирана от левите. В контраст с ШНП, прогнозите за двете швейцарски екологични движения - левите Зелени и Зелената либерална партия - са да съберат съответно 11 и 7 на сто от гласовете, добавяйки 3,6 и 2,7 процента към своя резултат. При положение че се очаква всички други партии да запазят своя резултат или да понесат малка загуба, Зелените може да се окажат истинският победител в неделя. Влизането в правителството обаче остава недостъпно за тези две партии. Докато в много други страни изборите довеждат до нови еднопартийни или коалиционни правителства, Швейцария се придържа към консенсусно правителство на четирите водещи партии. Министрите остават на постовете си средно по 10 години и се оттеглят доброволно, а не след гласуване. \"Никога не бихме сменили правителството заради едни избори\" обясни швейцарският политолог Андреас Ладнер. Зелените партии трябва да покажат силни резултати на няколко избори, преди да бъдат включени в управлението, каза той. (БТА)", "date": "2019.10.18", "title": "Климатът измества имиграцията като приоритет в Швейцария, ще загубят ли популистите"}
{"url": "https://www.24chasa.bg/novini/article/7716100", "text": "Британският министър-председател Борис Джонсън, загубил всички важни гласувания в парламента от встъпването си в длъжност, е изправен пред титанична битка утре, когато ще представи своята сделка за Брекзит с Европейския съюз пред подозрителните депутати. Джонсън залага политическата си съдба на това да успее да спечели мнозинство в подкрепа на сделката за Брекзит, постигната вчера между британското правителство и другите 27 държави от Европейския съюз. Ако депутатите одобрят сделката, тогава Великобритания ще бъде напът да напусне ЕС на планираната дата за Брекзит - 31 октомври. Това обаче не е лесна задача за Джонсън. С 288 депутати в Камарата на общините неговата Консервативна партия няма мнозинство в 650-членната палата. В резултат Джонсън ще разчита на подкрепата на представители на други партии и независими депутати, за да постигне успех с минимална разлика. Това е още по-трудно сега, когато съюзниците на Джонсън в парламента - 10-те депутати от северноирландската Демократична юнионистка партия (ДЮП), отхвърлят неговата сделка като лоша за региона. Може да се твърди, че Джонсън има по-голям шанс от предшественичката си Тереза Мей да получи одобрение за своята сделка, след като много привърженици на Брекзит в Консервативната партия изглеждат готови да го подкрепят. Една от главните причини, поради които Мей не успя да получи одобрение от депутатите за своята сделка с ЕС при три отделни гласувания по-рано тази година - при последното тя събра с 58 гласа по-малко, беше, че членовете на т. нар. Група за европейски изследвания (ГЕИ) в Консервативната партия гласува против. Смята се, че почти всички членове на ГЕИ са готови да подкрепят сделката на Джонсън. Председателят на Европейската комисия Жан-Клод Юнкер засили натиска върху британските депутати, като намекна, че сега, когато има сделка, не е необходимо ново удължаване на срока за Брекзит. Макар че тази власт е в ръцете на 27-те лидери от ЕС, неговите коментари, изглежда, имат за цел да представят утрешното гласуване като остър избор за британските депутати - между предложението на Джонсън и рисковано напускане \"без сделка\" на 31 октомври. Пълното изоставяне на Брекзит е друга, макар и малко вероятна, възможност, подкрепяна от проевропейските Либерални демократи. Юнкер и Джонсън, изглежда, залагат на това, че широко разпространените тревоги от раздяла \"без сделка\", която британското правителство признава, че би причинила явно икономическо забавяне и възможен недостиг на храни и лекарства, могат да смекчат съпротивата срещу новия план. Калъм Пикъринг, старши икономист в \"Беренберг\", каза, че коментарите на Юнкер, \"като се вземе всичко предвид, вероятно повишават шансовете на Борис Джонсън да прокара сделка\", като убеди някои опозиционни депутати, че одобряването на плана е единственият начин да се избегне опасна раздяла \"без сделка\". \"Джонсън има шанс, но ще му бъде трудно\", каза Пикъринг. Ако северноирландската ДЮП не промени позицията си, съдбата на сделката може до голяма степен да зависи от членовете на главната опозиционна Лейбъристка партия, която има 244 депутати. Двайсетина от тях, представляващи предимно подкрепящи Брекзит части на страната, по-рано показаха желание да подкрепят сделка, за да уважат резултата от референдума за Брекзит през юни 2016 г. Повечето депутати на лейбъристите ще гласуват против, след като партийният лидер Джереми Корбин изрази неодобрение към сделката. Против ще гласуват също така 36-те депутати на Шотландската национална партия и 19-те депутати на Либералните демократи. Анализаторът от Лондонското училище по икономика Тони Травърс каза, че Джонсън ще има нужда и от подкрепата на някои депутати от Консервативната партия, които бяха наказани за това, че гласуваха срещу правителството при предишни гласувания за Брекзит. \"Ще бъде много, много по-трудно, отколкото което и да било от гласуванията на Тереза Мей\", предсказа той за утрешното противопоставяне. \"Разликата ще бъде три, четири, пет (гласа) в полза на едното или другото.\" Още едно евентуално усложнение може да се появи на утрешното гласуване, ако опозиционните депутати се опитат да внесат поправки в предложението, така че да може да бъде дадено одобрение само ако обществото подкрепи сделката на референдум. По-рано ЕС даде да се разбере, че е готов да даде удължаване за т. нар. демократично събитие. Депутатът от опозиционната Лейбъристка партия Дейвид Лами омаловажи значимостта на коментарите на Юнкер. \"Не е в правомощията на Жан-Клод Юнкер да изключи възможността за удължаване, ако отхвърлим сделката на Борис Джонсън утре\", заяви Лами в Туитър. \"Даването на удължаване зависи от лидерите на 27-те в ЕС.\" /От БТА/", "date": "2019.10.18", "title": "Съботна драма: битката за Брекзит ще се реши в\nбританския парламент"}
{"url": "https://www.24chasa.bg/novini/article/7716093", "text": "Бившият шеф на Пентагона ген. Джеймс Матис заяви, че е поласкан от титлата „най-надценен генерал в света“ в отговор на коментар на президента Доналд Тръмп, който го обиди по-рано тази седмица, предаде АФП. На благотворителна вечеря в Ню Йорк снощи Матис заяви, че вече е „постигнал величие“: „Не съм просто надценен генерал. Аз съм най-великият, най-надцененият в света“, предава  . „Чест е за мен да бъде оценен по този начин от Доналд Тръмп, който нарече и Мерил Стрийп надценена актриса. Така че, предполагам, аз съм Мерил Стрийп на генералите и честно казано това ми звучи доста добре“, каза бившият военен министър. Тръмп го нарече надценен на остра среща за Сирия с високопоставени демократи в Белия дом в сряда. Матис каза, че не се притеснява от коментарите на президента. „Разбира се, че не. Спечелил съм признание на бойното поле, а Тръмп си е спечелил своето с писмо от доктора“, каза генералътв намек към медицинското, което позволило на Тръмп да избегне участие във Виетнамската война. Джеймс Матис се оттегли от поста в Пентагона миналата година, заявявайки за несъвместимост с гледните точки за света на Доналд Тръмп.", "date": "2019.10.18", "title": "Бившият шеф на Пентагона се подигра на Тръмп"}
{"url": "https://www.24chasa.bg/novini/article/7716112", "text": "Катастрофа е станала по път път III-303 Градище – Левски, поради което временно е ограничено движението при жп прелеза. Това съобщиха от АПИ. Шофьорите изчакват на място. Днес е получен сигнал в 12: 46 часа чрез „НССПЕЕН-112“ от началник влак на международен влак по линия София – Русе. Обяснено е, че на неохраняем жп прелез при село Градище, община Левски, влакът е блъснал „Тойота Рав 4“,  съобщиха от Областната дирекция на МВР в Плевен. Полицейска проверка е установила, че лекият автомобил е собственост и управляван от 73-годишен от село Градище. Водачът е транспортиран във ФСМП - Левски за преглед, контактен и в съзнание. Временно е спряно движението на влаковете по двете линии до приключване на огледа на местопроизшествието.                                                                                                                                                                                                                                                                                                                                ", "date": "2019.10.18", "title": "Влак блъсна кола на жп прелеза при село Градище (Обновена)"}
{"url": "https://www.24chasa.bg/novini/article/7716109", "text": "„Сделката за Брекзит не е нова. В по-голямата си част споразумението на Борис Джонсън копира това на Тереза Мей. Основната разлика са промените в статута на Северна Ирландия, който ще бъде специален“. Това каза Емил Соколов, докторант по модерна британска история, съобщава  . „Демократичната юнионистка партия е твърдо против новата договорка, това е една от партиите в Северна Ирландия. За Северна Ирландия е важно да не се различава от останалата част на Обединеното Кралство. Неяснотата за стоките, които ще излизат и влизат в страната, също е проблем. Против сделката е и опозицията – Лейбъристката партия на Джеръми Корбин“, поясни той. Соколов прогнозира, че сделката няма да мине в британския парламент, най-вече защото на Джонсън му липсват много гласове, и че ще се поиска отсрочка за организиране на нови избори. „Във Великобритания предстоят избори, независимо дали сделката ще бъде приета или не. Опозицията има всички основания да се страхува, че ако не приеме сделката на Джонсън, той ще се възползва от това. Ако сделката му не мине, следващото обвинение ще е, че опозицията тласка страната към излизане без сделка и към икономическа катастрофа“, допълни Емил Соколов.", "date": "2019.10.18", "title": "Сделката за Брекзит не е нова, едва ли ще мине в британския парламент"}
{"url": "https://www.24chasa.bg/novini/article/7716126", "text": "Учени от университета в Бъфало, щата Ню Йорк, заключиха, че консумацията на месо и приготвянето на храна са допринесли за еволюцията на човека, съобщи Физ.орг. По мнението им, специфичното хранене на древните хора станало причина слюнката на Хомо сапиенс да се различава от тази на другите примати. Уникалноста на слюнката на Хомо сапиенс се състои в това, че е с по-течна консистенция и съдържа особена смес от протеини. В рамките на изследването съдържанието на протеини в слюнката на човека било сравненено с това в слюнката на горили и шимпанзета, предава БТА. Оказало се, че човешката слюнка по-добре разгражда нишесте и може да модифицира мазнини. Отличава се също с голямо количество от ензима амилаза, който превръща нишестето в захар, ензима карбоанхидраза 6, който е свързан с усещането за вкус, и цинк алфа 2-гликопротеин, който допринася за метаболизма на мазнините. При това бе установен недостиг на протеина латерин, който прави слюнката по-пенлива. Въпросните различия се обясняват с това, че маймуните консумират повече фибри и дълго ги дъвчат, докато хората приготвят храната си, а това облекчава дъвченето. Течната слюнка навлажнява сухата храна и улеснява поглъщането й. Специалистите смятат също, че слюнката е осигурила оптимално навлажняване на устната кухина в сухия климат и е била от значение за равитието на човешкия говор.", "date": "2019.10.18", "title": "Консумацията на месо и приготвянето на храна са допринесли за еволюцията на\nчовека"}
{"url": "https://www.24chasa.bg/novini/article/7716120", "text": "Белгийски съд остави на свобода бившия ръководител на Каталуния , който се предаде тази сутрин на властите в Белгия във връзка с новата заповед за арест, издадена от испанския Върховен съд, съобщи вестник \"Паис\", цитиран от ТАСС. На съдебното заседание Пучдемон се е изказал против своето екстрадиране в Испания. След това той съобщил, че е пуснат, без да внася парична гаранция. \"Оставам на разположение на белгийското правосъдие\", заявил каталунският политик, предава БТА. В понеделник най-висшата съдебна инстанция в Испания издаде нова европейска и международна заповед за арест на Карлес Пучдемон по обвинение в подстрекателство към бунт и разхищения. По-рано през същия ден група лидери на каталунското сепаратистко движение бяха осъдени на до 13 години затвор. Предишната международна заповед за арест на Пучдемон, пребиваващ в доброволно изгнание в Белгия, бе оттеглена от испанските власти, след като той бе задържан в Германия, но тя отказа да го екстрадира в Испания. Германският съд се съгласи екстрадицията да бъде по точката разхищения на държавни средства, но не и за \"подстрекателство към бунт\", припомня ТАСС. Стотици хиляди хора с каталунски знамена и възгласи \"свобода на политическите затворници\" продължиха днес за пети ден протестите в Каталуня срещу присъдите заради неуспелия референдум през 2017 г. за отделяне на областта от Испания, съобщи Ройтерс.", "date": "2019.10.18", "title": "Пучдемон остава на свобода без парична гаранция"}
{"url": "https://www.24chasa.bg/novini/article/7716133", "text": "Промените ще влязат в сила с измененията в Закона за териториална реорганизация на Република Сърбия, който ще бъде приет от Белград до края на тази година. \"Мисля, че до 2020 година и на сръбски Цариброд ще си бъде Цариброд. Този път според мен има искрено желание от сръбската държава да си върнем старото име, няма ги вече редица политически несъгласия\", каза Йовичич. \"Време е Цариброд да си върне историческото име\", каза Драган Йовичич Димитровград е старото комунистическо наименование на града, което той получава пред 1951 г. в чест на Георги Димитров. \"Няма смисъл и в Сърбия, и в България да съществуват такива комунистически имена като Михайловград, Светозарево. Същото ще се случи и в Цариброд, убеден съм в това\", заяви журналистът. Друг важен въпрос е за употребата на имената на нашите сънародници и правото да се вписват в регистрите с българските си окончания. Въпросът беше повдигнат от бившия председател на парламента Димитър Главчев през 2017 г. и вицепремиерът Екатерина Захариева. Председателят на Общинския съвет Зоран Джуров коментира, че общинските съветници категорично са заявили своето желание и вече няма какво да кажат, всичко е в ръцете на парламента. По време на заседанието стана ясно, че личните документи ще бъдат сменени безплатно от общината.", "date": "2019.10.18", "title": "Българите от Западните покрайнини си искат Цариброд"}
{"url": "https://www.24chasa.bg/novini/article/7716130", "text": "Турските сили и воюващите с тях сирийски бунтовници са извършили по време на операцията си срещу кюрдските сили в Северна Сирия \"военни престъпления\", включително \"произволни екзекузии\" и смъртоносни нападения срещу цивилини, обяви днес правозащитната организация Амнести интеренешънъл, цитирана от АФП. Анкара предприе на 9 октомври операция в Северна Сирия, за да отдалечи от границата си сирийската кюрдска милиция Сили за защита на народа /СЗН/, която Анкара разглежда като терористична организация, свързана с нелегалната Кюрдска работническа партия /ПКК/. Снощи Турция прие да спре офанзивата за срок от пет дни и да я прекрати напълно, ако кюрдските сили се изтегят от граничния район в този срок, предава БТА. При военната операция са загинали най-малко 72 цивилни, според Сирийския център за наблюдение на правата на човека. Анкара уверява, че е взела всички необходими мерки, за да избегне цивилни жертви. Турските въоръжени сили и коалиция от въоръжени групи, подкрепяна от Турция, демонстрираха позорно пренебрежение към живота на цивилните, заяви Амнести интернешънъл в съобщение. Правозащитната организация споменава за \"изобличаващи доказателства за военни престъпления\". Организацията се базира на свидетелствата на 17 души - спасители, медицински работници, изселени, журанлисти и хуманитарни служители. Амнести интернешънъл посочва, че събраните информации предоставят изобличаващи доказателства за нападения срещу жилищни зони. Организацията цитира свидетелството на спасител от от кюрдския Червен полумесец, който казва, че е извадил тела от развалини след турски въздушен удар на 12 октомври над село Салхийе близо до училище, където изселени лица са били намерили убежище. Не можех да кажа дали /убите деца бяха - бел.АФП/ момчета или момичета, защото телата бяха черни като въглен, разказва спасителят. Амнести интернешънъл се спира на произволна екзекуция от протурски бунтовници на 12 октомври на кюрдска политическа представителка - Хеврин Халаф. Тя е била измъкната от колата й, бита и застреляна хладнокръвно от бойци от Ахрар аш Шаркия, посочва организацията. Медицински доклад, с който се е запознала правозащитната организация, показва, че кюрдската политическа представителка е имала \"множество рани по главата, фрактури на краката, лицето и черепа\". Същия ден и в същия сектор бойци от Ахрар аш Шаркия плениха и убиха най-малко двама кюрдски бойци, посочва Амнести интернешънъл. Организацията обвинява също тези бунтовници, че са отвлекли двама цивилини, рабогещи за медицинска организация, които все още се водят изчезнали. Сирийските съюзници на турските сили са бивши бунтовници, които някога се сражаваха срещу сирийския режим. Тези бунтовнически групировки сега са финансирани и обучавани от Анкара, отбелязва АФП.", "date": "2019.10.18", "title": "\"Амнести интернешънъл\": Турция в извършила военни престъпления в Сирия"}
{"url": "https://www.24chasa.bg/novini/article/7716162", "text": "Мъж припадна и бутна жена върху релсите на метрото в Буенос Айрес. Инцидентът става секунди преди влакчето да пристигне на спирката, съобщава Ройтерс.", "date": "2019.10.18", "title": "Мъж припадна и бутна жена пред идващото метро в Буенос Айрес (Видео)"}
{"url": "https://www.24chasa.bg/novini/article/7716192", "text": "1 005 760 лева от неплатени глоби към различни институции събра НАП- Добрич,от началото на 2019 година, съобщи говорителят на местния офис на службата Красимир Павлов. Това са глоби на лица, пропуснали да платят задълженията си към органите на съдебната власт, КАТ, Агенция „Митници“ и др. Най-много, - 562 хил. лева, са събрали добричките данъчни за Министерството на околната среда и водите. Над 198 хил. лева са събраните просрочени глоби на КАТ и други органи на МВР. 63 336 лева са събрани до края на месец септември от неплатени такси, глоби и разноски по дела, които не са внесени в законния срок по сметките на органите на съдебната власт. От местния офис на Агенцията напомнят още, че всеки гражданин или представител на фирма, който поиска издаване на удостоверение за наличие или липса на задължения към приходната агенция, се проверява за това дали не дължи някаква глоба. В случай, че клиентът има такава, тя се вписва в документа. Удостоверения за платени данъци се изискват при участие в обществени поръчки, при банкови кредити, при издаването на лицензи и разрешения и много др.", "date": "2019.10.18", "title": "НАП-Добрич е събрало 1 млн. лв от глоби"}
{"url": "https://www.24chasa.bg/novini/article/7715688", "text": "Излизането на Великобритания от ЕС е колосална грешка. Това е личното ми мнение. Въпреки всичко съм оптимист за бъдещето на обединена Европа, заяви Симеон Сакскобургготски в Пловдив. Той коментира и расисткия скандал, избухнал на мача България - Англия. Според него това е \"грозна реклама на страната ни\". Бившият премиер не допуска скандалът да е бил провокиран от външни фактори. В Пловдив Симеон Сакскобургготски валида пощенска картичка \"140 г. от Цариградския мирен договор\". Специално за церемонията бе пристигнал и внукът на княз Алексей Лобанов - Ростовский, който е подписал историческия документ от страна на Русия. Симеон Сакскобургготски, който е почетен председател на Съюза на българските филателисти, получи пано от филателисти от Санкт Петербург, изобразяващо първата отпечана българска марка \"5 сантима\".", "date": "2019.10.18", "title": "Симеон: Излизането на Великобритания от ЕС е колосална грешка"}
{"url": "https://www.24chasa.bg/novini/article/7715307", "text": "Пожар горя тази сутрин в жилищен блок в столичния квартал „Сердика”. Пламъците са тръгнали от апартамент на 16-тия етаж. Според информацията е пострадал 43-годишен мъж, който живеел в апартамента. Той е откаран в \"Пирогов\" заради интоксикация, тъй като е вдишал дим от пожара. Сигналът към пожарната е подаден около 8:45 ч., предаде  На място пристигнаха три пожарни коли. Хората бяха изведени от блока. По непотвърдена информация пожарът е причинен от реотанова печка, а пламъците са угасени с вода от водоснабдителните кранове на сградата. Огнеборците са били затруднени заради откраднати шлангове, допълва  . На място са пристигнали и две полицейски коли. Блокът, който е 16-етажен, е на улица \"Българска морава\", която свързва бул. \"Стамболийски\" и ул. \"Позитано\", в близост е до Мол \"София\". Според информацията на Канал 3 двама са настанени в \"Пиригов\" - 42-годишен хазяин и неговият наемател. Те са с наранявания и интоксикация.  Собственикът на апартамента е транспортиран в \"Пирогов\" е и с наранявания по лицето и главата и предстои да бъде въведен в реанимация. Съсед е извел собственика на апартамента от горящото жилище. Той е прегледан на място от медиците и освободен, въпреки голямото количество дим, което е погълнал. ", "date": "2019.10.18", "title": "Пожар горя в жилищен блок в квартал \"Сердика\" (Обновена + видео)"}
{"url": "https://www.24chasa.bg/novini/article/7715762", "text": "Намиращият се в изгнание в Белгия бивш каталунски премиер Карлес Пучдемон се предаде на властите, след като Испания издаде нова заповед за ареста му след постановените присъди срещу 12 други сепаратистки лидери, предаде Асошиейтед прес. Пучдемон \"се яви доброволно пред белгийските власти, придружаван от адвокатите си\", съобщи канцеларията му в изявление във връзка с издадената заповед за арест. В текста пише, че бившият каталунски премиер отхвърля заповедта и се противопоставя на всякакви опити да бъде екстрадиран в Испания, предава БТА. Не е ясно дали в момента Пучдемон е задържан и разпитван. Бившият каталунски премиер и други лидери на сепаратисткото движение избягаха в Белгия през октомври 2017 г., след като бяха призовани да се явят пред съда, за да отговарят за опита си за отделяне на областта от Испания. Каталунските сепаратисти организираха референдум за независимост, който испанското правителство определи като незаконен, припомня АП.", "date": "2019.10.18", "title": "Карлес Пучдемон се предаде на властите в Белгия"}
{"url": "https://www.24chasa.bg/novini/article/7715761", "text": "Петдесет и пет годишен шофьор с 3,45 промила алкохол в издишания въздух е претърпял пътен инцидент в Ловешко, съобщават от областната дирекция на МВР в Ловеч. Произшествието е станало снощи, около 23.15 часа, на третоклаен път III-301 в района на ловешкото село Йоглав. Мъжът, който е от София, при управление на лек автомобил \"Мерцедес\" е загубил контрол над превозното средство, напуснал е пътното платно и се е ударил в канавка. Водачът е пострадал леко. Задържан e за срок от 24 часа в РУ Ловеч, образувано е бързо производство по случая.", "date": "2019.10.18", "title": "Шофьор с 3,45 промила алкохол падна в канавка в Ловешко"}
{"url": "https://www.24chasa.bg/novini/article/7715793", "text": "Китай се подготвя за предстоящите мисии по изграждането на космическа станция, като се очаква ракетата-носител „Чанджън-5В\", която ще изстреля капсулите за станцията, да извърши първия си полет през 2020 г. Джоу Дзиенпин, учен към Китайската академия по инженерство, е назначен за главен проектант на пилотираната космическа програма. Първият астронавт на Китай Ян Лиуей и седем други експерти от сферата на космическите кораби, ракети-носители, космически технологии и приложения, комуникационни системи и други, са назначени за заместник главни проектанти по програмата, съобщава \" \". Китай цели да завърши изграждането на космическата станция до 2022 г. Тежаща 66 тона, станция „Тиенгун\" (Tiangong) ще бъде Т-образна с централен модул „Тиенхъ\" и експериментални капсули „Уънтиен\" и „Мънтиен\" от двете му страни. Станцията, която ще се движи в орбита на разстояние 340-450 км над земната повърхност, може да бъде уголемена до 180 тона при необходимост, и да побира от три до шест астронавти. Проектирана е да функционира за поне 10 години, като това време може да бъде удължено чрез поддръжка в орбита, каза Джоу Дзиенпин. Китай извършва в момента подбор на нови астронавти за мисиите. След завършването на станцията, Китай приветства чуждестранни астронавти да работят заедно с китайските на станцията.", "date": "2019.10.18", "title": "Китай се подготвя за изграждането на космическа станция"}
{"url": "https://www.24chasa.bg/novini/article/7715798", "text": "Скъпи приятели, много съм щастлива да ви кажа, че Стефан излезе от комата. Контактен е, диша самостоятелно и е много по-добре. Даже иска да се прибира у дома. На лекарите от ВМА - огромно благодарим! Това написа във фейсбук соцлидерката Корнелия Нинова. В сряда  . Стефан Данаилов се чувства добре и \"иска да гледа мачове на Челси\" пък каза за   неговият доведен син Росен Цанков след посещение в болницата днес по обяд.                                                                                                                                                                                                                                                                                                                                ", "date": "2019.10.18", "title": "Нинова: Стефан Данаилов излезе от комата и е много по-добре, иска у дома"}
{"url": "https://www.24chasa.bg/novini/article/7715802", "text": "\"Много хора се питат - с какво нашата политика е по-различна от тази на опонентa ни. Има огромна разлика. Те отдават комуналните услуги на концесионери. Ние - на общински дружества. Резултатът от нашите действия е, че вие ще плащате по-ниска цена на водата, например. Те продават общински имоти , пасища и гори. Ние ги внасяме като апортна вноска в общи предприятия с бизнеса. Резултатът е развитие на местно производство, работа и приходи за общината. Те увеличават местни данъци и такси. Ние- не. Даже освобождаваме от такси детските градини. Правителството раздава природните ресурси на общините за ползване или концесии на приближени. Ние смятаме, че всяка община трябва да стопанисва и управлява минералните води, пещери и други природни богатства сама.\" Това каза председателят на НС на БСП Корнелия Нинова пред жителите на град Смолян. Тя бе в планинския град, за да подкрепи кандидата за кмет на общината, издигнат от „БСП за България”, Стефан Сабрутев и кандидатите за общински съветници от листата на левицата. Корнелия Нинова добави, че част от социалната община е и здравеопазването, което е в тотален колапс. Тя заяви, че държавните и общински болници трябва да бъдат лечебни заведения, а не търговски дружества . Нинова бе категорична, че за да се случат всички тези предложения, е важно да се развие местната икономика. „В нашите програми е записано, че кметовете ни ще създадат условия на фирмите, като на първо място намалят местните данъци за тях. Правителството делегира задължения на общините, без да им дава дори един лев, за да ги изпълняват. Затова много от тях решават да увеличат местните данъци и такси. Нашите кметове обаче няма да го направят, а ще заложат на създаването на общински предприятия, които да изпълняват поръчките по-евтино, но качествено и ще спрат кражбите\", добави Нинова. „Промяната в Смолян е във вашите ръце и аз вярвам, че тук можем да се поздравим с победа след изборите на 27-ми октомври\", заяви още Корнелия Нинова и призова жителите на Смолян да гласуват с № 56. Тя беше посрещната в Смолян и Чепеларе с родопски песни и кабагайди.", "date": "2019.10.18", "title": "Корнелия Нинова: Не правителството, а всяка община трябва да управлява природните си богатства"}
{"url": "https://www.24chasa.bg/novini/article/7715810", "text": "Професорът по международни отношения в Лондонската школа по икономика и политически науки Кристофър Кокър смята, че членство на Западните Балкани в ЕС не е възможно в близко бъдеще, но изтъква, че това не означава, че тези държави не трябва да продължат процеса на присъединяване и сътрудничеството с ЕС, съобщава белградският вестник \"Новости\". Ако трябваше да се обзалагам, което иначе не правя, бих казал \"не\" в следващите десет години. А след това кой знае, каза Кокър, който участва в Белградския форум за сигурност. Той посочи, че в ЕС има умора от разширяването и съюзът е изправен пред екзистенциална криза и въпроса дали е готов и в каква степен да продължи интеграцията, имайки предвид нарастването на популизма и национализма, особено в страни, които са били изключително проевропейски. Проблем са и някои лидери в Източна Европа - Полша и Унгария, водена от Виктор Орбан, които налагат нелиберална демокрация, посочва Кокър, добавяйки, че ЕС е общност на либералните демокрации, предаде БТА. Още един проблем е посветеността на процеса на разширяване, казва той и добавя, че Турция 30 години е преговаряла за членство, а само преди около две години е разбрала, че ЕС никога не е бил сериозен по този въпрос. На въпрос каква е алтернативата на ЕС за страните от Западните Балкани Кокър каза, че има две опции. \"Едната е руска. Те влагат много пари във вашата политическа система, за да осигурят да не се присъедините към ЕС\", твърди Кокър. Като друга възможност той посочва Китай и споразуменията и инициативите на Пекин като \"Един пояс, един път\" и много инфраструктурни проекти. \"Може да станете част от тази евро-азиатска идея, към която тласкат Русия и Китай\", каза Кокър, добавяйки, че страните от Западните Балкани могат да се превърнат в \"непотопяем самолетоносач на китайските инвестиции и експанзия\".", "date": "2019.10.18", "title": "Професор: Членство на Западните Балкани в ЕС в близко бъдеще е невъзможно"}
{"url": "https://www.24chasa.bg/novini/article/7715820", "text": "73 са становищата, в които е изразена подкрепа за кандидата за главен прокурор Иван Гешев, съобщиха от Висшия съдебен съвет. В някои от тях има и призиви за провеждане на процедурата в съответствие със закона и без поддаване на опити за вмешателство. Изслушването и гласуването за номинирания за главен прокурор ще се проведе от 10 ч на 24 октомври в срадата на ВСС. Общо 91 са писмата с представени становища, позиции или въпроси от организации, които имат право да отправят питания в процедурата по избор на главен прокурор. Според съдебния закон това са юридически лица с нестопанска цел, професионални и научни организации, висши училища, магистрати, органи и институции, с които е работил кандидатът. Анонимни мнения не са допускат 12 са писмата, в които е изразено несъгласие с издигнатата кандидатура, или се съдържа искане за прекратяване на изборната процедура, уточниха от ВСС. Общо становищата са 91. Според хронограмата за избор на главен прокурор последният ден, в който можеха да си изпращат становища, беше 16 октомври. Всички са публикувани на интернет страницата на ВСС. Писмени въпроси са предоставени от Управителния съвет на Асоциацията на прокурорите в България, Сдружение „Обществен съвет за правосъдие“, ГД „БОЕЦ“, Български институт за правни инициативи, адв. Адела Качаунова – директор на правната програма на Българскиs хелзинкски комитет, Управителен съвет на Камарата на следователите, Инициативата „Правосъдие за всеки“, фондация \"Антикорупционен фонд\" и фондация \"Институт за пазарна икономика\", Софийския адвокатски съвет и фондация „Български адвокати за правата на човека\". Кандидатът за главен прокурор може да им отговори писмено, или по време на изслушването. До момента Иван Гешев е депозирал писмо до членовете на ВСС, в което представя своята позиция във връзка с въпросите от сдружение „БОЕЦ\", припомниха от съвета.", "date": "2019.10.18", "title": "73 становища в подкрепа на кандидата за главен прокурор"}
{"url": "https://www.24chasa.bg/novini/article/7715830", "text": "За гражданите на Сърбия косовският въпрос продължава да бъде много емоционален, много болезнен и свързан с думата предателство, така че признаването на независимостта е неприемливо за 78,5 процента от сръбските граждани, сочи проучване на Центъра за обществен диалог и регионални инициативи, представено снощи на Белградския форум за сигурност, предадоха Танюг и БТА. Независимост като решение биха приели само 12,4 процента от анкетираните. Представителят на Центъра за обществен диалог и регионални инициативи Никола Йович заяви, че за 58,2 процента от гражданите е неприемливо споразумение, в което Сърбия би признала в Косово в замяна на формирането на Съюз на сръбските общини в Косово и екстериториалност на манастирите. Тази възможност биха приели 20,4 процента от гражданите. Договор, според който Сърбия би приела независимостта на Косово чрез замяна на териториии приемат 15,8 процента от гражданите, а сценарий, според който Белград получава три общини на север и Митровица като отделен район подкрепят 18,9 процента от гражданите на Сърбия. Замяна на четири общини на север за независимост на Косово подкрепят 21,9 процента. 36,4 процента са съгласни Сърбия в замяна на признаване на Косово да получи четири общини на север, Съюз на сръбските общини южно от река Ибър и екстериториалност на манастирите. Тази възможност не се подкрепя от 44,4 процента от гражданите. Проучването е било направено под покровителството на САЩ в края на септември върху представителна извадка на ниво цяла Сърбия, в която са участвали 1200 граждани, с възможна грешка плюс-минус 2,8 процента. Публикувано е в светлината на диалога, който е блокиран вече 11 месеца и изявленията, че до договор може да се стигне идната година, заяви Милан Кръстич от Центъра за обществен диалог и регионални инициативи. Той каза, че заради големия брой хора без мнение - 19,2 процента, същестува сценарий, според който признаването на независимостта би могло да получи определена степен на подкрепа, а той е Сърбия да получи четири общини на север, южно от река Ибър да бъде формиран Съюз на сръбските общини и екстериториалност на манастирите.", "date": "2019.10.18", "title": "Само 12,4% от гражданите на Сърбия приемат независимостта на Косово"}
{"url": "https://www.24chasa.bg/novini/article/7715813", "text": "Пиян шофьор без книжка катастрофира пред погледа на полицаи, които не предприели действия, а си тръгнали от местопроизшествието. За този сигнал от свидетели информира  . Скандалният случай е от 12 октомври, около 19 ч., в центъра на квартал „Венелин” в село Любен Каравелово. На кадрите се вижда как автомобил се движи с висока скорост. Водачът губи управление, завърта се и катастрофира на метри от полицейски автомобил. Шофьорът се блъска в бетонната ограда на изоставена къща, като следите от моторното масло, изтекли от автомобила след катастрофата, все още стоят. Веднага след случилото се, полицаите се насочват към автомобила. Събират се и много хора. Десетина минути по-късно униформените се качват на патрулната кола и си тръгват. В сигнала до медията се твърди, че това става след телефонни разговори „с кметове и някакви други познати\". Очевидците са десетки, а почти всички в селото знаят за случилото се. Малцина твърдят пред тв камерата, че зад волана е бил младеж от селото, който пред полицаите е заявил, че е употребил алкохол и няма шофьорска книжка. Шофьорът не е открит за коментар, но Би Ти Ви намери катастрофиралата кола. Подобен инцидент не е отразен в бюлетина на полицията. От областната дирекция във Варна проверяват случая.", "date": "2019.10.18", "title": "Пиян шофьор катастрофира пред полицаи - те си тръгнаха"}
{"url": "https://www.24chasa.bg/novini/article/7715811", "text": "Районната здравна каса във Велико Търново влиза на проверка в общинската болница в Павликени, където 70-годишна жена бе  . Абсурдният случай е от 7 октомври, а за него разказа дъщерята на пациентката пред Нова телевизия. 70-годишната Асенка Христова била приета с белодробно заболяване. Тъй като не се подобрявала, я изпратили на скенер. Изследването било направено, но жената била забравена от рентгеновата лаборантка на повдигнатото легло на томографа, от което не можела да слезе. Около 15 ч. персоналът на рентгеновото отделение си тръгнал и заключил помещенията с болната в изолираното помещение на скенера. Междувременно дежурна сестра установила, че пациентката не е в болничната си стая и започнали да я търсят. Проверили около болницата, дори в близките магазини, но от болната нямало и следа. Обадили се на близките й, да не би да се е прибрала вкъщи. Сигнализирали полицията. Изплашеното семейство на Асенка я търсило дори на гробищата. Докато след 18 ч. дежурна рентгенова лаборантка, повикана по спешност, не я открила все още в апарата. За щастие той бил изключен и тя не е била подложена на опасно облъчване, каза пред \"24 часа\" управителката д-р Ренета Кръстева. \"Още на следващата сутрин поисках писмени обяснения от всички, които са били по график на работа. Виновната рентгенова лаборантка Камелия Кръстева ще бъде наказана със забележка и ще бъде лишена от допълнително материално стимулиране за няколко месеца. Консултирах се с адвокат, ако я уволня, ще ме осъди за обезщетение\", обясни д-р Кръстева. Разсеяната лаборантка е изпратена принудително в отпуск. За да няма подобни инциденти, изследваните на скенер в Павликени вече получават звънец, с който да сигнализират веднага. \"Много ми е болно и обидно, че заради немарливостта на една жена се слага петно върху болницата. Всички ние сме отговорни професионалисти\", каза д-р Кръстева. Асенка вече се лекува в специализирана белодробна болница в столицата.За случая е сезирана и прокуратурата, а близките смятат да съдят здравното заведение.", "date": "2019.10.18", "title": "Проверяват болницата в Павликени\nзаради забравената 6 ч. в скенера жена"}
{"url": "https://www.24chasa.bg/novini/article/7715890", "text": "Към днешна дата броят на иранците, одобряващи \"ядреното споразумение\", е спаднал на 42 процента. През август 2015 г. при аналогични анкети на Центъра за изследвания на международните отношения и сигурността в Мериленд и консултантската компания ИранПол (IranPoll) този показател достигаше 85 на сто. Едва 12 процента от запитаните тази година казват, че решително подкрепят сделката. Близо 59 процента заявяват, че Иран трябва да се оттегли от Съвместния всеобхватен план за действия (СВПД) точно сега. Три четвърти от участниците смятат да подкрепят нови преговори със САЩ на многостранна основа, ако те се върнат в СВПД. А 51 на сто от иранците биха одобрили двустранни преговори със Съединените щати. Командващият силите \"Кудс\" от Корпуса на гвардейците на ислямската революция (КГИР) Касем Солеймани е най-популярният човек в ръководството на Иран - 8 от всеки 10 запитани имат положително мнение за него. Както личи, иранците гледат с добро око и на оглавяващия съдебната система Ебрахим Раиси, изгубил изборите от 2017 г. срещу днешния президент Хасан Рохани. Две трети от иранците одобряват Раиси. На неговия фон самият Рохани губи позиции - положителна оценка му дават малко под половината анкетирани (42 на сто). Само 11 процента от иранците решително подкрепят своя президент, докато през 2015 г. така отговаряха над 60 на сто. Отслабват и позициите на един негов привърженик, външния министър Мохамад Джавад Зариф. Рейтингът му достига 67 на сто, но решителна подкрепа за него декларират едва 26 процента - срещу 56 на сто през 2015 г. Рохани и Зариф са смятани за членове на условно реформаторския лагер. Ако погледнем социологическо проучване на същите изследователи от 2017 г., правено в контекста на президентските избори, става ясно, че хората са виждали в действащия лидер човек, способен да подобри отношенията на Иран с другите държави. Тогава учените свързваха тенденцията към постепенен спад в популярността му с безработицата в Ислямската република. Шестима от 10 запитани казваха, че тъкмо Рохани не успява да надвие проблема с работните места. През 2017 г. повечето участници (8 от всеки 10) заявяваха, че намаляването на безработицата трябва да е приоритет за президента през следващите четири години. А в днешното проучване огромното мнозинство анкетирани подкрепят новата политика на правителството - постепенен отказ от редица ангажименти в рамките на СВПД и скъсване на споразумението - при положение че другите страни не положат усилия. Изследователите признават, че новата тактика на Техеран е по-популярна от тактиката на изчакване. Четвърт от запитаните наистина оценяват положително европейските усилия за създаване на канали за търговия с Иран, но според явното мнозинство тези опити всъщност остават само на хартия. Интерес буди и друг момент. Четирима от пет анкетирани твърдят, че дейността на КГИР, участващ във военните операции на Иран в чужбина, като цяло е донесла на страната повече сигурност. Този показател е нараснал от месец май. Допитването е било проведено по телефона през април, май, август и октомври. Статистическата грешка възлиза на 3,1 процента. Независимо че точността на подобни проучвания, в страни с общества от затворен тип, по принцип е повод за скептицизъм, те представляват известен интерес. Смята се, че анкетите в места като Иран са необходими, за да се схванат основните тенденции. Данните на Центъра за изследвания на международните отношения и сигурността в Мериленд, получени съвместно с ИранПол, са любопитни заради спада в подкрепата за СВПД и отказа от всяко ново споразумение, което САЩ биха желали да предложат като алтернатива на \"ядрената сделка\" от 2015 г. Учудващ е и фактът, че най-голямо одобрение сред иранците сега получава Япония (70 на сто); следват Китай с 58 на сто и Русия с 57 процента. Според вашингтонския Атлантически съвет (чиято дейност е призната за нежелана в Руската федерация, бел. на вестника), в резултатите прозират възгледите на иранското общество за някои политически фракции. \"Допитването изглежда наистина показва засилване на подкрепата за т. нар. привърженици на твърдата линия - заяви за \"Независимия газета\" Барбара Слейвин, директор на инициативата \"Бъдеще за Иран\" в Атлантическия съвет. - Нещо естествено, с оглед разочарованието от СВПД. Същевременно вдъхва надежди това, че мнозина иранци се обявяват за нови преговори със САЩ и на двустранна основа, и в многостранен формат, ако Америка отново подкрепи споразумението.\" Тя обръща внимание и на важна подробност от проучването - за запазване на членството на Иран в Договора за неразпространение на ядрените оръжия се изказват три четвърти от участниците. \"Това означава, че Иран никога няма да може да разработи ядрени оръжия\", заключава Слейвин. (От БТА)", "date": "2019.10.18", "title": "Руско издание: Иранските \"ястреби\" увеличават социалната си база"}
{"url": "https://www.24chasa.bg/novini/article/7715894", "text": "Държавният секретар на САЩ Майк Помпейо се срещна днес в Ерусалим с израелския премиер Бенямин Нетаняху, за да разговарят за войната в Сирия и най-вече за изтеглянето на американските сили, което безпокои израелците, предадоха Франс прес и БТА. Срещата се проведе в официалната резиденция на Нетаняху ден след като Турция се споразумя със Съединените щати и обяви, че временно преустановява настъплението си срещу кюрдските сили в Сирия. Анкара започна своята операция в Северна Сирия, след като американският президент Доналд Тръмп изтегли войските на САЩ от района, откривайки нов фронт в сирийската война. Турското настъпление принуди над 200 000 мирни жители да избягат от района, отбелязва Ройтерс. В кратки коментари след срещата Помпейо похвали \"забележителните, близки отношения\" с Израел. Обсъдихме всички положени от нас усилия за противодействие на заплахата не само за Израел, но и за региона и света от, от страна на Ислямска република Иран\", каза държавният секретар на САЩ. \"Обменихме идеи как можем да гарантираме заедно стабилността в Близкия изток и как да продължим общите си усилия за справяне с предизвикателствата, пред които е изправен светът в Близкия изток, каза Помпейо. Нетаняху, на свой ред, благодари за неизменната помощ на Америка, съобщи Асошиейтед прес. Запитан какво мисли за прекъсването на турската офанзива, израелският премиер отговори: \"Надяваме се нещата, че ще развият по най-добрия начин.\" Израел смята сирийските кюрди, които бяха съюзници на САЩ, за противотежест на ислямистките бунтовници в Северна Сирия. Той се тревожи, че бойците, съюзени с неговия враг Иран, може да запълнят вакуума, оставен от Съединените щати, отбелязва АП. Кюрдите отговориха на американското изтегляне, като поканиха подкрепяните от Русия и Иран сирийски правителствени сили в градове, намиращи се в райони под техен контрол. Дипломатическите инициативи на Тръмп към Иран напоследък, успоредно с уволнението на твърдолинейния съветник в Белия дом по националната сигурност Джон Болтън, също накараха Израел да се замисли. Прекратяването на огъня, договорено вчера в Анкара от американски екип, включващ държавния секретар и вицепрезидента Майк Пенс, дава на кюрдските сили пет дни да се изтеглят от \"зоната за сигурност\", която Турция иска да контролира. Израел разглежда посещението на Помпейо след постигнатото вчера примирие до голяма степен като опит за успокояване на безпокойството му, че изтеглянето на американските сили може да изложи еврейската държава на нападения от Иран или подкрепяни от него групировки. По-късно днес държавният секретар на САЩ ще замине за Брюксел за среща с генералния секретар на НАТО Йенс Столтенберг.", "date": "2019.10.18", "title": "Помпейо се срещна в Израел с Нетаняху за изтеглянето на американските сили от Сирия"}
{"url": "https://www.24chasa.bg/novini/article/7715917", "text": "Ковчег с тленните останки на румънската кралица майка Елена пристигна днес в Букурещ, за да бъде погребан редом до сина й Михай Първи, съобщават румънските медии. Кралското семейство е обявило тридневен траур. Ковчегът с тленните останки на кралица Елена пристигна на международното летище в Букурещ \"Отопени\" със самолет на румънските военновъздушни сили. На летището ковчегът бе посрещнат от пазителката на короната и ръководител на Кралския двор - принцеса Маргарета, принц Раду, принцесите София и Мария, представители на различните вероизповедания в страната. Предложеният за премиер Лудовик Орбан, и.д. премиерът Виорика Дънчила, министри, посланикът на САЩ в Букурещ Ханс Клем и интелектуалци също присъстваха на церемонията. Ковчегът ще бъде изложен за поклонение в двореца Елисабета в Букурещ, след което ще бъде транспортиран към град Куртя де Арджеш - първата столица на румънската държава. В манастира Куртя де Арджеш се намира кралското гробище, където от 1914 г. насам са погребани всички крале и кралици на Румъния. Кралица Елена умира в Лозана, Швейцария, на 29 ноември 1982 г., когато в Румъния на власт са комунистите. Решението за връщането на останките й в Румъния бе взето от принцеса Маргарета - най-голямата дъщеря на покойния крал Михай Първи и внучка на кралицата майка. Кралица Елена ще бъде погребана в Новата архиепископска и кралска катедрала в Куртя де Арджеш, където е положен и синът й Михай Първи, който почина на 5 декември 2017 г. също в Швейцария. Михай Първи бе погребан с държавни почести в Румъния на 16 декември 2017 г.", "date": "2019.10.18", "title": "Върнаха от Швейцария тленните останки на кралицата майка на Румъния"}
{"url": "https://www.24chasa.bg/novini/article/7715929", "text": "Търговската експлоатация на газопровода по график е планирана да започне до края на 2019 година, предава БТА.                                                                                                                                                                                                                                                                                                                                ", "date": "2019.10.18", "title": "Започна запълването с газ на първия участък от \"Турски поток\""}
{"url": "https://www.24chasa.bg/novini/article/7715962", "text": "Над 40 000 незаконни мигранти, включително сирийци, са били прогонени от Истанбул от средата на юли, съобщи офисът на валията в петък, предаде ДПА. Съобщението идва по-малко от две седмици преди крайния срок, даден от правителството за сирийци, които са регистрирани на други места в страната, да напуснат Истанбул, най-големия град на Турция и финансов център. Общо 34 397 незаконни мигранти, които са пристигнали чрез нередовна миграция, са били преместени в други градове в очакване да бъдат депортирани между 12 юли и 16 октомври, съобщи офисът на валията. Отделно общо 5945 нерегистрирани сирийци са били изпратени в бежански лагери извън града, предава БТА. Турция твърди, че е приютила най-голямото бежанско население в света - четири милиона души, като 3,6 милиона от тях са от разкъсваната от война съседна Сирия. Повече от половин милион сирийци са регистрирани в Истанбул според турското правителство, а други 300 000 сирийци, регистирани на други места в страната, живеят в града. Анкара иска да премести два милиона сирийци в предложената от нея зона за сигурност в Северна Сирия.", "date": "2019.10.18", "title": "Истанбул прогони над 40 000 мигранти за три месеца"}
{"url": "https://www.24chasa.bg/novini/article/7715758", "text": "Един човек е задържан в предварителен арест във Франция по подозрение в планиране на отвличане на самолет и нападение в стил 11 септември. Това съобщи френският министър на вътрешните работи Кристоф Кастанер, цитиран от Асошиейтед прес. По думите му заподозреният е арестуван на 26 септември \"в процес на планиране\" на такава атака. Министърът не навлезе в детайли, като каза само, че това е шейсетият случай от 2013 г., когато френските власти са осуетили евентуална атака, предава БТА. От антитерористичната прокуратура на Франция също не съобщиха подробности. Френските служби за сигурност са обект на сериозни критики, след като администратор в полицейската префектура в Париж уби миналия месец четирима свои колеги. Прокуратурата третира неговото деяние като тероризъм, отбелязва АП.", "date": "2019.10.18", "title": "Има задържан във Франция, планирал атака в стил 11 септември"}
{"url": "https://www.24chasa.bg/novini/article/7715973", "text": "За броени часове ямболски полицаи разкриха тежко криминално престъпление. На 17 октомври сутринта в полицията е постъпил сигнал, че възрастна жителка на областния град е била нападната от непознат мъж в дома си. Пристигналите на мястото екипи установили, че пострадалата е в шок и с видими следи от насилие. Жената била транспортирана в МБАЛ Ямбол за преглед и лечение, без опасност за живота. Незабавно е сформиран екип за изясняване на всички факти и обстоятелства около престъплението. На местопроизшествието са извършени процесуално-следствени действия, образувано е досъдебно производство. Своевременно са предприети незабавни оперативно-издирватени действия за установяване на извършителя. В резултат на извършената за кратко време голям обем работа е установена съпричастността към деянието на 29-годишен местен жител. Той езадържан с полицейска мярка за срок до 24 часа. В хода на досъдебното производство е привлечен в качеството му на обвиняем за извършеното престъпление и с прокурорско постановление е задържан за срок от 72 часа. Действията по разследването продължават под ръководството на Районна прокуратура - Ямбол.", "date": "2019.10.18", "title": "Мъж е нападнал възрастна жена в дома й в Ямбол, приеха я в болница"}
{"url": "https://www.24chasa.bg/novini/article/7715951", "text": "Дали да има така наречените „бели“ автомобили по време на изпита за шофьорска книжка. Това ще обсъждат експерти на среща, организирана от Асоциацията за квалификация на автомобилистите в България, съобщава  . Причината е, че от транспортното министерство предлагат колите, в които се провеждат практическите изпити, да са държавни и оборудвани с електронни системи. Целта е автоматично да се задава маршрут, а при оценката на уменията на курсиста да се избегне човешкият фактор. От бранша са категорично против въвеждането на промените и предупреждават, че изпит на непозната кола ще бъде огромен стрес за бъдещите шофьори. Готови са и на протестни действия.", "date": "2019.10.18", "title": "Инструктори са против шофьорският изпит да е на непозната кола"}
{"url": "https://www.24chasa.bg/novini/article/7715959", "text": "Минути след получен сигнал снощи патрул на сектор \"Специализирани полицейски сили\" заловил автори на хулиганска проява в Пловдив. Около 19.40 часа служителите реагирали на съобщение, че двама пътници в автобус на градския транспорт нанесли удари на 55-годишния кондуктор, съобщиха от пресцентъра на МВР. На спирка на бул. \"Шести септември\" били задържани извършителите - 27-годишен криминално проявен мъж и 16-годишно момче. Двамата са отведени за срок до 24 часа във Второ РУ. Срещу тях е образувано бързо производство по чл. 325, ал.1 от НК.", "date": "2019.10.18", "title": "Рецидивист и непълнолетен пребили кондуктор в автобус в Пловдив"}
{"url": "https://www.24chasa.bg/novini/article/7715965", "text": "Вчера преди обед, в Пето РУ- Бургас е съобщено за грабеж. При бързо предприетите полицейски действия е изяснено, че жител на Айтос пристигнал в Бургас около 9 часа за среща с момиче от сайт за запознанства пред хотел. След като се качили в хотелската стая, влязъл непознат, който след заплаха с бокс му отнел 100 лв. Това съобщиха от пресцентъра на МВР. В резултат на бързите полицейски действия е установен извършителят - 21-годишен криминално проявен помориец. При задържането той оказал съпротива, успял да хвърли на земята метален бокс и плик с метамфетамин. Установено е и 17-годишното момиче, което било \"примамка\" за жертвата. Работата по случая продължават служители на Пето Районно управление - Бургас, под наблюдението на прокуратурата.", "date": "2019.10.18", "title": "Ограбиха мъж в Бургас, станал жертва на измамна схема"}
{"url": "https://www.24chasa.bg/novini/article/7715986", "text": "Специализирана полицейска операция по противодействие на разпространението и притежанието на наркотични вещества е проведена вчера на територията на областта. Това съобщиха от МВР. При претърсване на имот в село Рупци, обитаван от 36-годишен, криминалистите открили 4 чувала с по 10 полиетиленови плика със сухи съцветия от рода на конопа. Общото тегло на съцветията е 17 килограма. На иззетите вещества е назначена физико-химична експертиза. 36-годишният е задържан за срок до 24 часа по Закона за МВР. В рамките на операцията са предприети и проверки на два имота, обитавани от 40-годишен мъж, където също били открити растения от рода на конопа, както и такива, оставени за сушене. От адресите са иззети торове, техника и заготовки за отглеждане на растения в закрити помещения. Общото количество на намерената и иззета суха тревиста маса е 26 килограма. Предстоят експертизи. По случаите са образувани досъдебни производства и работата по тях продължава под наблюдението на прокуратурата.", "date": "2019.10.18", "title": "Акция за наркотици в Плевенско, мъж е задържан"}
{"url": "https://www.24chasa.bg/novini/article/7715993", "text": "Президентът подчерта, че трансформацията и модернизацията на Българските военновъздушни сили и изобщо на Въоръжените сили не е еднократен политически акт, който се изчерпва с покупката на техника и въоръжение. „Това е сложен многообхватен процес, който изисква изключително компетентно ръководство“, заяви Румен Радев и допълни, че очаква правителството да осъзнае с какво се е заело и да предприеме всички необходими действия, от които зависи успешната модернизация.", "date": "2019.10.18", "title": "Радев прие почетния караул на Празника на авиацията и на ВВС"}
{"url": "https://www.24chasa.bg/novini/article/7716009", "text": "Политиците в Скопие имат шанс да се поправят, коментира пред журналисти вицепремиерът и министър на отбраната Красимир Каракачанов, който заедно с президента Румен Радев участва в отбелязването на Празника на военните парашутисти днес в София, предаде БТА. Тъй като сме на военен празник, представете си, че чуха командата от Брюксел: \"Свободно, поправи се!\", обаче, като ги виждам, не са разбрали за какво става дума, защото вчера, след два дена отново \"тупане на топката\", историческата комисия се прибра без никакъв резултат, коментира Каракачанов. Попитан има ли полезен ход българската държава след негативните новини от Брюксел по отношение на Северна Македония, Каракачанов заяви, че полезният ход е бил направен с решението на Министерския съвет. Както виждате, пак бяхме най-благородни, но поставихме много ясни условия, които изискваме да бъдат спазени и сме определили срокове. Както виждате, не само България преценява, че нещата в Скопие не вървят така, както трябва, и Франция наложи своята позиция, каза вицепремиерът.", "date": "2019.10.18", "title": "Каракачанов: Политиците в Скопие имат шанс да\nсе поправят"}
{"url": "https://www.24chasa.bg/novini/article/7716023", "text": "Самолет на „Аляска Еърлайнс” падна на магистрала в Аляска по време на полет от Анкоридж до остров Уналяска. Машината е спряла на метри от океана, предаде ABC news. При инцидента са пострадали 4 души.                                                                                                                                                                                                                                                                                                                                 ", "date": "2019.10.18", "title": "Самолет падна на магистрала в Аляска, на метри от океана (Видео)"}
{"url": "https://www.24chasa.bg/novini/article/7715779", "text": "Авиошоу на Военновъздушните сили на Народоосвободителната армия на Китай се състоя в град Чанчуън, столицата на провинция Дзилин във вторник. То бе част от церемонията по откриването на петдневно мероприятие на открито, с което ВВС отбелязаха 70-годишнината от основаването си, съобщава \"Радио Китай\". Главнокомандващият ВВС на Китай генерал Дин Лайхан и политическият комисар на силите генерал Ю Джунфу присъстваха на церемонията. Мероприятието цели да покаже постиженията на китайските ВВС през изминалите 70 години, тяхното развитие и трансформация, като в същото време демонстрира усилията за постигане на силни бойни способности и стратегически умения. В авиошоуто ще се включат 35 самолета от 10 типа на служба във ВВС, като изтребителите J-20 и JL-10. Общо 71 наземни оръжия и оборудване от 46 типа също ще бъдат показани. Това е седмото поред мероприятие на открито на ВВС от 2011 насам в Чанчуън, град с историческо значение за силите.", "date": "2019.10.18", "title": "С авиошоу китайските ВВС маркират 70-годишнината си"}
{"url": "https://www.24chasa.bg/novini/article/7716178", "text": "\"Ежедневната работа и усилия на правителството дават резултати! По предварителни данни на Българската народна банка в периода януари - август преките чуждестранни инвестиции нарастват със 196.3 млн. евро спрямо същия период на 2018 г. и са в размер на 603.5 млн. eвро\". Това пише във фейсбука си премиерът на страната Бойко Борисов и публикува .", "date": "2019.10.18", "title": "Борисов се хвали с ръста на преките чуждестранни инвестиции"}
{"url": "https://www.24chasa.bg/novini/article/7716147", "text": "„Все повече намаляват българите, които са готови да работят за малко пари. Много им е лесно да се качат на самолета и да отидат там, където ще им плащат повече или те ще си мислят, че им плащат повече”. Това коментира в предаването лидерът на КТ „Подкрепа” Димитър Манолов. По думите му все пак заплатите лека полека се повишават, предава  . Той коментира и разликата в заплащането между София и втория по големина град у нас – Пловдив, където възнагражденията се оказват доста по-ниски. „В Пловдив се настаниха поредица индустрии, които разчитат на евтин труд”, заяви синдикалният лидер. Изоставането на района на Видин, пък е „въпрос на един път”. „Нямам нито едно обяснение, извън теорията на конспирацията защо този регион изостава така. Там нещата са работа на един път. Ако беше направен, когато му беше времето … Преди 30 години този регион изглеждаше по съвсем различен начин”, коментира Манолов.", "date": "2019.10.18", "title": "Все по-малко българи са готови да работят за малко пари"}
{"url": "https://www.24chasa.bg/novini/article/7715783", "text": "26-тият панаир за внос и износ на Китай, известен още като Кантонски панаир, отвори врати този вторник в Гуанджоу, столицата на южната провинция Гуандун, съобщава \" \". Около 25 600 изложители от страната и чужбина ще се включат в есенната сесия на изложението, считано от дълги години за барометър на външната и вътрешна търговия на Китай. Тази година общата изложбена площ на панаира достига 1,19 милиона квадратни метра.ь", "date": "2019.10.18", "title": "Кантонският панаир в Гуанджоу демонстрира търговския обхват на Китай"}
{"url": "https://www.24chasa.bg/novini/article/7716289", "text": "Европейският съвет назначи Кристин Лагард за председател на Европейската централна банка (ЕЦБ) за срок от 8 години. Мандатът не може да се подновява, съобщиха от Съвета, цитирани от economic.bg. Кристин Лагард ще замени напускащия президент Марио Драги от 1 ноември 2019 г. Родена в Париж през 1956 г., Лагард завършва юридически факултет в Университета в Париж X и получава магистърска степен от Политическия институт в Екс ан Прованс. През юни 2005 г. тя става министър на външната търговия на Франция. След кратка служба като министър на земеделието и рибарството, през юни 2007 г. тя става първата жена, заела поста министър на финансите и икономиката на държава от Г-7. На 5 юли 2011 г. Кристин Лагард е единадесетият управляващ директор на МВФ и първата жена, която заема тази позиция. Тя беше избрана за втори мандат, който започна на 5 юли 2016 г. След като беше предложена да оглави ЕЦБ, тя напусна МВФ и на нейното място начело на международната финансова институция бе избрана Кристалина Георгиева.", "date": "2019.10.18", "title": "Кристин Лагард официално оглави Европейската централна банка"}
{"url": "https://www.24chasa.bg/novini/article/7716323", "text": "Турският президент Реджеп Тайип Ердоган заяви днес, че в Северна Сирия, в която Турция предприе операция миналата седмица, не продължават никакви сражения, след като Анкара се съгласи с Вашингтон да спре офанзивата, докато кюрдските сили се изтеглят, предаде Ройтерс. Тази сутрин се чуваше обстрел в района на турско-сирийската граница въпреки петдневното прекратяване на огъня. Паузата трябва да позволи на кюрдските сили, съюзници на САЩ, да се изтеглят, предава БТА. Съгласно споразумение, обявено вчера от вицепрезидента на САЩ Майк Пенс в Анкара, кюрдските сили ще трябва да се изтеглят от сектор с дълбочина 32 км, предвиден впоследствие да се превърне в \"зона за сигурност\". Ердоган посочи днес пред журналисти, че американските и турските представители ще бъдат в постоянен контакт във връзка с прилагането на споразумението.", "date": "2019.10.18", "title": "Ердоган: В Северна Сирия не се водят сражения"}
{"url": "https://www.24chasa.bg/novini/article/7716339", "text": "Кандидатът за кмет на местна коалиция „Новото време“ (Коалиция за развитие на община Смолян) Кирил Хаджихристев и членове на листата за общински съветници се срещнаха на отворена среща с представители на културата и туризма в община Смолян. В препълнена зала граждани дискутираха по най-важните въпроси за развитието на икономиката и културата на общината. “Без култура няма бъдеще, няма общество. Налице е оскотяване. Когато икономиката на една област бива унищожавана, а не се развива, не се прилага финансово оздравяване, не се допускат нови инвестиции от външни инвеститори дори. Административните инструменти на общината и кръгът от интереси около нея системно унищожават възможностите за препитание на хората и ги гонят от града.“, сподели на срещата Хаджихристев. „ Говорят ни колко много са направили, колко спортни центрове отварят с министри. Каква е ползата, когато няма хора, които да ходят там? С практиките, които разви управлението на ГЕРБ в общината, такива „успехи“ се превръщат само в паметници на провала да се задържат и привличат хора в общината.“ „Смолян няма атрактивен вид за младите хора. И е крайно време да се приложи стратегия, която да създава реални възможности за обучения и повишаване на професионалната способност, съществени доходи и интересни занимания, поощрявани и организирани от общината. Само така ще можем да говорим за развитие на култура, а не да се озверяваме като общество. Прекалено много се разчита на сантименти и практики, които са отживелица и не работят. Ако трябва да си говорим за култура в общината, две думи са достатъчни – няма такава.“, коментира на срещата Дичо Капушев, бивш директор на Художествената галерия и художник Водачът на листата на „Новото време“ гарантира, че с екипът му могат да осъществят истинска приходност за община Смолян. Според него адекватното управление на една община трябва да идва от хора с принципи и предприемаческа визия. Асенов допълни, че това е единственият начин, по който може да се даде реален тласък на местната икономика. Кирил Хаджихристев допълни, че настоящото управление спира развитието и навлизането на нови бизнеси в общината, защото не намира начини как да се облагодетелства лично от тях. „ Това поведение е недопустимо – съдбите на много хора зависят от реалното поставяне на условия за нови бизнеси и индустрия, от които да може да има по-добри професии и значително по-добро заплащане.“, изтъкна кандидатът за кмет на „Новото време“. Кирил Асенов представи и програмата за развитие на икономиката на „Новото време: „Програмата ни е пряко обвързана с мощното развитие на Смолян като целогодишна туристическа дестинация. За да се движи реално една икономика в една община с подобни дадености, тя трябва да създаде туристически код. Развивайки го, Смолян ще привлече и повече хора, защото туризмът неминуемо носи след себе си и съществени културни програми и проявления, което пък отключва нови и нови бизнеси, тъй като с такива условия само хората ще се задържат и ще бъдат привличани нови. Не както сега – да гоним бизнеса от града. Нека сложим веднъж и завинаги край на всички спекулации – абсолютно никога не бихме допуснали строежи на хотели по Перелик. Не искаме второ Пампорово, не искаме втори Слънчев бряг. „Искаме развитие на един по-качествен продукт, който да остане в пределите на града и селата. Ясно да приложим и съхраним местната култура в туристическото предлагане и изживяване. Да развием ясна туристическа марка „Смолян“, чиято популярност много бързо може да се разпространи из целия свят, защото има огромен глад за подобни изживявания, но недостатъчно условия. Абсурдно е да имаме повече дадености от Австрия, достъп до световни платформи за партньорство и да се отказва на гражданите да имат далеч по-добър живот. Виждате сами фактите - стандарта на хората в Банско е два пъти по-висок при три пъти по-малко условия. Стремим се да вдигнем стандарта в пъти, не в проценти – и това е напълно възможно, основано на факти. Искаме да завещаем сигурност и благоденствие за поколения наред. Трябва да имаш чувство за непременност на всяка цена, когато управляваш една община, и да работиш в пъти повече от преди. Каузата ми е децата на всички ни да живеят в истински европейски град. “, сподели за присъстващите на събитието Кирил Асенов.", "date": "2019.10.18", "title": "Новото време: Развиваме решения, за да вдигнем икономиката на Смолян в пъти"}
{"url": "https://www.24chasa.bg/novini/article/7716358", "text": "Прехвърляне на около хиляда кандидати за убежище от егейските острови във вътрешността на страната е планирало гръцкото министерство на защитата на гражданите пред следващите дни до понеделник, съобщи АНА-МПА. Според съобщение на министерството специален приоритет ще бъде разтоварването на бежанския лагер на остров Самос. По-нататък до края на месеца ще бъдат прехвърлени поне още 2000 кандидати за убежище, предава БТА. Телевизия Скай цитира министъра на защитата на гражданите Михалис Хрисохоидис, за който се твърди, че пред депутати от управляващата партия Нова демокрация е заявил, че до края на ноември или най-късно до началото на декември от островите в североизточната част на Егейско море ще бъдат прехвърлени около 20 хиляди бежанци и мигранти. Хрисохоидис е уточнил, че ще бъдат прехвърлени предимно семейства, които ще бъдат настанени в почти всички общини. Според министъра вариантът за настаняването им в бивши казарми се отхвърля, като за подслон ще бъдат използвани хотели и индустриални паркове, които вече разполагат с основна инфраструктура за достоен живот на мигрантите, както и в центрове за настаняване от открит тип, в които ще бъдат разположени сглобяеми къщички с отопление и климатизация.", "date": "2019.10.18", "title": "Прехвърлят 1000 кандидати за убежище от островите на Гърция до понеделник"}
{"url": "https://www.24chasa.bg/novini/article/7715625", "text": "Започваме промяна на Общия устройствен план (ОУП) на София от следващата година. До края на годината новият общински съвет трябва да гласува Визията за развитие на София. Това е начинът да планираме публичните инвестиции с ясни цели и да гарантираме ред в развитието на града. Това каза кандидатът за кмет на София Йорданка Фандъкова, издигната от коалиция ГЕРБ-СДС на среща с архитекти и инженери. На срещата присъства и арх.Ивайло Петков, който е част от гражданската квота от листата за общински съветници на коалиция ГЕРБ-СДС, главният архитект на София Здравко Здравков, арх. Бойко Кадинов, арх. Ангел Захариев, арх. Раромир Серафимов, както и социологът доц.д-р Антоний Гълъбов. По отношение на Визия за развитие на София с хоризонт 2050 г., Фандъкова поясни, че тя е разработена след обсъждания с граждани, неправителствени и професионални организации. Екипът на Визия за София, който създадохме събра огромно количество данни и информация, така че да се работи професионално. Йорданка Фандъкова каза също, че водещите принципи в работата трябва да са силните страни на града, а една от най-важните и характерни за София, която категорично трябва да съхраним и възстановим, е озеленяването. Друг голям потенциал на София е културно-историческото наследство, което разкриваме и съхраняваме. Главният архитект на София Здравко Здравков представи добри европейски примери за реновирани стари индустриални и жп зони, в които са оформени съвременни жилищни квартали. В София също зоните със стари, излезли от употреба жп ареали, са потенциал за развитие чрез реновиране и озеленяване. Защитата на междублоковите пространства от застрояване е ключова задача, каза Фандъкова. Та посочи, че за да запазим тези пространства в кварталите, внасяме искане за увеличаване на отстоянията при строеж на нови сгради в реализираните жилищни комплекси. През 2018 г. по инициатива на кмета и главния архитект на София беше прието изменение на Закона за устройството и застрояването на Столичната община, с което се въведоха ограничения във височината на сградите в различните зони и в такива, в които липсваха горни граници. Инфраструктурата и паркирането са също водеща цел в работата за кварталите, акцентира Фандъкова. За да осигурим изграждането на улици и подземна инфраструктура в новите квартали, внасяме искане за облекчаваме на процедурата за отчуждаване на частни терени, които попадат в обхвата на уличната регулация, посочи също Фандъкова. Друга законодателна мярка с цел гарантиране на запазването на терени, предвидени по план за училища и детски градини, е искането за забрана за промяна на предназначението на имоти, отредени за образование. Имаме и законодателно предложение за краен срок за завършване на всички реституционни процедури – най-късно края на 2020 г., посочи също кандидатът за кмет. Важна за постигане на качествена градска среда е подготвената Наредба за градската среда, която задава стандартите при изграждане на публични обекти, задължителни елементи на градския дизайн, изисквания за цветове, надписи, архитектурни елементи при строителството и ремонта на сгради. По отношение съхранение на сградите с историческа стойност, паметници на културата, Фандъкова предлага въвеждане на нулев коефициент на интензивност на застрояване за сградите – недвижими културни ценности.", "date": "2019.10.18", "title": "Ограничават презастрояването в София с по-големи отстояния между сградите при ново строителство"}
{"url": "https://www.24chasa.bg/novini/article/7716338", "text": "Заместник-главният прокурор и ръководител на Върховната административна прокуратура г-жа Ася Петрова участва в 14-та среща на Консултативния форум на главните прокурори на страните от ЕС, който се открива на 18 октомври 2019 г. в Хага. Програмата на срещата е фокусирана основно върху противодействието на престъпленията в киберпространството, съобщават от пресцентъра на прокуратурата. Предвижда се да бъдат обсъдени предизвикателствата пред законодателството в сферата на киберпрестъпленията и възможностите за използване на дигиталните технологии за обмен на информация и при съвместни разследвания по наказателни дела. От страна на Евроджъст ще бъдат представени резултатите от последните разследвания, организацията за работа с Европейската прокуратура и сътрудничеството с трети страни. Консултативният форум на главните прокурори на страните от ЕС функционира от 2010 г. в рамките на Евроджъст - звеното за съдебно сътрудничество на Европейския съюз, чиято цел е координация на разследванията и наказателните преследвания и сътрудничество между компетентните органи на държавите-членки по отношение на тежката трансгранична и/или организирана престъпност. Консултативният форум позволява на главните прокурори на страните-членки да споделят опит и добри практики, да обсъждат и предлагат законодателни инициативи и политики, както и да оценяват тяхното въздействие и полза по отношение на непосредствената работа на прокурорите в общността.", "date": "2019.10.18", "title": "Ася Петрова е на форум на Евроджъст в Хага, ще се обсъждат киберпрестъпленията"}
{"url": "https://www.24chasa.bg/novini/article/7716299", "text": "Селфи на кандидат-шофьора с инструктора в колата ще е сред доказателствата, че часът за кормуване е действителен. Това е част от разработвания електронен контрол на часовете за шофиране на кандидат-шофьорите, разработван от министерството на транспорта. В телефоните на курсиста и инструктора се качва приложение, с което да се управлява процеса. Електронната система пък локализира автомобила и дава старт на часа. В края на кормуването тя отново локализира местоположението на колата, отчита колко километра са изминати, при каква максимална скорост, при какъв маршрут, кое упражнение е изработено. И се завършва отново със селфи. Това разказа за „24 часа“ Красимир Георгиев, управител на Асоциацията за квалификация на автомобилистите след среща на автоинструктори от цялата страна с министъра на транспорта Росен Желязков. В събитието участваха още председателят на Държавната агенция „Безопасност на движението по пътищата“ Малина Крумова, заместник-министърът на транспорта Ангел Попов, изпълнителният директор на ИА „Автомобилна администрация“ Бойко Рановски, председателят на УС на Българска асоциация на пострадали при катастрофи Владимир Тодоров и други. На нея са обсъдени бъдещите промени в правилата на обучение и провеждане на шофьорските курсове. Електронната система се тества в 10 фирми в 7 областни центрове, а от понеделник обхвата на теста щял да се разшири, казва Георгиев. Автоинструкторите били съгласни с въвеждането й. Ще се махнат учебните картони, тъй като всички данни ще бъдат в системата, няма да е нужно да те спират на пътя, обяснява браншовикът мотивът автошколите да са съгласни. Това, което разбуни кошера - белите автомобили и инструкторът да не присъства на практическия изпит се оказало фалшива новина, това е казал министърът. „Разбрахме се, че ще работим заедно, отворени са за предложения от нашата страна“, заяви Георгиев. Желязков е дал пример за невярна новина с това, че държавата ще купува специални автомобили, на които да се провеждат изпитите. „Чух някъде, че държавата била избрала марката, модела и вносител – глупости на търкалета! Няма такова нещо“, е казал министърът. Според Георгиев всички се съгласили, че в условията на интензивно движение, на лоша настилка, недостатъчен контрол е нужно да се увеличат часовете за управление, 31 часа кормуване не били достатъчни. Още повече, че работната група в МОН единодушно приела те да бъдат 42 часа. Увеличените часове за управление на автомобил вероятно ще влязат в сила заедно с електронната система за контрол, за да се избегне вероятността инструктори да вземат пари, а да не ги изпълняват. В момента в различните автошколи цената на час кормуване е 18, 20, 25 лв. Министърът е заявил, че единствената цел на евентуалните промени е създаването на контролирана среда, която да премахне възможността да субективна оценка от страна на изпитващите, а оттам и на корупционни практики. „Основната ни задача е да създадем контролирана среда в рамките на практическия изпит, така че да бъдат ясно идентифицирани грешките, които прави водачът. Те трябва да бъдат анализирани и да има обективност при оценяването от изпитващия като бъдат премахнати възможностите за субективна преценка. Затова разглеждаме варианти за изграждане и въвеждане на единна интегрирана информационна система, която да обхване целия процес – от подготовката до изпита“, обяви министър Росен Желязков. Той бе категоричен, че всичко се прави, за да се подобри системата, така че чрез корупция да не се прикрива лошата подготовка. Той е казал, че според анализите корупцията в тази сфера е 3 млн. лв. на година. Проявленията й са в три форми. Първата е самият кандидат да дава подкуп за вземане на изпит. Втората е рекет от изпитващия към кандидата и третата е корупция за подсигуряване, като инициатори са автоинструкторите. Какви ще бъдат промените на самия изпит? „Ще се монтират нови системи, като се започва отново с видеонаблюдение, което да обхваща всичко, както и датчици, които ще дублират отчитането на грешките, които допуска на изпита кандидатът за книжка. Така ще има възможност да се сравни това, което е отбелязал в таблета като грешки изпитващият, с това, което е отчела системата“, обяснява Георгиев. Това обаче е в процес на разработка и когато са готови, автоинструкторите ще бъдат запознати. От автоучилищата са направили предложение инструкторите, които участват в изпита, също да попълват на таблет грешките на своя курсист, а след това да се сравняват с тези, които е отчел изпитващият. Ако има разлики, то системата за видеонаблюдание да бъде арбитър. Ако инструкторът не е отбелязал грешки, да има санкции, ако е рецидив. Например – да му бъде отнето правото да участва при следващи изпити. Георгиев е направил предложение и за създаване на система да рейтинг на автошколите, като се изработят критерии. Министърът на транспорта е развил пред автоинструкторите и идеята практическите изпити да излязат от държавата, както е в Германия. Такава идея „24 часа“ разви преди десетина години, но тогава тя не намери подкрепа. „Всички мерки, които ще намерят отражение в съответната нормативната уредба, на ниво наредби, ще бъдат детайлно обществено обсъдени с всеки един от вас – косвено и пряко в такива формати“, е казал в заключение министърът към участниците в дискусията.", "date": "2019.10.18", "title": "Селфи с инструктора в началото и края на шофирането ще доказва, че се е състояло (Обновена)"}
{"url": "https://www.24chasa.bg/novini/article/7716380", "text": "За първи път в над половинвековната история на космическите разходки две жени - астронавтките на НАСА Кристина Кук и Джесика Миър, излязоха в открития космос, съобщават световните агенции, цитирани от БТА. Кук и Миър ще прекарат около шест часа извън Международната космическа станция (МКС), за да отстранят повреда в системата й за електрозахранване. По план двете дами трябваше да излязат в открития космос на 21 октомври. Заради повредата обаче НАСА изтегли по-рано космическата разходка. Кристина Кук и Джесика Миър ще заменят повредено ключово зарядно устройство, вместо да инсталират нови батерии, каквато беше първоначалната из задача. Миналата седмица астронавти, пребиваващи на МКС, осъществиха първите две от пет планирани излизания за подмяна на стари батерии, които съставляват соларната енергийна мрежа на станцията. Останалите излизания, първоначално планирани за тази и следващата седмица, ще се забавят с няколко седмици, за да могат инженерите да установят защо зарядното устройство се е повредило - за втори път тази година. До края на годината са предвидени десет космически разходки. НАСА първоначално планираше изцяло женското излизане в открития космос да се състои през пролетта, но се наложи да го отмени заради недостиг на подходящи по размер скафандри, припомня Асошиейтед прес. Първата астронавтка на НАСА, излязла в открития космос преди 35 години - Кати Съливан, сподели, че е очарована от историческата първа разходка на изцяло женски състав. По думите й е прекрасно, че най-сетне в средите на астронавтите има достатъчно и добре обучени жени, за да може това да се случи. Понастоящем на борда на МКС освен Кристина Кук и Джесика Миър пребиват още един астронавт на НАСА, Андрю Морган, руските космонавти Александър Скворцов и Олег Скрипочка, и астронавтът на Европейската космическа агенция (ЕКА), италианецът Лука Пармитано. \"Джесика и Кристина, изключително се гордеем с вас. Днес ще се справите страхотно\", съобщи по радиостанцията Андрю Морган след излизането на двете дами. Джесика Миър прави дебют в космическите разходки. Тя става 15-ата жена и общо 228-мият човек в света, излизал в открития космос. За Кристина Кук, която е на 11-месечна мисия на МКС - най-продължителното пребиваване за жена, това е четвърто излизане в космоса.", "date": "2019.10.18", "title": "За първи път две жени излязоха в открития космос"}
{"url": "https://www.24chasa.bg/novini/article/7716423", "text": "Три дни преди парламентарните избори в Канада, изходът от които не е ясен, канадският премиер Джъстин Трюдо, заплашен от възхода на по-малките партии, и консервативният му съперник Андрю Шиър приключват една напрегната кампания, отправяйки все повече призиви за стратегическо гласуване, с надеждата да избегнат призрака на правителство на малцинството, каквото предсказват всички проучвания. През последната седмица от кампанията преди федералните избори на 21 октомври, на които ще бъде определен наследникът на сегашния министър-председател, кандидатите наблегнаха на послания към избирателите, в които ги призовават да гласуват \"полезно\". \"Много е възможно на 22 октомври да се събудим с правителство (консервативно - бел. АФП), което има за приоритет да премахне единствения истински план за борба с климатичните промени, който Канада някога е имала. Това правителство ще върне строгите мерки за икономии като програма за икономически растеж\", предупреди вчера Джъстин Трюдо. Сегашният премиер обвини консервативните си съперници, че \"водят една от най-мръсните кампании\" в историята на страната, като разпространяват дезинформация, особено в интернет. Преди няколко дни той беше принуден да носи бронежилетка на един от митингите от кампанията си, след като бяха отправени заплахи по негов адрес. Либералната партия на Джъстин Трюдо и Консервативната партия на Андрю Шиър са рамо до рамо в проучванията на общественото мнение, като всяка от тях получава подкрепа от малко над 30 процента. Лявата Нова демократическа партия (НДП), която е трета в надпреварата, е увеличила значително подкрепата си според социологическите проучвания (18 на сто), благодарение най-вече на представянето в дебатите на своя лидер Джагмийт Сингх. Той заплашва да отнеме леви избиратели от Трюдо. При сегашната конфигурация нито една от двете големи партии, които се редуват на власт от 1867 г., няма да може да получи мнозинство в 338-членния федерален парламент. Победителят ще трябва да сформира правителство на малцинството. \"Изборът на тези избори е много ясен: коалиция Трюдо-НДП, която ще работи съгласувано за повишаване на данъка върху въглеродните емисии. . . или правителство на консервативно мнозинство, което ще премахне данъка върху въглеродните емисии\", заяви вчера Андрю Шиър. \"Това, което искаме от канадците, е силен консервативен мандат с мнозинство\", добави той. Вчера лидерът на консерваторите заяви, че правителството трябва да бъде сформирано от партията, която спечели най-много места на изборите. \"От гледна точка на конституцията, правилото не е такова. Не гласуваме за премиер, а за конкретен депутат\", обясни пред АФП Юго Сир, политолог в Квебекския университет в Монреал, подчертавайки \"опасенията от невъзможност да бъде сформирана коалиция\", които изпитват консерваторите, в случай че бъдат избрани, но не получат мнозинство в парламента. Едно от основните политически бойни полета е Квебек, където сепаратистката партия \"Квебекски блок\" предизвика изненада със зашеметяващия си възход в социологическите проучвания. Формацията вече е наравно с либералите, делейки първото място по подкрепа сред имащите намерение да гласуват във френскоезичната провинция, която избира 78 от местата в парламента. Лидерът на тази партия, която издига кандидати само в Квебек, Ив-Франсоа Бланше, не затръшва вратата пред съюз с едната или другата партия по някои теми. Той обаче изключи всякаква възможност за коалиция с партия, която би искала да премахне данъка върху въглеродните емисии, правейки евентуална коалиция малко вероятна, ако консерваторите имат възможност да дойдат на власт. Лидерът на НДП изключи всякаква възможност за коалиране с консерваторите. От своя страна, сегашният премиер е изправен пред протестите на част от избирателите, които го доведоха до властта през 2015 г., най-вече заради извършената от федералното правителство национализация на петролопровода Транс Маунтин, която някои смятат за противоречаща на позициите в защита на околната среда, декларирани от Трюдо. По тези точки премиерът ще трябва да направи компромис, ако се стигне до правителство на малцинството, с Новите демократи и Зелената партия. Те имат сравнително сходни социални приоритети, но програмите за опазване на околната среда и на двете партии са далеч по-амбициозни от тези на Трюдо. Либералите ще трябва да спечелят и благоразположението на Квебекския блок, който иска закон за светския характер на държавата, който е популярен в Квебек, но противоречи на мултикултурализма, възхваляван от центриста Трюдо. В сряда бившият президент на САЩ Барак Обама призова канадците да дадат нов мандат на своя премиер Джъстин Трюдо. Предвид значителния брой на тези, които не са решили как ще гласуват, експертите призовават за предпазливост. Социологическите проучвания показват само изборни тенденции, които може да бъдат опровергани от присъдата на урните. Предварителното гласуване отбеляза голям ръст в сравнение с 2015 г., като около 4,7 милиона избиратели дадоха своя вот предварително от петък до понеделник. (БТА)", "date": "2019.10.18", "title": "Ще избегне ли Джъстин Трюдо призрака на правителство на малцинството?"}
{"url": "https://www.24chasa.bg/novini/article/7716719", "text": "Пандите близнаци в берлинския зоопарк прогледнаха на шестата седмица от раждането си, информира Bild.de. Първоначално те примигваха, след като усетиха слънчевата светлина станаха по-уверени и смело отвориха очички. Постепенно след раждането си те получиха черно-бяла козинка. А в началото изглеждаха като голи котенца. Сега лесно могат да намерят майка си, но какво точно виждат, още не могат да кажат от зоопарка. В следващите седмици зрението на мъничетата ще става все по-ясно и силно. \"Много се радваме, че двете панди се развиват чудесно\", съобщи директорът на зоопарка д-р Андреас Книйрием. \"Досега винаги сме ги наричали \"Големия\" и \"Малкия\", тъй като още не е ясен полът им. Междудругото братчетата и сестричетата са почти еднакви по размер и тегло при пандите. Благодарение на обогатеното с хранителни вещества мляко, което им даваме, двете малки панди тежат сега към два килограма и са дълги около 30 сантиметра\", разкри директорът на зоопарка.", "date": "2019.10.18", "title": "Пандите близнаци прогледнаха в берлинския зоопарк (Видео, снимки)"}
{"url": "https://www.24chasa.bg/novini/article/7716765", "text": "Български гражданин бе задържан на турския ГКПП Капъкуле, след като в автомобила му били открити 17 влечуги, включително два 32-килограмови питона, съобщи турската телевизия НТВ. Първоначално митничарите са открили два питона в чувал, поставен в резервната гума на автомобила. Впоследствие след щателна проверка на колата с рентгенова система са били открити още 15 влечуги, сред които малък крокодил, 10 екзотични гущера и четири малки питона, предава БТА. Шофьорът на автомобила с инициали Р. Д. М. е задържан. Животните ще бъдат предадени на най-близката зоологическа градина.", "date": "2019.10.18", "title": "Задържаха българин на ГКПП Капъкуле със 17 влечуги, сред тях 2 големи питона"}
{"url": "https://www.24chasa.bg/novini/article/7716637", "text": "Вярно, изборите ще минат, страстите ще се успокоят, но Велико Търново си остава най-красивото място в България. Така Даниел Панов, който се бори за трети кметски мандат в старата столица, коментира снимки от есенно Велико Търново, които се появиха в сайта на 24 часа, след като  . Над 20 хиляди българи видяха тази снимка. Часове по-късно нейни съграждани атакуваха спонтанно сайта на \"24 часа\" с още есенни цветове от старата столица - Никифор Тодоров, Вили Бончева, Иван Петков. Хора, благодаря ви за цветовете, настроението и любовта към Велико Търново, написа във Фейсбук Даниел Панов и сподели снимките. \" Призоваваме и читателите от други градове да последват примера на търновци и да ни изпратят снимки на своя град. Изпращайте снимките на onlinevgb@gmail.com. Пишете къде са направени и какво изобразяват, а също и имената си и как да се свържем с вас.", "date": "2019.10.18", "title": "Даниел Панов: Хора, няма по-красиво място от Велико Търново!"}
{"url": "https://www.24chasa.bg/novini/article/7716793", "text": "Човекът, който неволно предизвика масовото протестно движение, което разтърсва Хонконг от юни, се съгласи да се върне в Тайван, където да бъде съден за убийството на приятелката си, съобщи свещеник, който го е посетил в затвора, предаде Франс прес, цитирана от БТА. Двайсет годишният Чан Тункай е издирван от Тайван по подозрение, че през февруари 2018 г. е убил бременната си приятелка на острова, където тези двама граждани на Хонконг прекарвали две седмици ваканция. Чан избягал от Тайван и се върнал в Хонконг, където тайванската полиция била безсилна поради липса на споразумение за екстрадиция между бившата британска колония и Тайпе. Тази юридическа празнота подтикнала изпълнителната власт на Хонконг да внесе за приемане законопроект, който разрешава екстрадирането на хонконгски граждани в страни, с които няма споразумение за екстрадиция, включително в Китай. Този текст породи масова мобилизация с почти ежедневни протести и други акции вече повече от четири месеца, което доведе до най-тежката политическа криза откакто Хонконг беше върнат от Великобритания на Китай през 1997 г. Законопроектът беше замразен през септември, но междувременно демонстрантите разшириха исканията си, което предизвика все по-тежки сблъсъци между полицията и най-радикалните протестиращи. Чан Тункай, който в момента излежава кратка присъда затвор в Хонконг за кражба на предмети от приятелката си, заяви, че е съгласен да отиде в Тайван, където да бъде съден. По време на процеса той не оспори, че я е убил. Очаква се Чан да бъде освободен следващата седмица. В Тайван убийците може да получат смъртна присъда, но свещеникът Питър Кун заяви, че Чан би трябвало да я избегне, ако се предаде доброволно.", "date": "2019.10.18", "title": "Човекът, предизвикал протестите в Хонконг, ще се върне в Тайван, където е издирван за убийство"}
{"url": "https://www.24chasa.bg/novini/article/7716810", "text": "Момиче от Природо-математическата гимназия „Иван Вазов“ в Димитровград е починало по време на час днес. Инцидентът е станал около 14 часа, пише  . В час по физкултура в спортния салон на гимназията детето внезапно се свлича на земята, докато е играело федербал. На момичето е оказана първа помощ от учители и медицинското лице в гимназията, които подават и сигнал на 112. На място пристига екип на спешна помощ, който е констатирал смъртта на детето. Има информация, че гимназистката е била с хронично заболяване. От училището отказват каквато и да е информация. В късния следобед обаче преподаватели споделиха, че все още са много разстроени от случилото се с тяхната ученичка. Тепърва ще се установява точната причина за смъртта, тя ще е ясна окончателно след назначената аутопсия. По случая е образувано и досъдебно производство.", "date": "2019.10.18", "title": "Ученичка почина по време на час в Димитровград"}
{"url": "https://www.24chasa.bg/novini/article/7716822", "text": "Френският президент Еманюел Макрон определи турската военна операция в Сирия като \"безумие\" и заяви, че Турция ще носи отговорност, ако се активизира дейността на \"Ислямска държава\", предадоха Ройтерс и БТА. \"Смятам, че това, което се случи през последните дни в Сирия, е голяма грешка на Запада и НАТО в региона\", подчерта още френският президент на пресконференция в Брюксел след срещата на ЕС. \"Ние сме част от НАТО. Но за намеренията на САЩ да изтеглят войските си научих от Туитър. И доколкото разбирам, една страна от НАТО (Турция) реши да атакува тези, които бяха регионални партньори на международната коалиция за борба срещу групировката \"Ислямска държава\", коментира Макрон, цитиран от ТАСС. Френският държавен глава заяви още, че чуждестранните бойци от \"Ислямска държава\", които биха могли да избягат от затворите в Сирия и да отидат в Ирак, трябва да бъдат арестувани и изпратени на съд там. По думите му френски членове на \"Ислямска държава\", които може да пристигнат в Турция на път към Франция, трябва бъдат арестувани и изпратени на съд във Франция съгласно протокол за сътрудничество между Франция и Турция. Той добави, че Франция, Германия и Великобритания биха искали да организират среща \"в близките седмици\" с турския президент Реджеп Тайип Ердоган, която може да се състои в Лондон. \"Аз не мисля, че единствената форма на уреждане на нашите отношения със съседите трябва да бъде поканата в организацията\", каза Макрон. Той подчерта още, че въпросът за присъединяването на Албания и на Северна Македония в ЕС може да бъде разгледан едва след реформирането на ЕС. \"Първо трябва да бъдат реформирани правилата за приемане в организацията\", заяви френският президент. Според Макрон сега е най-добре да се заложи на инвестициите и на икономическата помощ, а не на поканата на Албания и Северна Македония за присъединяване към ЕС. Както беше съобщено по-рано, лидерите на ЕС не успяха да се договорят за начало на присъединителни преговори с двете страни.", "date": "2019.10.18", "title": "Макрон: Това, което се случи в Сирия, е голяма грешка на Запада и НАТО"}
{"url": "https://www.24chasa.bg/novini/article/7716821", "text": "Турският президент Реджеп Тайип Ердоган планира да обсъди по време на предстоящите разговори с руския лидер Владимир Путин на 22 окотмври интересите на Москва и Дамаск по въпроса за създаването на зона за сигурност в Сирия, предаде ТАСС, цитирана от БТА. \"Във вторник ще се срещнем с Путин в Сочи. Нашата цел е да намерим приемвливо решение. Ние искаме районите на присъствие на (сирийския) режим да бъдат напълно прочистени от бойци на Кюрдската работническа партия /ПКК/ и Силите за защита на народа /СЗН/. И ние нямаме възражения срещу това тези райони да бъдат контролирани от режима\", заяви Ердоган на пресконференция в Истанбул. Турция възнамерява да изгради 12 наблюдателни пункта в зоната за сигурност, която планира да изгради в Северна Сирия, заяви още Ердоган, цитиран от Ройтерс. Турският държавен глава добави, че Анкара ще даде нужния отговор, ако сирийското правителство \"допусне грешка\" в региона. Анкара се споразумя с Вашингтон вчера да прекрати за пет дни операцията в Северна Сирия, насочена срещу сирийските кюрдски Сили за защита на народа (СЗН), за да може те да се изтеглят от граничния регион. Турция иска да настани бежанци във въпросния район. Ердоган, който говори пред чуждестранни журналисти, заяви, че 2 милиона бежанци може да бъдат настанени в \"зоната за сигурност\", ако тя включва градовете Дейр аз Зур и Ракка. Турция досега е приела около 3,6 милиона сирийски бежанци.", "date": "2019.10.18", "title": "Ердоган обсъжда с Путин на 22 октомври зона за сигурност в Сирия"}
{"url": "https://www.24chasa.bg/novini/article/7716829", "text": "Нов случай на Африканска чума /АЧС/ при диво прасе е регистриран в Ловешко, в землището на троянското село Ломец. Прасето е било отстреляно на 13 октомври, а резултатите от положителната проба са излезли късно снощи, потвърди за БТА директорът на Областната дирекция по безопасност на храните д-р Росен Федерчев. Това е трети случай на заразено с АЧС диво прасе в областта, другите два бяха в село Дебнево, община Троян, и Априлци. По думите на Федерчев определена е 200 кв. км ефектирана зона. Районът се претърсва за умрели диви свине в тази зона от служители на Северозападно държавно предприятие. Със заповед на директора на Регионалната дирекция по горите в Ловеч са определени и подзоните. В подзона А, която е 3,14 кв. м, е забранено да се извършват дейности като дърводобив, транспортиране на дървесина, лов, събиране на билки и гъби. Ограничава се и достъпът на хора и животни. В останалите две подзони е позволен индивидуален лов, лов с капани и групов лов, но без кучета, както и другите неотложни дейности. Определени са и мерки за биосигурност.", "date": "2019.10.18", "title": "Нов случай на Африканска чума при диво прасе\nе регистриран в Ловешка област"}
