{"url": "https://www.24chasa.bg/novini/article/6733849", "text": "Полицията в Плевен задържа двама мъже, участвали в телефонна измама. Жертвата им е 8-годишно дете. „Казаха, че мама е блъсната от кола”, разказва малката жертва пред  Преди месец 8-годишното момиченце даде всичките спестявания на родителите си на телефонни измамници. Остави над 5 000 лева и златни накити до кошче за боклук на детска площадка. Измамниците видели, че жертвата им е малко дете, но това не ги спряло. Стойчо и Станимир са на по 41 години, приятели от Варна. Професия – муле. И бързо напреднали в „занаята”.", "date": "2018.02.23", "title": "Задържаха двама мъже, измамили 8-годишно дете"}
{"url": "https://www.24chasa.bg/novini/article/6733806", "text": "Най-малко 18 души са загинали, а 20 са ранени, след като две коли-бомби се взривяват в столицата на Сомалия Могадишу, предава AFP, цитирана от БТА.  „До момента сме събрали телата на 18 загинали, както и 20 ранени от мястото на взрива“, съобщи служителят на местните служби за спешна медицинска помощ Абдукадир Абдурахман Аден.", "date": "2018.02.23", "title": "18 души са загинали след атентат в Сомалия"}
{"url": "https://www.24chasa.bg/novini/article/6733812", "text": "Министър Николина Ангелкова публикува във фейсбук снимки от работното й посещание в Щатите  Интересно за мен по време на двудневната ми работна визита в САЩ бе да присъствам като външен наблюдател на конгреса на Съюза на консерваторите и да чуя изказване на президента на САЩ Доналд Тръмп, написа министърката в социалната мрежа. ", "date": "2018.02.23", "title": "Министър Ангелкова слушала реч на Тръмп на конгрес в САЩ"}
{"url": "https://www.24chasa.bg/novini/article/6733758", "text": "КРИСТИНА КРЪСТЕВА Няма проблем в управляващата коалиция - има различия, но те са нормални, защото сме различни партии. Това увери лидерът на ПГ на ГЕРБ Цветан Цветанов след среща на 6 очи със съпредседателите на “Обединени патриоти” Волен Сидеров и вицепремиера Валери Симеонов в Народното събрание. Разговорът между партньорите, който продължи повече от час, бил планиран на изложбата на Вежди Рашидов в четвъртък вечерта. Цветанов и Сидеров се засекли там и се разбрали да пият кафе в петък и да изговорят темите, по които има напрежение. Уговарянето в последния момент обяснява и отсъствието на третия съпредседател на “Обединени патриоти” - вицепремиера Красимир Каракачанов, който по същото време вчера вече е бил извън София. Цветанов запази мълчание на обвиненията, които му отправи дни по-рано от тв ефира Сидеров - че шефът на депутатите от ГЕРБ дърпа конците в “Обединени патриоти” през Валери Симеонов, с когото се чувал по три пъти на ден. В парламента днес се коментираше, че заместникът на Бойко Борисов е изчакал тактично да говори първо лично с лидера на “Атака”, вместо да му отговори през медия. “Всяка партия има право на свое мнение. Затова правим коалиционни съвети. Отнасям се с уважение към коалиционните партньори, затова и не реагирах на това, което беше казано за мен. Не смятам, че трябва в тази ситуация да се обясняваме чрез медиите”, уточни Цветанов в кулоарите на парламента. И заключи оптимистично и в същото време самокритично: “Днес за час и половина изчистихме много от нещата и преценихме, че основният дефицит е, че нямаме възможност да комуникираме толкова често, колкото би могло да даде по-добри резултати от съвместната ни работа.” отсече пред “24 часа” вицепремиерът Симеонов.   По-рано през деня коалиционната рокада бе лансирана от депутата от ГЕРБ Делян Добрев пред Нова тв. Партията на Волен Сидеров можела да бъде заменена с тази на Веселин Марешки, ако националистът продължи да се разминава в позициите си с останалата част от управляващото мнозинство, обясни Добрев. “Всичко е наред, продължаваме и се надявам да се виждаме по-често за обсъждане на проблемите”, бе коментарът пък на Волен Сидеров след разговора му с Цветанов и Валери Симеонов. стана ясно от изявленията на лидерите на управляващото мнозинство. “Длъжни сме да се срещаме, имаме коалиционно отношение и трябва да се срещаме даже по-често. Това беше една работна среща”, добави Сидеров. В отговор на въпрос дали е повторил острите си думи към Цветан Цветанов и Валери Симеонов, той коментира: “Не знам какво наричате остри думи.” “Това ръкостискане достатъчно ли ви е”, попита журналистите Цветанов. На въпрос дали са изгладени противоречията, Сидеров уточни: “Изгладихме ги, не се безпокойте. Виждам, че много сте се загрижили, но наистина няма основание.” Възможно е следващият председателски съвет на управляващата коалиция ГЕРБ - “Обединени патриоти”, на която ще се вземе решение по оставката на енергийния министър Теменужка Петкова да е още в понеделник. През уикенда премиерът Бойко Борисов и заместникът му Цветанов са на младежка академия на ГЕРБ в Сандански. След това имат покана за рождения ден на председателя на Народното събрание Цвета Караянчева, която ще отбележи юбилея се в Кърджали.", "date": "2018.02.23", "title": "Цветанов, Сидеров и Симеонов след кафе: В коалицията всичко е точно (Обзор)"}
{"url": "https://www.24chasa.bg/novini/article/6733667", "text": "Държавата е взела под внимание и е гарантирала сигурността на системата за обмен на информация между Агенция “Митници” и НАП - т.нар. БАЦИС. Това заяви по време на парламентарния контрол финансовият министър Владислав Горанов в отговор на въпрос, зададен от червения депутат Жельо Бойчев относно мерките за отстраняване на проблемите в системата за контрол на търговията с горива. Сред мерките, изброени от министър Горанов, са: влизането в системата само с електронен подпис, вече работеща система за наблюдение на работните станции, която уведомява за всяко влизане в БАЦИС, въведена система за наблюдение на всяко интегрирано комуникационно устройство, подмяна на всички станции, работили със стар вариант на операционната система. Министърът специално подчерта, че е изпълнено обещанието към бизнеса за бърза обработка на документи и 99,92% от тях вече се обработвали за 30 секунди. Министърът подчерта, че системата е изградена, за да има инструментариум за намаляване на контрабандата на горива и сивия сектор. Преди месец възникна скандал заради доклад на ДАНС, който визираше слабости в системата БАЦИС, позволяващи нерегламентирани влизания в нея. ", "date": "2018.02.23", "title": "Горанов: Системата на митниците вече е сигурна"}
{"url": "https://www.24chasa.bg/novini/article/6733661", "text": "Оборотите на куриерските фирми през последното тримесечие на 2017 г. се е увеличило с 14% в сравнение със същия период на предната година, съобщи Националният статистически институт. Това е най-голямото увеличение на оборотите за този период в целия сектор на услугите по транспорт и спедиция в България. Той се дължи предимно на факта, че всички онлайн магазини ползват куриерски фирми за доставка на стоките до клиентите си. Оборотите на куриерските фирми се увеличават и в сравнение с предното тримесечие, което се обяснява с предпразничното пазаруване в края на годината. Иначе във водния и въздушния транспорт има спад на оборотите със съответно 26,7 и 5,4%. Производството на софтуер и други информационни продукти също се увеличава на годишна база, като ръстът е 18,1%. На тримесечна база има сравнително голям ръст - 9,3%, и при производството на творчески продукти - филми, тв предавания и музика. В сектора на далекосъобщенията увеличението на оборотите през четвъртото тримесечие на 2017 г. на годишна база е 12,5%. ", "date": "2018.02.23", "title": "Онлайн търговията вдига оборота на куриерските фирми"}
{"url": "https://www.24chasa.bg/novini/article/6733620", "text": "Спортни и фолклорни празници, публични дискусии, изложби, концерти, артателиета, кулинарни състезания, флашмобове, конференции и други интересни за местните хора събития популяризират българското председателство на Съвета на ЕС. До юни 93 общини ще реализират информационни и медийни кампании за значението и ролята на първото ротационно председателство сред повече от 2 млн. българи. Общините в България имаха възможност да кандидатстват за финансиране на проекти, свързани с регионалното измерение на председателството. Конкурсът за набиране, подбор и оценка на предложенията се проведе от Националното сдружение на общините в Република България (НСОРБ) по договор с Министерството за българското председателство на Съвета на ЕС. Максималната сума за всяка община е 3000 лв. според решението на УС на НСОРБ. Средствата са отпуснати за общински инициативи, които досега не са получавали пари по комуникационни програми. Предоставени са целево на всяка община с одобрен проект с отделно постановление на МС.", "date": "2018.02.23", "title": "Българското председателство  – по-близо до хората"}
{"url": "https://www.24chasa.bg/novini/article/6733751", "text": "Председателят на Съвета за сигурност на ООН съобщи, че дипломатите в него „са почти там“ при постигането на споразумението с Русия за налагането на 30-дневно примирие в Сирия, предава АФП. „Все още работим по езика, по някои от параграфите, но сме почти там“, заяви постоянният представител на Кувейт в ООН Мансур ал Отаиби, който този месец е ротационен председател на Съвета за сигурност на Световната организация, предава Фокус.", "date": "2018.02.23", "title": "ООН е близо до договарянето на условията за примирие в Сирия"}
{"url": "https://www.24chasa.bg/novini/article/6733777", "text": "Като омбудсман и защитник на правата на българските граждани, обръщам специално внимание на действията на енергийните дружества в България, на които държавата е възложила извършването на услуги от обществен интерес. В този контекст следя и информацията за продажбата на ЧЕЗ. Това бе съобщено от омбудсмана на България Мая Манолова в официално писмо до медиите.  Безспорно в случая става въпрос за търговски отношения, но доставката на електроенергия засяга не само националната сигурност, но и пряко правата на българските потребители. Ще напомня, че за миналата година жалбите до омбудсмана от потребители на услуги съставляваха около 25% от всички оплаквания на гражданите, една четвърт, от които срещу енергоразпределителни дружества. Обявена е гореща телефонна линия – 02 8106948 и 0894777872 в институцията на омбудсмана, на която гражданите могат да се обаждат за нарушени права и проблеми с електроснабдяването. За мен и за всички граждани е важно сделката да бъде осъществена напълно прозрачно и с ясни гаранции, че няма да постави потребителите в по-неизгодна позиция. Важно е какви ангажименти ще поеме новият собственик, какъв е неговият капацитет за изпълнение на дейността, какви инвестиции ще направи и как ще подобри качеството на предоставяните услуги. Важно е също така продажбата да не доведе до ограничение или нарушение на конкуренцията в страната и да не засегне интересите на два милиона български граждани, които са клиенти на ЧЕЗ. В момента от ключово значение е контролът, който държавните органи следва да осъществят върху сделката. Очакването на гражданите е да се подходи отговорно, да се направят всички необходими проверки, за да се гарантира прозрачност и контрол. По този начин могат да се изяснят всички обстоятелства около икономическите субекти, прехвърлянето на собствеността и финансирането на сделката. Ще наблюдавам с повишено внимание развитието на сделката. Моят ангажимент е да защитавам потребителите и техните интереси да не бъдат неглижирани от институциите. Доставката на електроенергия е чувствителен въпрос и затова смяната на собствеността не бива да води до нарушения на правата на гражданите. Смятам, че са необходими законодателни промени, които да гарантират прозрачност, контрол и защита на обществения интерес и правата на гражданите при сделки от такъв мащаб.", "date": "2018.02.23", "title": "Манолова: За мен е важно сделката за ЧЕЗ да бъде напълно прозрачна"}
{"url": "https://www.24chasa.bg/novini/article/6733682", "text": "Спестяванията на бизнеса и домакинствата в банки продължават да растат и през първия месец на тази година, отчете БНБ. Общият им размер е 71,8 млрд. лв., което е 68,4% от брутния вътрешен продукт. Годишният ръст е 5,9%, сочат още данните. Депозитите на нефинансови предприятия вече са 21,7 млрд. лв. , което е с 14,5% повече при повишение от 13,8% през декември 2017 г. Общата сума на депозитите на домакинствата е 47,6 млрд. лв. към януари тази година, отчитат от централната банка. Това е с 4,8% повече в сравнение с първия месец на 2017 година. Кредитирането също расте, макар че темпът му в сравнение с началото на миналата година леко се забавя. През януари 2018 г. общата сума е с 4,6% повече в сравнение с януари 2017 г. и вече е достигнала 54,2 млрд. лв., показват данните. Домакинствата са получили заеми за 19,7 млрд. лв., което в сравнение с януари 2017 г. е ръст от 4,6%. Най-бързо продължават да растат жилищните кредити - със 7,4 % до 9,5 млрд. лв. Потребителските кредити възлизат на 7.8 млрд. лв. и се увеличават с 6,5% за година. Към края на януари т.г. в оборот са 85,2 млрд. лв. В края на декември 2017 г. те са били 85,7 млрд. лв., отчитат още от БНБ. Нетните чуждестранни активи са 51,8 млрд. лв. в края на отчетния месец при 51,738 млрд. лв. в края на декември 2017 г.", "date": "2018.02.23", "title": "Ръст на кредити и депозити отчете БНБ"}
{"url": "https://www.24chasa.bg/novini/article/6733604", "text": "Девет проекта на стойност 40 млн. евро са във фокуса на Стратегията на ЕС за Дунавския регион. Те са в областта на водния транспорт, транспортната инфраструктура, енергетиката, образованието и иновациите. Най-мащабният от тях - FAIRway Danube, е за 24 млн. евро и цели подобряване на корабоплаването и навигацията по река Дунав и нейните плавателни притоци. Партньори по проекта са Австрия, Словакия, Унгария, Хърватия, България и Румъния. Страната ни участва чрез Изпълнителна агенция “Проучване и поддържане на река Дунав”. България е партньор с Австрия, Словакия, Унгария, Хърватия, Румъния, Сърбия и Германия и по друг интересен проект - “Дунавски поток”. Той е на стойност 2,1 млн. лв. и предвижда постигане на по-ефективно управление на плавателния път по Дунав и нейните притоци. Проектът трябва да приключи през 2019 г. Реализацията на тези инвестиции ще подобри свързаността в региона, ще създаде по-благоприятни условия за превоз на товари, търговия и туризъм. Стратегията на ЕС за Дунавския регион, известна като Дунавската стратегия, е одобрена от ЕК през 2011 г. и Девет от страните са членки на съюза – Австрия, Германия, Чехия, Словакия, Словения, Унгария, Хърватия, България и Румъния, а останалите пет – Сърбия, Босна и Херцеговина, Черна гора, Република Молдова и Украйна, се намират в Дунавския басейн. Основава се на четири приоритета, наречени стълбове – свързаност, околна среда, изграждане на просперитет и устойчивост на региона. Те от своя страна съдържат 12 области на сътрудничество: “Мобилност и интермодалност”, “Устойчива енергия”, “Култура и туризъм” в рамките на първия стълб, “Качество на водите”, “Управление на рискове”, “Биоразнообразие, ландшафти”, “Качество на въздуха и почвите” във втория стълб, “Общество на знанието”, “Хора и умения” и “Конкурентоспособност” в третия и “Институционален капацитет и сътрудничество” и “Сигурност” в четвъртия. Всяка от областите има по две държави координатори. България си партнира в приоритетната област 3 “Култура и туризъм” с Румъния и по приоритетна област 11 “Сигурност” с Германия. Основната цел на стратегията е която е втората по дължина река в Европа (2850 км), свързваща страните от Централна Европа с Черноморския регион, Южен Кавказ и Централна Азия. Eдна от конкретните задачи е да се подобрят навигацията и корабоплаването, като се увеличат превозваните стоки с 20 % до 2020 г. България пое за 1 г. ротационното председателство на Дунавската стратегия - през октомври 2017 г. Водещото събитие е Седмият годишен форум на стратегията, който ще се проведе на 18 и 19 октомври в София. Той е посветен на туризма и културноисторическото наследство като генератор на икономически растеж. Очаква се широко да се дискутират възможностите за привличане на публични и частни инвестиции, както и използването на финансови инструменти. Инвестициите ще създадат по-добри условия за превоз на товари, търговия и туризъм", "date": "2018.02.23", "title": "Проекти за 40 млн. евро са във фокуса на дунавските държави"}
{"url": "https://www.24chasa.bg/novini/article/6733678", "text": "Българският доставчик на храна BGmenu е продаден на една от големите компании в Европа, извършваща същата услуга - Takeaway.com. Сделката включва и румънския бизнес “Оливиера” и е на стойност 10,5 млн. евро. Освен това Takeaway.com ще инвестира значителна сума в българския пазар, за да развие бизнеса си у нас. С покупката се цели засилването на позициите на европейската компания в Централна и Източна Европа. Тя вече притежава най-големите компании за доставки на храна в Германия, Австрия, Холандия, Белгия и Полша. Оперира и в Швейцария, Франция, Люксембург, Португалия. Онлайн сайтът Takeaway.com предлага избор от 31 хил. ресторанта. Освен това той предоставя услуги в 24 европейски града в шест държави за доставки на ресторанти, които нямат подобна собствена услуга. “С придобиването на BGmenu добавяме към бизнеса си един бързо развиващ се пазар за доставка на храна със значително количество потребители”, казва Жиц Кроен, изпълнителен директор на Takeaway. BGmenu е лидерът в този сектор за България. Сайтът работи с над 550 заведения и 30 вида кухня в цялата страна. Доставчикът е част от групата HelloHungry, която притежаваше и румънския “Оливиера”.", "date": "2018.02.23", "title": "Българска фирма за доставка на храна продадена за 10,5 млн."}
{"url": "https://www.24chasa.bg/novini/article/6727688", "text": "На 20 години води технологични обучения на инженери. На 30 г. вече е главен изпълнителен директор на една от най-големите дигитални платформи за IT курсове. Клиенти са му големи международни корпорации, които искат да обучат специалистите си - IT професионалисти, програмисти и менидждъри на проекти. Теодор Панайотов е на 30 г. Завършва Технологичното училище “Електронни системи” (ТУЕС) към Техническия университет в София. Специалността му е “Компютърен хардуер”. Там учихме всякакви видове програмиране. Имахме и много, много добра връзка с бизнеса. Това е единственото училище в България, което има връзка с цялата софтуерна индустрия. Ръководител на дипломната ми работа беше старши инженер в Cisco Systems”, разказва Теодор. Като ученик в 11-и и 12-и клас започва работа в телекомуникационната компания “Орбител”. Следващото му поприще е Siemens, занимава се с компютърни мрежи. “На 20 г. станах един от най-младите сертифицирани експерти CCIE (Cisco Certified Internetwork Expert) в България, а и в Европа. Това е най-високият сертификат на Cisco. Имах професионални квалификации, които отваряха пред мен много възможности. Придобих и лиценз да водя технологични обучения на професионални инженери”, обяснява Теодор. Наред с това обучение той записва специалност “Мрежови технологии” в Нов български университет. “Спомням си, че разказва Теодор. На изпита по компютърни мрежи преподавател от Университета за приложни науки “Фулда” в Германия го къса, въпреки че по това време Теодор е отговарял за мрежите на половината банки и фармацевтични компании у нас. Теодор не се отказва и взема изпита. “После животът ми се разви така, че от 2010 до края на 2013 г. бях мениджър на бизнес развитието на една от най-големите компании за технологични обучения в света - Fast Lane. Отговарях за Централна и Източна Европа, работех и в Близкия изток, т.е. от Полша до Саудитска Арабия. На година ми се натрупваха към 200 хил. км летене”, споделя младият мъж. Не крие проблемите във Fаst Lane и останалите трейнинг компании. Най-големият е, че Fast Lane няма чак толкова налични IT инструктори, които да водят обучения за нови технологии. “Спомням си, че в Кувейт бяхме при техническия директор на най-големия им телеком. Компанията си беше купила как да го използва. Ние казахме, че можем да направим обучителна компания, но нашите трейнъри са заети за следващите 3 месеца. Директорът каза: “Хубаво, ей там е вратата - довиждане”, обяснява Теодор. Неодобрява и че Fast Lane има лимитирано портфолио. “Невинаги имаше най-добрата комбинация от опции за образование, например за инженери”, пояснява той. През 2013 г. е приет в Singularity University в САЩ. “Това е като детска градина за големи хора. Кандидатствахме 4200 души за 68 места”, казва Теодор. Младият мъж се връща в България, за да основе компания. “Напуснах си много добре платената работа във Fast Lane и в България стартирахме Coursedot”, обяснява Теодор. Coursedot е компания, която намира IT инструктори и ги предлага на компаниите за обучения. “Идеята е Имаме контакти с IT инструктори, които водят обучения. В момента те са около 2400 в 82 държави. Чрез нашата платформа им намираме работа. След това събираме портфолиата на всички трейнинг компании, с които работим и ги миксираме, така че да можем да дадем на нашите клиенти най-добрата възможна комбинация между цена, качество, език на обучение, място и начин. Не правим класическа трейнинг компания, а правим нещо, което има неограничено портфолио”, казва Теодор. Компанията му печели комисиона от всяка сделка. В офиса на Coursedot в столичния кв. “Лозенец” Теодор работи с 10 души, които “разработват следващата генерация от платформата ни за координиране на инструктори в цял свят”. “Единият начин е физическо обучение в класна стая с инструктор. Другият е тази класна стая да бъде виртуална и да се гледа на живо от офиса или от вкъщи. Третият начин е цялото обучение да бъде записано на видео. Има и четвърти, и пети начин - с книги или интерактивно обучение”, обяснява предприемачът. - С други думи в момента, в който излезе нова технология, ние трябва да сме изпреварили останалия пазар”. Разликата в цената на обучение на видео е в пъти по-ниска, отколкото в класна стая. Най-евтиният курс е 1300 евро, а най-скъпият - 9000. “Основно обучаваме приложни специалисти и мениджъри на проекти. Целият бизнес ни е навън. Тук има няколко компании, с които работим, и няколко, с които говорим”, казва Теодор. Обяснява задълженията си в Coursedot така: “Фокусирам се върху това, в което съм добър - разширяването на партньорската ни мрежа, връзката с ключови клиенти и инвеститори. Имам контролно-съветническа функция върху решения за платформата, но технологично не навлизам в дълбочина”. Теодор знае и особеностите за успех в образованието по технологии. “Образованието по IT технологии и бързоразвиващи се технологии няма как в един университет да е винаги най-новото, освен ако обученията не се водят от професионалисти. Например да може да вземеш един програмист, да го сложиш пред клас и той да води обучението. Ако обучението мине през стандартния план за одобрение, в който се пише учебник, то докато излезе учебникът, технологията вече ще си е сменила версията”, казва той. И допълва: “Моето училище ТУЕС е направено така, че спазва програмата на Министерството на образованието и науката. В него децата учат история, химия и физика по програмите за по-напреднали. Учебникът ни по история в 8-и клас беше 800 страници за разлика от нормалния учебник, който е 150 страници. Същевременно обаче специалните предмети в училище ни водеха преподаватели в университет или от професионалисти от индустрията. Технологиите се променят, но ако се научиш да мислиш, след това бързо ще научиш новата технология. Половината директори на технологични компании в България сме завършили ТУЕС”. Теодор се възхищава на хора, които не са известни. “Те са успели, но земни хора, които искат да помогнат на цялата екосистема в България. Възхищавам се на Светозар Георгиев и Васил Терзиев от софтуерната компания “Телерик”, допълва Теодор.", "date": "2018.02.23", "title": "Теодор, който на 20 години е IT инструктор на инженери, на 30 г. работи с 82 държави"}
{"url": "https://www.24chasa.bg/novini/article/6733799", "text": "Намалена е видимостта в района на тунел \"Траянови врата\" на автомагистрала „Тракия“ поради мъгла, предаде репортер на Агенция \"Фокус\". Видимостта е намалена до 150 м. Пътната настилка е мокра и хлъзгава. Движението в посока Пловдив e интензивно.                                                                                                                                                                                                                                                                                                                       ", "date": "2018.02.23", "title": "Намалена е видимостта в района на тунел \"Траянови врата\" на \"Тракия\""}
{"url": "https://www.24chasa.bg/novini/article/6733606", "text": "Очаква се Съединените щати да открият посолството си в Израел в Ерусалим през май. Това съобщи неназован американски служител на администрацията на президента Доналд Тръмп, цитиран от Ройтерс. Конгресът на САЩ е бил уведомен днес за предстоящото преместване, предаде Асошиейтед прес. Държавният секретар Рекс Тилърсън е подписал вчера плана за осигуряването на сигурността на новото посолство, предава БТА. През декември президентът на САЩ Доналд Тръмп обяви, че страната му признава Ерусалим за столица на Израел, което разгневи дори арабските съюзници на Вашингтон и ужаси палестинците, които искат източната част на града за столица на бъдещата си държава. Така бе задвижен процесът на пренасяне на посолството от Тел Авив в Ерусалим. Откриването на дипломатическото представителство през май изпреварва очаквания график на преместването. Миналия месец вицепрезидентът на САЩ Майк Пенс каза, че това ще стане до края на 2019 г., а Тилърсън заяви, че процесът може да отнеме години. Откриването на посолството в Ерусалим ще съвпадне със 70-годишнината от основаването на Израел, каза цитираният американски служител, пожелал анонимност. Израелският министър на разузнаването Израел Кац поздрави днес Доналд Тръмп за съобщението, че американското посолство ще се премести в Ерусалим във връзка с този юбилей, предаде ТАСС. \"Няма по-голям подарък от това. Най-справедливото и правилно решение. Благодарим ви, приятели!\" писа той в Туитър. \"Прерязването на лентата\" е предвидено за средата на май. Израел обяви независимост на 14 май 1948 г. и тогавашният президент на САЩ Хари Труман веднага обяви признаването на новата държава. Първоначално посолството ще се помещава в няколко помещения на притежаван от Съединените щати имот в Ерусалим, посочва АП. Администрацията на Доналд Тръмп обмисля предложение на един от големите спонсори на Републиканската партия, Шелдън Аделсън, да плати най-малкото част от новото посолство в Ерусалим. Адвокати на Държавния департамент сега преценяват дали е законно да се приеме частно дарение за тази цел. Според един сценарий администрацията ще моли за още дарения от индивидуални спонсори сред евангелистката и еврейската общности в Америка. Според неназован служител, цитиран от АП, Аделсън предложил да плати разликата между онова, което администрацията успее да събере, и цената на посолството, което вероятно ще струва стотици милиони долари.", "date": "2018.02.23", "title": "САЩ ще открият посолството си в Ерусалим през май (Обновена)"}
{"url": "https://www.24chasa.bg/novini/article/6733619", "text": "Саудитска Арабия няма да бъде засегната от решението на Германия да спре износа на оръжия за страни, участващи във войната в Йемен, заяви саудитският външен министър Адел ал Джубейр, цитиран от ДПА. През януари Германия каза, че е спряла оръжейните продажби за страни, въвлечени в йеменския конфликт. Саудитска Арабия и Обединените арабски емирства бяха сред десетте главни получатели на германски оръжия през 2017 г., предаде БТА.  \"Ще спре ли Германия да продава военно оборудване на всички страни, които се бият с Даеш (групировката \"Ислямска държава\") в Сирия и Ирак? Ще спре ли Германия да изнася военно оборудване за всички страни, които се бият с талибаните в Афганистан? Изглежда ми странно това да се случи\", каза Джубейр. \"Саудитска Арабия няма да бъде засегната от това. Но усещането, че германското правителство може да подхожда избирателно към това какво да продава и какво да не продава, когато става дума за легитимни войни, за мен е странно и не помага за това да може да се има доверие на германското правителство\", каза той в интервю за ДПА в кулоарите на Мюнхенската конференция по сигурността миналата седмица. \"Ако Германия има проблем с износа на оръжия за Саудитска Арабия, тогава не искаме да я поставяме в неудобно положение. Не ни трябва вашето военно оборудване. Ще си го намерим от някъде другаде\", заяви Джубейр. Коалиция от предимно арабски държави се бие в Йемен с шиитските бунтовници хуси от 2015 г. Тя е предвождана от Саудитска Арабия и в нея влизат много страни, включително Йордания, Египет, Бахрейн, Кувейт и ОАЕ, припомня ДПА. Саудитска Арабия е критикувана, че атакува цивилни в контролираните от хусите райони, а коалицията обикновено отрича ударите й да са насочени срещу гражданското население. \"Войната в Йемен е легитимна война . . . Тя е отбранителна война. Това е война, водена по покана на легитимното правителство. Така че няма нищо нередно в тази война\", каза Джубейр. Саудитска Арабия се страхува, че хусите ще дадат на регионалния й съперник Иран стратегически позиции на Арабския полуостров, отбелязва ДПА. Според ООН в йеменския конфликт от март 2015 г. са били убити 5600 и ранени около 9100 цивилни.", "date": "2018.02.23", "title": "Саудитският външен министър: Не ни трябва военно оборудване от Германия"}
{"url": "https://www.24chasa.bg/novini/article/6733570", "text": "Българският министър-председател Бойко Борисов заяви, че скорошната среща на високо равнище с турския президент Реджеп Тайип Ердоган във Варна, ще бъде „тежко преживяване“, предава EURACTIV. По време на днешната неформална среща на високо равнище в Брюксел на европейските лидери президентът на Република Кипър Никос Анастасиадис повдигна въпроса за блокадата от страна на турските кораби спрямо изследването за газ в териториалните води на острова. При молба да коментира въпроса, Борисов заяви, че е говорил с кипърския президент, който му е изложил притесненията си, информира \"Фокус\". Ердоган ще се срещне във Варна с председателя на Европейския съвет Доналд Туск и с председателя на Европейската комисия Жан-Клод Юнкер по време на среща на 26 март във Варна, на която Борисов ще е домакин. Срещата е организирана след лобирането на Борисов, който разчита на Турция да прилага споразумението с ЕС за спиране на миграцията към Балканския полуостров. На въпрос какво би направил относно кипърските притеснения по време на срещата във Варна Борисов заяви, че „ако някои си представя, че е приятна задача Юнкер, Туск и Ердоган да се приемат на вечеря, той явно е нов в политиката“. „Това ще бъде извънредно сложна среща, извънредно натоварена с очаквания и напрежение. Доколкото знам Ердоган и другите и познавайки себе си, далеч съм от това да си представя, че ще намерим разбирателство по повдигнатите въпроси“. „Това ще бъде тежко преживяване за всички ни и не е случайно, че откакто вчера пристигнах в Брюксел, всички ме питат как ще се справя. Това не е вечеря между приятели, събрали се да си говорят“, уточни Борисов.", "date": "2018.02.23", "title": "Борисов: Срещата с Ердоган във Варна ще бъде тежко преживяване"}
{"url": "https://www.24chasa.bg/novini/article/6733530", "text": "Какво налага да се направи ново райониране на страната и какви ще са ползите за населението. Тези въпроси ще бъдат поставени на дискусия, която \"24 часа\" организира в понеделник в София. Министърът на регионалното развитие и благоустройството Николай Нанков ще обясни как държавата ще постигне целта си да създаде силни и жизнени райони, които са по-добре географски обособени и разположени по основни оси на развитие. В дебатите ще се включат изпълнителната, местната власт, депутати, представители на бизнеса. Участие са потвърдили кметът на София Йорданка Фандъкова, областният управител Николай Пехливанов, кметове и областни управители на повечето областни градове и др.  Новото делене на районите за планиране на България е от изключително важно значение за развитието на регионите след 2020 г. В зависимост от него ще се определи както възможността за достъп до еврофондовете в следващия програмен период, така и по-ефективното функциониране на администрацията. Какво предлага държавата? Какво налага да се направи ново райониране? Какви ще са ползите за населението? Какви ще са улесненията за бизнеса? Това ще стане ясно на срещата, която ще започне в 13 часа на 26 февруари (понеделник) в София Тех Парк. • Кой вариант за райониране е най-подходящ – с четири, пет или шест района • Кои са моторите при новото райониране • Кои общини и населени места са с най-голям потенциал за растеж Прекрояването на картата на България и уедряването на сегашните 6 района за планиране се налага, за да може да се кандидатства за еврофинансиране. Според изискванията на ЕС в един район за планиране задължително трябва да живеят минимум 800 000 души и максимум 3 милиона. В Северозападния регион населението прогресивно намалява и вече не отговаря на този критерий. Първият от новите варианти заличава Северния централен район и неговите области се разделят между Североизточния и Северозападния район. Според втория вариант държавата е разделена на 4 района за планиране. Последният, трети вариант, предвижда пак 6 района като сега, но преформатирани. Акцентът при него е огромният район на Западна България от Видин до Петрич, който включва областите София, Благоевград, Кюстендил, Перник, Видин, Монтана и Враца. Някои кметове обаче се обявиха категорично против това градът им да е част от район с високо БВП например. По този начин показателите на целия район се повишават, а това лишава не дотам  развитите градове от подпомагане. Градоначалници вече дори поставиха условия - съгласни са да принадлежат към нов район, но само ако се подобри свързаността между градовете като се построят нови пътища. Експерти очакват оживени дискусии за това как трябва да се прекрои страната. Нямало да е учудващо и да се появят и четвърти и пети вариант. ", "date": "2018.02.23", "title": "Кои са най-добрите варианти за новото райониране на България"}
{"url": "https://www.24chasa.bg/novini/article/6733573", "text": "Няма да има сътресения в кабинета след оставката на енергийният министър Теменужка Петкова, заяви в в Смолян министърът на Регионалната развитие и благоустройството Николай Нанков. \"Министър Петкова е изключително морален и достоен човек. Най-малкото виждаме с този акт. Изключително съвестен професионалист изключително съвестен колега. Между другото с министър Пекткова се работеше перфектно. Аз да не говоря в миналото време тъй като още не знам каква е и волята на премиера. Марален човек изключително добър експерт и професионалист. Сътресения не мисля, че ще има - напротив. Незаменими хора няма. Е и моята оставка е в джоба при нужда и на всеки един министър\", каза Нанков. \"Предстои промяна на Закона за обществените поръчки.Вече имаме и нагласа, но вече и доста свършена работа по темата, вицепремиера Томислав Дончев е изразил волята и желанието на правителството трябва да има промени на Закона за обществените поръчки относно обхвата на заинтересованите лица\", каза още министърът. Повод за коментара му е поредното обжалване на ремонта на пътя Девин- Кричим. Старозагорска фирма с 2 лева капитал е обжалвала поръчка за трасето, обявена от АПИ за 44 363 981 лева. \"Само с обжалванията на ТОЛ системата сме загубили около 2 млрд лева\", каза Нанков. До около месец ще е готова предпроектната разработка за строителство на трета лента по пътя Асеновград - Смолян. Това е изключително приоритетен проект за областта, която е единствената, чиято основна връзка с вътрешността на страната е по второкласен път и е най-необлагодетелствана от транспортна гледна точка. Това обяви в Смолян министърът на регионалното развитие и благоустройството Николай Нанков. Разработката на българо-полския консорциум, който изготвя проекта, предвижда изграждането на трета лента с дължина от близо 30 км в определени участъци от направлението. „Това ще осигури възможност за по-бързо, сигурно и безопасно осъществяване на връзката между АМ „Тракия“ и сърцето на Родопите“, посочи регионалният министър. Според него това ще повлияе изключително положително върху развитието на туризма, като основен поминък за региона, който отчита в момента ръст от 9-10% на годишна база. Според министър Нанков, ако проектът не изисква изготвяне на екологична оценка, технологично е възможно още до края на годината да се обяви обществена поръчка за избор на изпълнител, като строителство може да се започне следващия строителен сезон. Финансирането ще се осигури от бюджета на Агенция „Пътна инфраструктура“, чрез очакваните по-високи до три пъти приходи от тол системата. Министър Нанков посочи, че с реализацията на проекта ще се съкрати чувствително времето за пътуване от Асеновград до Смолян, което сега отнема около час и половина. Със завършването на проекта за уширение на участъка Асеновград - Пловдив и строителството на източната дъга на околовръстния път на Пловдив, Смолян ще има и още по-бърза връзка с АМ „Тракия“. „Много хора обещаваха, но знаете през кои години се рехабилитира пътят“, коментира министърът и напомни за реализирания в предишния мандат на правителството ремонт на пътя Асеновград - Смолян и на тунелите по него.", "date": "2018.02.23", "title": "Министър Нанков: Няма да има сътресение в кабинета след оставката на Теменужка Петкова"}
{"url": "https://www.24chasa.bg/novini/article/6733577", "text": "С Решение № 221/22.02.2018 г. Комисията за защита на конкуренцията прие становище по чл. 28 от Закона за защита на конкуренцията (ЗЗК) за оценка на съответствието с правилата на конкуренцията на проект на Закон за изменение и допълнение на Закона за енергетиката (ЗИДЗЕ), изготвен от Министерство на енергетиката. Основната цел на анализа на КЗК е да се прецени доколко предлаганите изменения са в съответствие с определената в Регламент (ЕО) №1/2003 на Съвета от 16 декември 2002 г. и със Закона за защита на конкуренцията компетентност на КЗК да осъществява контрол върху поведението на участниците на енергийните пазари и да санкционира нарушаването на разпоредбите за защита на конкуренцията. Това съобщиха от Комисията за защита на конкуренцията. С проекта на ЗИДЗЕ се разширяват правомощията на КЕВР по наблюдение, установяване и санкциониране на случаи на пазарни манипулации по смисъла на Регламент (ЕС)№ 1227/2011 под формата на търгуване с вътрешна информация във връзка с енергиен продукт на едро и манипулирането на пазара или опитите за манипулиране на пазара по отношение на пазарите за търговия на едро с енергия. В извършения анализ КЗК установи, че в определени случаи едно и също поведение на предприятие/предприятия би могло да попада както в обхвата на Регламент №1227/2011, съответно в правомощията на секторния регулатор КЕВР, така и в обхвата на чл. 101 и чл. 102 от ДФЕС и чл. 15 и чл. 21 от КЗК, съответно в правомощията на КЗК, друг национален орган по конкуренцията на страна членка на ЕС или на Европейската комисия, съобразно разпоредбите на Регламент №1/2003. От своя страна европейското секторно законодателство в областта на енергетиката (например, Третият либерализационен пакет и Регламент №1227/2011) изискват комплексен подход при противодействието на практики от страна на предприятия, които противоречат както на секторното законодателство, така и на правилата на конкуренцията. Именно поради тази причина в горепосочените актове на ЕС са включени разпоредби за координация и обмен на информация между секторните регулатори и органите по конкуренцията на национално ниво. В същото време КЗК е на мнение, че разпоредбите на Закона за енергетиката, регламентиращи взаимодействието между КЗК и КЕВР, по-конкретно на общата разпоредба на чл. 21, ал. 6 от ЗЕ, не осигуряват необходимата правнообвързваща сила за необходимостта от обмен на информация между КЕВР и КЗК, която би създала възможност за ефективно приложение на разпоредбите на чл. 101 и чл. 102 от ДФЕС и на чл. 15 и чл. 21 от ЗЗК от Комисията за защита на конкуренцията. Ето защо Комисията за защита на конкуренцията предлага чл. 21 от Закона за енергетиката да бъде изменен и допълнен така, че да гарантира, че при осъществяване на дейността си КЕВР взаимодейства и си сътрудничи с Комисията за защита на конкуренцията, включително чрез предоставянето на информация с оглед образуване на производство по реда на Закона за защита на конкуренцията. КЕВР следва да информира КЗК за всички случаи на инициирани от секторния регулатор производства за нарушение по Регламент (ЕС) № 1227/2011, като предостави информация за основанията за образуване на съответното производство. Комисията е на мнение, че взаимодействието и сътрудничеството между Комисията за енергийно и водно регулиране и Комисията за защита на конкуренцията следва се осъществява въз основа на правила, приети с решения на двете комисии по реда на Раздел III на АПК. В становището си КЗК посочва, че измененията и допълненията на чл. 21 от ЗЕ, както и приемането на горепосочените правила, ще позволи сътрудничеството и взаимодействието между секторния и националния орган по конкуренцията, включително обменът на информация, да се осъществява ефективно, като се гарантира спазване на специалните изисквания на секторното законодателство в областта на енергетиката и разпоредбите за защита на конкуренцията особено по отношение на поверителността, надеждността и защитата на обменяната информация, както и с оглед осъществяването на правото на защита на засегнатите лица. Цялото решение на Комисията е достъпно в публичния електронен регистър на КЗК на адрес http://reg.cpc.bg/Decision.aspx?DecID=300051268", "date": "2018.02.23", "title": "КЗК предлага изменение на Закона за енергетиката за повече сътрудничество с КЕВР"}
{"url": "https://www.24chasa.bg/novini/article/6733583", "text": "Инерком България беше избрана за купувач на всички активи на ЧЕЗ, a. с. в България. Това съобщиха от \"Инерком\" официално в писмо до медиите. Договорът между дружествата от групата на ЧЕЗ и Инерком България беше подписан на 23.02.2018 г. Процедурата по продажбата, която привлече множество международни участници, се проведе съгласно законите на Република Чехия. Предстои сделката да бъде одобрена от българските регулаторни органи, едва след което ще бъде финализирана. След получаването на одобрението от регулатора и успешното приключване на сделката, се очаква \"Инерком\" да отправи търговско предложение до миноритарните акционери в “ЧЕЗ Електро България” АД и “ЧЕЗ Разпределение България” АД. Дружествата, обект на сделката са: “ЧЕЗ България” ЕАД, “ЧЕЗ Електро България” АД, “ЧЕЗ Разпределение България” АД, “ЧЕЗ Трейд България” ЕАД, “ЧЕЗ информационни и комуникационни технологии Българи” ЕАД, “Фри Енерджи Проджект Орешец” ЕАД и “Бара Груп” ЕООД. „Осъзнаваме обществената значимост на бизнеса, който ще придобием. Гордеем се, че сме сред малкото български компании, които инвестират в толкова мащабен проект в енергетиката. Първостепенна задача е да развиваме постигнатото от ЧЕЗ в условия на диалог с всички заинтересовани страни. Нашите намерения са за отговорно отношение към милионите клиенти на ЧЕЗ, служителите, ръководния екип и партньорите на дружествата. Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания. Това е голяма стъпка в развитието на нашата компания и ние се отнасяме много професионално и отговорно към нея“, каза Гинка Върбакова, собственик на дружествата от групата на Инерком. „Вложихме много време, средства и усилия в подготовката на тази сделка. Ние, както и всички останали кандидати, преминахме през много проучвателни етапи и покрихме множество изисквания на продавача ЧЕЗ, а. с. и мажоритарния собственик в лицето на чешката държава. Предоставихме документи, одити, финансова и търговска информация, изискани в процедурата. Доказахме, че имаме опит и капацитет да придобием и управляваме дружествата в България в една изключително тежка процедура с множесто международни конкуренти. Благодарим на целия екип от консултанти по сделката – адвокатска кантора Allen and Overy, адвокатите ни по английско право, както и Адвокатско съдружие Спасов и Братанов, и финансовия консултант Mane Capital, както и на партньорите от банковите и финансовите институции. Ще отстояваме принципа на приемственост и ще продължим политиката на социално отговорно отношение, което за нас е част от разбирането ни за етично поведение на българския пазар. В дружествата на ЧЕЗ работят истински експерти и професионалисти, много от които с десетки години опит в енергетиката. За нас хората правят един бизнес успешен“, каза Милена Стоева, председател на Съвета на директорите на “Инерком България” ЕАД. За корпоративната група на Инерком: “Инерком България” ЕАД – дружество, специално учредено за целите на придобиването от ЧЕЗ, а. с., е част от и е изцяло подкрепено от голяма група компании, които се развиват повече от 10 години в областта на енергетиката, енергийната инфраструктура и строителството. Цялата информация относно собствеността на “Инерком България” ЕАД е прозрачна и публично достъпна. Основната част от дейността на групата е свързана с производство на електроенергия, проектиране, изграждане и оперативно управление на централи за производство на електроенергия от ВЕИ. Инерком развива фотоволтаични проекти с обща инсталирана мощност от 100 МВт. Те включват 6 действащи централи с капацитет от 23 МВт и проект за 80 МВт централа, която ще функционира изцяло на пазарен принцип. Дружествата от групата на Инерком имат опит в изграждане на нови присъединявания, кабелни и въздушни трасета средно напрежение и реконструкция на съоръжения от преносната електроенергийна система, свързани с нови присъединявания. Групата има успешно реализирани проекти за изграждане, поддържане и реконструкция на енергийни съоръжения. Част от дружествата от групата на Инерком развиват дейност и в сферата на строителството. Компаниите членуват в секторните бизнес организации - Българската фотоволтаична асоциация и Камарата на строителите.", "date": "2018.02.23", "title": "Инерком: Подписахме договора днес, купуваме всички активи на ЧЕЗ в България"}
{"url": "https://www.24chasa.bg/novini/article/6733636", "text": "Корупцията ражда фалшивите новини, фалшивите новини раждат корупцията. Има симбиоза между големите национални телевизии, социалните медии и определена група информационни агенции. Собственици на медии, журналисти, политици и граждани трябва да се обединят около изграждането на стратегия за изкореняването на тези порочни практики. Около това се обединиха участниците в кръгла маса на тема „Корупцията и генезиса на фалшивите новини в България”. Събитието се проведе под егидата на Групата на европейските консерватори и реформисти и евродепутата Николай Бареков в партньорство с УНИБИТ. Като гост-лектори участие в форума взеха проф.д-р Стоян Денчев, професор, доктор на икономическите науки, ректор на Университета по библиотекознание и информационни технологии в София, Колин Стивънс, собственик и главен редактор на една от най-известните европейски медии – EU Reporter, проф. д-р Теодора Петрова, декан на Факултета по журналистика и масова комуникация на Софийския университет Св. Климент Охридски и Никола Митев, медиен анализатор и ПР експерт. Николай Бареков е категоричен, че у нас има абсолютен медиен монопол. Като явен пример за това той посочи т.н Кръг „Капитал”, който по думите му не само притежава собствени медии, но и е овладял цели журналистически екипи, които работят в националните телевизии. Според евродепутата проблемът с фалшивите новини се корени в това, че те се раждат в анонимност, но са спонсорирани с пари, които идват от корупция и нелегитимни политически практики. „По този начин самите фалшиви новини продуцират корупция“, смята Бареков. „Първият признак, по който можем да познаем, че има фабрика за фалшиви новини, е когато няма легитимна причина за възникването на капитала, който издържа определен кръг от медии. Този капитал изсветлява фалшивите новини през националните телевизии, защото това са истинските медии, на които хората вярват”, категоричен е Бареков. В тази връзка евродепутатът посочи, че предложените наскоро изменение в Закона за задължителното депозиране на печатни и други произведения не са достатъчни. По думите му, законодателите трябва да помислят за налагане на наказателни мерки, когато се създават и финансират медии с неясен капитал. Бареков лансира и идеята за въвеждане на термина „журналистически лобизъм”. Мотивът му е, че след като съществува следва да се легитимира. Според евродепутата проблемът с целевото дезинформиране на гражданите се корени в националните телевизии и интернет сайтове, а не в печатните издания, тъй като пазарът при тях е силно стеснен. „Електронните медии генерират огромно доверие у хората”, каза Бареков и допусна, че именно от това се възползват определи кръгове, борещи се за политическо и икономическо влияние у нас. Бареков засегна и темата за налаганата цензура във водещите национални телевизии. Като нагледен пример той посочи факта, че за последните три години нито една от тези медии не е отправила покана към него в качеството му на европейски депутата и член на третата по големина партия в Европейския парламент /ЕКР/ за обсъждане на проблеми от европейско естество. В обществения дебат по време на кръглата маса се включи и Колин Стивънс - собственик и главен редактор на една от най-известните европейски медии – EU Reporter. Всички политически групи се стремят към медийното влияние над хората, политиците контролират съдържанието на информационните потоци, смята той. По думите му, фалшивите новини се използват, за да се манипулира общественото мнение и политиците ги използват, за да оказват своето влияние върху гражданите. Колин Стивънс изброи и мерките, които според него следва да се предприемат с цел изкореняване на тези порочни практики. Според него трябва да има процес, при който да се идентифицира кои новини са фалшиви и кои истински, средства, чрез които да се осветлят финансовите канали на медиите и най-важното – хората трябва да се образоват, да знаят, че има фалшиви новини и те могат да бъдат публикувани. Много е важно да се намали влиянието на фалшивите новини, а това може да стане чрез образование на обществата, каза в заключение собственикът на EU Reporter. Декан на Факултета по журналистика и масова комуникация на Софийския университет Св. Климент Охридски проф. д-р Теодора Петрова изрази опасения по време не дискусията, че проблемът с фалшивите новини става все по-сериозен. По думите и концентрацията им е толкова голяма, че медиите вече не могат да изпълняват своята социална функция. „Не можем да имаме кредит на доверие към медийното съдържание, хората намалиха потреблението си”, заяви още тя. Като основна причина разрастващата се епидемия на фалшивите новини наличието на социални мрежи и масовото им използване от потребителите, тъй като чрез тях фалшивите новини светкавично се разпространяват. Според проф. д-р Теодора Петрова основното средство за борба с тези новини е образованието и изграждане на праг на критичност у младите хора. По време на събитието Никола Митев изнесе доклад, с който разобличи международната неправителствена организация „Репортери без граници”, като разкри под влияние на кои политически и икономически кръгове се намира формацията. Изследванията, които тази асоциация изготвя, са за свобода на печата, а не на словото, което прави ежегодните им класации неотносими по отношение на цялостната медийна свобода в България, твърди Митев. Пред пълна зала той представи презентационен материал, разкриващ в конкретика връзките на „Репортери без граници” с “Америка за България” и Кръга „Капитал”. Тези проучвания се правят от един кръг от медии и неправителствени организации , които са обединени от един общ идеен финансов център, констатира той. По думите му, има много детайли, които се спестяват, и тезата със сриването на България в индекса за свобода на словото се използва твърде спекулативно. Митев е категоричен, че в самата класация би следвало да участват всички, упражняващи професията журналист, на съответната територия. „Никъде в публикуваната от „Репортери без граници” информация не фигурират нито имената на журналистите, които са участвали анкетите, на база на които се прави класацията, нито организациите, които участват в формирането на оценката по този индекс”, подчерта медийният анализатор. От това кои български асоциации, медии и журналисти се обявяват за техни партньори у нас можем да съдим и кой всъщност участва в тези изследвания, заяви Митев и изброи онези, с които „Репортери без граници” имам сътруднически отношения - Бивол, Асоциацията на европейския журналисти и Съюзът на издателите в България, в който членуват Иво Прокопиев, Сашо Дончев, Стояна Георгиева и Огнян Донев или т.н Кръг „Капитал”, който пък се финансира от „Америка за България”.", "date": "2018.02.23", "title": "Николай Бареков: Фалшивите новини продуцират корупция"}
{"url": "https://www.24chasa.bg/novini/article/6733648", "text": "Китайската корпорация за аерокосмическа наука и техника планира тази година да пристъпи към създаване на мрежа от нискоорбитални телекомуникационни спътници \"Хунян\", която ще включва около 300 космически апарата, предаде ТАСС, цитиран от БТА. Това се казва неин документ, качен в интернет. \"Планирано е проектът да бъде осъществен на три етапа\", се отбелязва в документа. \"Осъществяването му ще е постепенно и в края на краищата ще бъде създадена мрежа от спътници за осигуряване на мобилна връзка и интернет във всяка точка на нашата планета.\" 2018 г. ще е с ключово значение за редица китайски космически програми. От януари до декември Китайската корпорация за аерокосмическа наука и техника планира 35 изстрелвания на ракети, като по-специално в орбита ще бъдат изведени 18 навигационни космически апарата \"Бейдоу\" за създаване на мрежа, която ще е аналогична на ГЛОНАСС и ще покрие територията на страната.", "date": "2018.02.23", "title": "Китай ще създаде мрежа от нискоорбитални телекомуникационни спътници"}
{"url": "https://www.24chasa.bg/novini/article/6733721", "text": "Размирното врачанско с. Галиче ще гласува на частични избори за кмет на 20 май т.г. Това бе определено с указ на президента Румен Радев в последния брой на „Държавен вестник”. Изборите се наложиха след като и Върховният съд прекрати окончателно правомощията на водещия се за кмет на селото от следствения арест Ценко Чоков. Селският барон от Северозапада пък очаква всеки момент специализираният наказателен съд да произнесе присъдата му като тартор на организирана престъпна група.", "date": "2018.02.23", "title": "Врачанското с. Галиче ще гласува на 20 май"}
{"url": "https://www.24chasa.bg/novini/article/6733596", "text": "Букурещ започва процедура за отстраняване на главния прокурор на Националната дирекция за борба с корупцията Лаура Кьовеши, обяви министърът на правосъдието на Румъния Тудорел Тоадер. Той представи доклад от 36 страници, в който критикува остро ръководството на антикорупционната прокуратура, като посочва, че то е изключително авторитарно, меси се в делата и опитва да постигне присъди “на всяка цена”, съобщиха румънските медии. Министърът твърди, че Кьовеши е нарушила конституцията и е навредила на имиджа на страната в чужбина. Докладът ще бъде изпратен на Висшия съвет на магистратурата за мнение, както и на президента на Румъния Клаус Йоханис, който съгласно конституцията ще вземе решението дали Кьовеши да бъде отстранена или не. Миналата седмица обаче Йоханис обяви, че не вижда причини за оттегляне на прокурорката, от чиято работа той бил доволен. Румънски медии прогнозират, че той ще остави популярната прокурорка на поста ѝ. Около 2000 души се събраха в четвъртък вечерта в центъра на Букурещ, за да протестират срещу исканата оставка на Кьовеши. Демонстрации имаше и в други големи градове като Сибиу, Яш, Тимишоара, Клуж. Опозиционните десноцентристки партии пък поискаха оставката на Тоадер, обвинявайки го, че е застанал на страната на престъпници. Самата Лаура Кьовеши заяви, че “ще следва законовата процедура и ще отговори на всички твърдения”. В. “Адевърул” пише, че исканата оставка е последният шанс на управляващите социалдемократи да се отърват от Кьовеши. Срещу техния лидер Ливиу Драгня текат няколко разследвания, сред които и за източване на еврофондове. ", "date": "2018.02.23", "title": "Румъния тръгва да сваля прокурорката за корупцията (Обзор)"}
{"url": "https://www.24chasa.bg/novini/article/6733711", "text": "Турският президент Реджеп Тайип Ердоган остро критикува днес САЩ за \"разпространяване на фалшиви новини\" за цивилни жертви по време на турската военна операция в района на Африн /Северозападна Сирия/, като обвини съюзника от НАТО, че пуска в действие \"машина за лъжи\", предаде в.\"Хюриет дейли нюз\". Вчера говорителят на министерството на отбраната на една от тези страни заяви безочливо, че \"цивлини умират в Африн и хора не могат да се върнат в домовете си заради насилие\". Вие сте безжалостни и неморални. Вие не изпитвате и най-малко неудобство от избиването на стотици деца, жени и цивилни всеки ден в Източна Гута, но изразявате раздразнението си от нашата борба срещу терористи. Вие разпространявате фалшиви новини, каза Ердоган днес в реч пред отговорни представители на управляващата Партия на справедливостта и развитието. Нашата армия обръща най-голямо внимание, така че да не пострада дори и един единствен цивилен. Ето защо нашата операция е продължителна. Тя щеше вече да е приключила, ако ние не се опитвахме да разграничим цивилни от терористи, посочи Ердоган. Той направи това изказване, след като говорителят на Пентагона Адриан Ранкин-Галъуей заяви на 21 февруари, че САЩ са обезпокоени от въздействията на операция Маслинова клонка върху цивилнто население в Африн. Говорителят каза, че американските власти \"ще направят всичко възможно в контактите си с турските си колеги за намаляване на напреженията и вредата за цивилните\". Ердоган произнесе речта си седмица, след като Турция и САЩ се договориха да установят \"съвместен механизъм\", целящ решаване на проблемите, произтичащи от различните приоритети в Сирия. Турската армия обяви на 20 януари началото на операция \"Маслинова клонка\" в района на сирийския град Африн срещу сирийските кюрдски Сили за защита на народа /СЗН/ и Партията на демократичния съюз /ПДС/, които Анкара смята за терористични организации. Силите за защита на народа обаче са съюзници на САЩ в борбата срещу групировката \"Ислямска държава\" в Сирия. Турция отдавна критикува САЩ за подкрепата им СЗН и призовава Вашингтон да вземе обратно оръжията, предоставени на групировката.", "date": "2018.02.23", "title": "Ердоган остро критикува САЩ за \"фалшиви новини\" за Африн"}
{"url": "https://www.24chasa.bg/novini/article/6733734", "text": "Най-малко трима души са били задържани в Северозападна Турция днес по подозрения, че са свързани с джихадистката групировка \"Ислямска държава\", предаде Анадолската агенция, позовавайки се на местната полиция. Заподозрените са били арестувани при антитерористична операция на полицията в окръг Сакария. Над 300 души са загинали при нападения в Турция, за които се подозира, че са били извършени от ИД. В страната терористичната организация е извършвала самоубийствени атентати и нападения с различни видове оръжие.", "date": "2018.02.23", "title": "Трима предполагаеми джихадисти от ИД\nса били задържани в Турция"}
{"url": "https://www.24chasa.bg/novini/article/6733760", "text": "Цецо Луканов ще бъде кмет на всички жители на Брест. Той няма да дели хората на тези, които са го подкрепили или не са го подкрепили. Неслучайно обичам да казвам, че в една кампания не трябва да минаваме границата, за да запазим нормалните си отношения и след това. Това заяви зам.-председателят на ГЕРБ и председател на ПГ на партията Цветан Цветанов, който тази вечер участва в общоселско предизборно събрание в с. Брест (област Плевен). В рамките на събитието Цветанов изрази своята подкрепа за кандидата на ГЕРБ за кмет на с. Брест Цецо Луканов, който тази неделя ще участва в балотажа на частичните местни избори. В предизборната среща участваха още народните представители от ГЕРБ-Плевен Владислав Николов и Ралица Добрева, както и депутатът от „Обединените патриоти“ Калин Поповски. Това съобщиха от ГЕРБ. „Уважавам изключително много Цецо Луканов, защото той никога не е използвал квалификации и обидни думи по адрес на своите опоненти. Разбрах, че вчера е имало друга предизборна среща с по-емоционално говорене и приповдигнат тон. Дори е имало политически нападки. Един път завинаги в България да се научим да чуваме и другите мнения“, призова Цветан Цветанов и обеща, че както миналият път, така и сега, няма да каже лоша дума за политически опонент на ГЕРБ и Цецо Луканов на балотажа. Цветанов благодари на всички жители на село Брест, които миналата неделя са упражнили конституционното си право да гласуват. „Само когато изразяваш своята гражданска позиция и си активен жител, след това може да изискваш за всичко, което си чул в кампанията“, напомни той. „Благодаря и на тези, които са гласували за нашите опоненти, че днес са тук също. Може би са дошли да чуят какво ще кажем и какво бихме могли да обещаем“, коментира председателят на ПГ на ГЕРБ. „Аз поех един ангажимент на предишната ни среща, че ще бъда тук на всеки три месеца, за да говорим за ангажиментите, които сме поели. Вие направихте така, че аз да съм тук не след три месеца, а след три седмици“, заяви Цветанов, като сподели увереността си, че в неделя ГЕРБ ще празнува крайната победа. „Благодаря на всички, които повярваха в мен. Убеден съм, че с подкрепата на всички ви село Брест ще получи заслуженото място в община Гулянци“, каза на свой ред кандидатът на ГЕРБ за кмет на Брест Цецо Луканов. Той пое ангажимент към всички присъстващи като кмет да работи заедно с тях в името на едно по-добро бъдеще. „Ние сме убедени в победата в неделя, защото отправихме позитивни послания и даваме реални обещания. Цецо доказа, че с честност и воля може да бъде успешен кмет“, подчерта народният представител и областен координатор на ГЕРБ-Плевен Владислав Николов.", "date": "2018.02.23", "title": "Цветанов: Цецо Луканов ще бъде кмет на всички жители на Брест"}
{"url": "https://www.24chasa.bg/novini/article/6733320", "text": "Британският комик и телевизионен водещ Стивън Фрай води битка с рака на простатата, разказа самият той в канала си в YouTube, цитиран от NME. Той е претърпял операция през февруари и простатата му е отстранена. В момента се възстановява вкъщи. \"Засега всичко се развива добре\", посочи той. 60-годишният Фрай описа диагнозата като \"неочаквано и не добре дошло приключение\", започнало около Коледа. Открил го на рутинен преглед, когато отишъл да се ваксинира срещу грип, а докторът видял нещо \"палаво\" в изследванията, предава \" \". \"Думата \"рак\" започва да звъни в главата ти. Имам рак, за бога, повтарях си. Човек не трябва да има рак. Знам, че е голямо клише, но не си мислиш, че ще ти се случи, ракът е нещо, което се случва на другите хора...\", обясни Фрай, добавяйки, че очаква изследванията си, но засега се чувства \"здрав и щастлив\". Той посъветва мъжете да се преглеждат редовно. \"Надявам се за още няколко години на тази планета, защото се радвам на живота в момента и е страхотно да можеш да кажеш това. Бих предпочел да не си ходя още.\" През януари комикът обяви, че за пръв път от повече от десетилетие няма да води наградите на Британската академия за филмово и телевизионно изкуство (БАФТА). Той бе заменен от Джоана Лъмли. ", "date": "2018.02.23", "title": "Стивън Фрай е с отстранена простата заради рак (Видео)"}
{"url": "https://www.24chasa.bg/novini/article/6733329", "text": "Председателят на Европейската комисия Жан-Клод Юнкер иронично коментира неяснотата по британската позиция за бъдещите отношения на Лондон с ЕС с думите, че би било добре за Великобритания той да й е премиер, предаде Франс прес. Юнкер даде този шеговит отговор на журналисти в Брюксел след вчерашното заседание на правителството на Тереза Мей, на което трябваше да се определи позиция по бъдещите отношения на Великобритания с ЕС, предава БТА.  \"Аз не съм британският премиер, щеше да е добре ако бях, но не съм\", каза той с усмивка. \"Ще коментирам резултатите (от заседанието на британското правителство), когато се запозная с точните изводи\", добави той. \"Що се отнася до британския парламент и правителство, те са тези, които трябва да дадат отговор на появилите се във Великобритания нови въпроси\", отбеляза Юнкер. Той добави, че \"работната му хипотеза е, че Великобритания ще напусне ЕС през март 2019 г., както е предвидено\". Британският премиер Тереза Мей ще уточни представата си за партньорството с ЕС след Брекзит на 2 март, каза говорителят й. Вчера Тереза Мей заседава в продължение на осем часа с основните си министри в премиерската резиденция в Чекърс, на 70 км северозападно от Лондон.", "date": "2018.02.23", "title": "Юнкер с ирония: За Великобритания би било добре аз да съм й премиер"}
{"url": "https://www.24chasa.bg/novini/article/6733322", "text": "Много от кораловите рифове по света, включително Големия бариерен риф в Австралия, може да започнат да се рушат в следващите 30 години, като резултат от повишаващата се киселинност на океаните, предадоха ДПА и Ройтерс, цитирани от БТА. Пясъците, които имат ключова роля в сформирането и запазването на кораловите рифове, ще започнат да изчезват постепенно заради киселинността на водата. Ръководител на изследването на университета \"Съдърн Крос\" е Брадли Еър. \"Седиментите в кораловите рифове по света ще бъдат застрашени от изчезване, когато водата достигне крайна точка на киселинност, а това вероятно ще се случи преди края на века\", каза Еър. \"Това ще окаже влияние върху екосистемите на кораловите рифове, да не говорим за туризма, риболова и много други дейности на човека в рифовете\", добави той. Окисляването на океана произтича от разтварянето на въглероден диоксид във водата. Човешката дейност е повишила киселинността на океаните с 30 %, в сравнение с миналите векове. Според учените, ситуацията ще продължи да се влошава, тъй като в атмосферата се отделя повече въглероден диоксид най-вече заради изгарянето на изкопаеми горива, като въглища, природен газ и нефт. Освен това, коралите ще растат по-бавно вследствие на окисляването на водата. Изследването беше публикувано в сп. \"Сайънс\".", "date": "2018.02.23", "title": "Киселинността на океаните е заплаха за кораловите рифове"}
{"url": "https://www.24chasa.bg/novini/article/6733165", "text": "Снощи, към 21.30 ч., в кучешки приют във Варна беше извършено нечувано зверство. Мъж подпали един от приемните домове за бездомни животни на Animal Hope - варненска организация, която от години се грижи да открива домове за безстопанствени животни и да помага на животни в нужда. На   от доброволческата организация написаха: \"Приятели, трудно ни е да си съберем мислите в момента и да разкажем всичко, което се случва, в детайли... В момента всички преживяваме най-големите кошмари в живота си... Снощи малко след 21.30 часа един от приемните ни домове е бил опожарен. Причината е - умишлен палеж от външната страна на имота... Има задържан заподозрян... същия заподозрян, който месеци наред упражнява физически и психически тормоз над нас и срещу който имаме подадени повече от 10 жалби в полиция и прокуратура... Вече дори не се надяваме, че този НЕчовек най-после ще получи наказание... Гледката е ужасяваща...  Мечо и Беки са звездички... Загинали са в агония, докато се опитват да се скрият в къщичките си... изгорели са ЖИВИ, заедно с къщичките си... Джак и Джеймсън са обгорели до неузнаваемост и се борят за живота си в клиника М-Вет от снощи... На силни обезболяващи и успокоителни са... Ако оцелеят, и двамата ще имат тежки увреждания, единия вероятно ще остане сляп... Сега, повече от всякога имаме нужда от Вашата помощ! Спешно търсим приемни домове на останалите живи кучета - Звезда, Джим, Бъки, Елза, Ноа, и бебетата там - Ника, Лоти, Кари, Руби и Лина. Имаме нужда от помощ за лечението на Джак и Джеймсън, които се борят за живота си в клиника М-Вет... Имаме нужда от помощ за разчистване на отломките и всякаква друга помощ, свързана с възстановяване на всичко разрушено - къщички, огради, мрежи... Опитваме се да бъдем силни... заради тези, които оцеляха и още се опитват да излязат от преживения шок.... Опитваме се да бъдем силни, но... не ни се получава... Крещим... от безсилие... от ужас и от болка... Защото Българската съдебна система за пореден път НЕ си свърши работата! Ако можете, помогнете... Всяка помощ е важна, без значение колко е малка тя.  Благодарим! Ние отиваме да си погребем загиналите и да крещим от болка... докато имаме въздух...\" Ако искате да помогнете, може да посетите и благотворителния базар, който те организират утре.", "date": "2018.02.23", "title": "Подпалиха кучешки приют във Варна, питомци изгоряха живи (Снимки 18+)"}
{"url": "https://www.24chasa.bg/novini/article/6731896", "text": "Районната прокуратура в Тополовград промени обвинението срещу Иван Пачелиев-Димончето, който се барикадира в къщата си и стреля по полицаи, дошли да му връчат призовка. Първоначално Пачелиев бе обвинен за хулиганство със съпротива на властта. Сега делото ще се води за “употреба на сила или заплашване с цел орган на властта да бъде принуден да извърши или да пропусне нещо по служба”, което се наказва с до 3 г. затвор. Димончето, който е служил във Френския легион, люто се заканвал на баретите, че ще ги убие, докато те опитвали да го убедят да излезе от къщата си и да се предаде. След ареста той заявил, че не е гърмял срещу полицаите, а е произвел неволен изстрел. Твърдял, че МВР служителите, дошли да му връчат призовка, се държали некоректно и той се засегнал. Димончето бе арестуван във вторник след 18,30 ч. В операцията по задържането му участваха 80 полицаи, включително командоси от спецотряда за борба с тероризма и елитната част “Кобра”. Екшънът започнал, след като полицаи опитали да връчат призовка на Иван по разследване за заплахи. Проверка на случая се извършва и в ГДБОП от края на м.г. В имота на Димончето в Орешник засега не са намерени незаконни оръжия и взривове. Пачелиев държал 2 пушки и пистолет, за които имал разрешително от Франция. Тече проверка на валидността на документите. Огледите и претърсването в имота на задържания продължиха и в четвъртък. Те са предизвикани от подозрения след реплики при ареста на Димончето, че е подготвил специални изненади на полицаите. Срещу Пачелиев имало сигнали в полицията и досъдебно производство, но той не е съден. Една от преписките била за заклан от него кон на негови мургави съселяни. Димончето ги наел да му секат дърва, дал им пари предварително, но не бил доволен. Бил здрав физически. Служил е в легиона от 2009 до 2014 г. и е бил на мисии в Ирак и Афганистан. Около 30 са българите, които служат във Френския чуждестранен легион, по разкази на завърнали се наши сънародници. Той е мечта за военна слава и нов живот. Има тежки изпити за прием, опасни мисии и страшни изпитания за психиката, разказват всички, които са говорили публично за службата си в легендарното военно крило на френската армия. То е създадено през 1831 г. от крал Луи Филип във времената след Наполеон. Тогава Франция губи територии и се насочва към Азия и Африка. За тези мисии се наемат чужденци и престъпници, за да не загиват френски граждани. Много от идеите в началото са запазени и до днес. Наемниците действат в чужбина, имат специални униформи, придобиват бойни умения, които им служат до края на живота. Участват в най-тежките мисии в Сомалия, Камбоджа, Чад, Афганистан и навсякъде по света, където Франция изпраща военни сили. Ако ги приемат, сключват договор за 5 г. Ако издържат до седмата, получават френско гражданство. Едно от условията е да са до 39 г. В миналото са приемали хора с криминално минало, но в последните години това не е така. През 2010 г. мисионер от Френския легион, който вече се беше завърнал в България, разказа пред “168 часа” как е минала службата му с молба за анонимност. Той разбрал за легиона през 1996 г. Проучил къде са приемните пунктове във Франция - общо 10, и заминал. Не казал на родителите си къде отива. Излъгал ги, че ще работи на кораб. Заминал с автобус. Почукал на вратата на приемния пункт в Страсбург. Направили му медицински прегледи. Изчакал, докато се съберат 20 кандидати. Това станало за седмица. През това време единствените неща, които правил, е да яде и спи. След като дошли и други и минали прегледите, ги изпратили в база на легиона на 17 км от Марсилия. В продължение на месец там се провеждат изпитите - физически и психически тестове. Всеки ден по време на обяд съобщават имена на кандидати. Който чуе своето, не е одобрен и си тръгва веднага. Който е приет, продължава с периодичните тестове - тичане, плуване и уроци по френски. Говоренето на други езици в чуждестранния легион е забранено. Офицерите раздават книжки с песни за легиона, както и кодекса на честта. Бойците трябва да ги знаят наизуст. Перфектната чистота в стаите е задължителна. “Задължен си да чистиш по 3 пъти на ден. Леглото трябва да е оправено по определен начин. Ако не е както трябва, има наказания, например да изчистиш всички тоалетни с четка за зъби. Когато даваш караул, носиш специална униформа - с бели кепета. Два часа са нужни, за да я облечеш. Гладиш я цяла нощ. Преди да излезеш с нея, има проверка. Ако лейтенантът не я хареса, я пуска в тоалетната и започваш да я переш, сушиш и гладиш наново. Идеята е да те смачкат и да ти промият мозъка. Нямаш право да отидеш до тоалетната, без да попиташ”, спомня си бившият легионер, който е бил снайперист. Бойците започват със стартова заплата 1300-1400 евро, но с годините и бонусите тя се увеличава и може да достигне до 4000 евро. Тези пари се спестяват, защото командосите нямат други разходи. Иван Пачелиев от Орешник не е единственият българин, служил във Френския чуждестранен легион, който влиза във фокуса на медиите. Легендата е Красимир Станчев-Легионера, който се издирва от 2004 г. и съдбата му е мистерия и до днес. Тогава полицаи отиват в дома му след убийството на Асен Петров-Шаки, когато е застрелян и униформен. Легионера насочва пистолет към служителите на МВР, взема един от тях за жив щит и успява да избяга. Има кримирегистрации и е осъждан. Сочат го за “чистач на мафията” по това време. Различни фактори в МВР са изказвали предположения, че опитният снайперист, служил в легиона, може да е застрелял криминални авторитети като Георги Илиев, Васил Горчев-Кьоравия, Дмитрий Минев-Руснака. Всичко обаче остава в сферата на хипотезите и легендите, в които е обвит и Френският чуждестранен легион. На 26 юни 2015 г. Емил Първанов-Ембака от Петрич уби служителя на “Агромах” Николай Чивиев, който също се оказа легионер. Чивиев се опитал да го спре, за да не минава по нов участък от магистралата, но Ембака не се подчинил. След скандал Първанов го удря с камък по главата. На погребението на Чивиев в София дойдоха 10-ки негови колеги от Френския легион. По това време Ембака се укриваше. Носеха се легенди, че командосите ще го открият заради кодекса на честта от легиона. Ембака обаче се предаде сам. Днес го съдят за умишлено убийство, но той е на свобода. Отмъщението от колегите на Чивиев не го е застигнало. “Беше “приказка”, но реална, която не бих ви препоръчал да срещнете, освен четейки я, защото вероятността да изперкате психически не е никак малка”, казва за преживяванията си във Френския легион фитнес инструкторът Мартин Гергов, който подробно ги е описал в блога си. Не всички успяват да се адаптират към условията в свободния свят след тежките мисии. Пример за това е Иван Пачелиев от Орешник. Повечето от легионерите остават в чужбина, след като приключат мисията си.", "date": "2018.02.23", "title": "Димончето от Орешник плашил баретите с убийство"}
{"url": "https://www.24chasa.bg/novini/article/6733038", "text": "Шведски програмисти съвместно с верига погребални бюра разработват робот, точно копие на покойник, съобщава изданието \"Даген\", цитирано от БТА.  Андроидът ще общува с опечалените с гласа на покойника и ще може да води елементарен разговор. Невронната мрежа на робота ще може да разчита адресирания към него въпрос и да търси отговор на базата на направените приживе изказванията от страна на покойника.", "date": "2018.02.23", "title": "Шведски програмисти разработват робот - копие на покойник"}
{"url": "https://www.24chasa.bg/novini/article/6733042", "text": "Президентът на Франция Еманюел Макрон заяви, че няма да позволи виното да се приравнява с концентрирания алкохол и призна, че пие „традиционната френска напитка” по два пъти на ден, съобщи радио France Info („Франс енфо”),  „Общественото здраве се сблъска с бич, който се изразява в това, че младите хора все повече пият концентриран алкохол или бира, а с виното не е така”, каза Макрон на пресконференция в четвъртък. „Аз лично пия вино през деня и вечерта”, каза френският държавен глава. Той добави, че докато е президент, няма да допусне „никакви поправки за по-строго законодателство срещу алкохола и цигарите”. Дискусията за по-строги закони срещу алкохола започна във Франция в началото на февруари, когато министърът на здравеопазването Анес Бузин заяви, че „винопроизводството ни кара да вярваме, че виното се различава от другите алкохолни напитки” и „притежава редица полезни свойства”, макар че от научна гледна точка, както и от гледна точка на общественото здраве, „да се пие вино – това е същото като пиенето на бира, водка или уиски”. В отговор географът Жан-Робер Пит, писателят Бернар Пиво, онкологът Давид Кая и още няколко десетки членове на френската академия публикуваха във в. „Фигаро” статия, в която призоваха здравния министър да „спре да демонизира виното, което е част от френската цивилизация”. Още по време на предизборната си кампания Макрон се обяви в защита на традиционната френска напитка и подчерта, че „червената нишка на виното преминава през литературата, киното и колективното съзнание” на Франция и е „част от поднасянето на блюда на трапезата по френски”.", "date": "2018.02.23", "title": "Макрон: Пия вино през деня и вечерта, няма да позволя да го приравнявате на концентрат"}
{"url": "https://www.24chasa.bg/novini/article/6733068", "text": "Екипи на турската жандармерия са заловили около 300 грама кокаин в пътнически автобус, пристигнал от България, предаде турската агенция ИХА, цитирана от БТА. Наркотикът е бил открит у пътник при проверка на пътя. Автобусът е пътувал от Пловдив и е влязъл в Турция през ГКПП Капитан Андреево/Капъкуле. Заподозреният пътник с инициали Г.А. е задържан. Води се разследване по случая.", "date": "2018.02.23", "title": "Турската жандармерия заловиха кокаин в автобус, пристигнал от България"}
{"url": "https://www.24chasa.bg/novini/article/6733061", "text": "Днес в 9,30 часа сериозен инвеститор от автомобилния сектор направи запитване за бъдещата нова индустриална зона на Стара Загора \"Загоре\". Това съобщи министърът на икономиката Емил Караниколов, който присъства на подписването на меморандум между общината и държавата за изграждане на тази зона. Под документа подписи сложиха изпълнителният директор на националната компания \"Индустриални зони\" ЕАД Антоанета Барес и кметът на Стара Загора Живко Тодоров. Община Стара Загора ще участва в бъдещото акционерно дружество с близо 115 дка земя в района на квартал \"Зора\", оценена на 5 милиона лева, държавата ще финансира изграждането на инфраструктурата в зоната. \"Проектът е пилотен, защото за първи път няма да предлагаме на инвеститорите голи поляни, а индустриална зона от модерен европейски тип - с предварително изградена инфраструктура\", коментира министър Караниколов. По най-общи сметки зоната ще бъде изградена за около 2 години, идейният проект за нея е пред завършване. \"Националната компания в момента управлява 9 проекта. Старозагорската индустриална зона ще бъде втората, която изграждаме съвместно с община, първата е в Бургас. Интерес за съвместна дейност има и от други общини - Горна Оряховица, Сливен, Варна, Враца, Кюстендил. Много важно е кой колко е напреднал\", каза Антоанета Барес. Министърът на икономиката Емил Караниколов обобщи, че инвеститорският интерес към България се засилва. До края на месеца в България например ще пристигне делегация от Саудитска Арабия, ръководена от нейния министър на търговията. Като пример в това отношение Караниколов посочи още работата на Агенцията за насърчаване на инвестициите. По негова информация през миналата година в нея са сертифицирани 31 проекта за около 300 милиона лева и 5 хиляди работни места. От началото на годината през агенцията са минали проекти за близо 500 милиона лева и малко над 2 хиляди работни места, в момента там разработвали още 21 инвестиционни проекта на стойност около 1 милиард лева, от които се очаквало да осигурят още 4500 нови работни места. В националната компания \"Индустриални зони\" се водят преговори с 18 инвеститори, каза още министър Караниколов.", "date": "2018.02.23", "title": "Вече има интерес към бъдещата  индустриална зона на Стара Загора"}
{"url": "https://www.24chasa.bg/novini/article/6733083", "text": "Благодаря за подкрепата, която ни оказвате, ще продължим да развиваме внимателно отношенията си с България. Това заяви сръбският президент Александър Вучич след среща с вицепремиера и външен министър Екатерина Захариева в Министерския съвет. Двамата присъстваха на подписването на 3 меморандума за развитие на пристанищната инфраструктура на река Дунав, нужна за съхранение и пренос на втечнен природен газ, за подобряване ефективността на жп транспорта между двете държави, както и меморандум за сътрудничество в областта на труда и социалната политика. Документите бяха подписани от сръбската вицепремиерка и министър на строителството, транспорта и инфраструктурата Зорана Михайлович и от министрите на транспорта и на труда и социалната политика Ивайло Московски и Бисер Петков. Вучич отбеляза, че през 2017 г. има голям ръст на стокооборота между България и Сърбия и изрази надежда, че подписаните меморандуми ще допринесат за още по-интензивни отношения между двете страни. Той каза също, че е приятел с премиера Борисов, с когото се виждали често и предстои отново да се видят в София. \"С подписаните меморандуми ще се ускори изграждането на железопътната част от европейския коридор номер 10 и ще се осигури газовата независимост между България и Сърбия\", подчерта Захариева. След срещата в МС стана ясно, че Вучич ще разгледа и софийското метро.", "date": "2018.02.23", "title": "Вучич: Благодаря на България за подкрепата (Снимки)"}
{"url": "https://www.24chasa.bg/novini/article/6733087", "text": "\"Джобния Кольо\" - Кольо Панайотов, влиза за 8 години зад решетките, след като беше признат за виновен за изнасилване, извършено в условията на опасен рецидив. За да получи по-леко наказание, насилникът поиска делото му да се гледа по съкратената процедура и присъдата му беше намалена с една трета. 28-годишният варненец трябва да плати 1000 лв. на жертвата си, които платила за лечение на получената пареза след престъплението. На 8 август 2017 г. около 5 часа сутринта 56-годишната жена вървяла към автогарата във Варна, откъдето трябвало да вземе автобус, за да отиде на работа. В нейната посока се движел непознат мъж. В района имало много улични кучета, които започнали да лаят срещу минувачите. Това станало повод 28-годишният мъж да заговори варненката и дори да й предложи помощ срещу бездомните кучета. В следващия момент Кольо се обърнал рязко към жената, попитал я дали има семейство и деца. Заявил й, че трябва да отиде с него. Тя решила, че мъжът иска да я обере и побягнала по металния мост над канала. Младият мъж обаче я настигнал, изтикал я в края на моста и я бутнал по склона на канала, дълбок 3 метра. Там поискал да прави секс с уплашената жена. Тя се съпротивлявала и започнала да вика, но никой от живеещите в къщите наоколо не се отзовали на виковете й. Не успяла сама да излезе от бетонното корито на канала. Телефонът й започнал да звъни, но насилникът забранил да отговори на повикването. Въпреки съпротивата й, Кольо успял да изнасили жената. След гаврите той й заповядал да се облече и я извел от бетонното корито на канала през място, откъдето можело да се мине. Веднага след това насилената подала сигнал на тел. 112. Назначената по делото съдебномедицинска експертиза установила множество травматични увреждания по тялото на пострадалата 56-годишна жена. Джобния Кольо пък има изключително богата криминална и съдебна биография. Осъждан е многократно за престъпления срещу собствеността.", "date": "2018.02.23", "title": "Рецидивист влиза в затвора за брутално изнасилване във Варна"}
{"url": "https://www.24chasa.bg/novini/article/6733086", "text": "Българският хелзинкски комитет (БХК) ще представлява близките на Елена Василева по дело срещу България в Европейския съд по правата на човека (ЕСПЧ).  . Това се случи след многократни сигнали от страна на жертвата до полицията и прокуратурата за заплахи и тормоз, както и за нарушаване на ограничителната заповед, издадена ѝ от съда по реда на Закона за защита от домашно насилие. По делото БХК твърди, че държавата носи отговорност за бездействието си, въпреки че е била длъжна да предотврати смъртта на Елена, както и че близките ѝ не са имали на разположение ефективни правни средства да се защитят срещу това бездействие. То е резултат, от една страна, на пропуск да се предприемат предписаните в българския закон действия, но също така и на невъзможност да се извършат определени действия заради празноти в законодателството на страната. „Елена е мъртва и тази жалба няма да я върне на близките ѝ“, заяви адв. Адела Качаунова от Правната програма на БХК. „Целта ни е да накараме органите да започнат да изпълняват правомощията си по закон по ефективен начин, защото подобни престъпления могат и трябва да бъдат предотвратявани. Бездействието на властите е довело да извършването на убийството, но отговорните лица не са били наказани, а това е важно, защото само така може да се гарантира, че при следващ подобен случай компетентните органи ще действат своевременно. Същевременно е крайно необходимо законодателството да бъде изменено, за да отговори на епидемията от убийства на жени в резултат от домашно насилие“, заяви още адв. Качаунова. Заплахите за убийство срещу Елена датират още от ноември 2016 г., когато Василев ѝ казва: „Няма да ти дам развод, ще те застрелям!“. На няколко пъти след това колата ѝ е повреждана – ауспухът е напълнен с полиуретанова пяна, а гумите нарязани. Проверката на полицията във връзка с това не дава резултат. След поредния отказ от помирение и изявено желание за развод от страна на Елена на 13 февруари 2017 г. Василев започва да я обижда и заплашва със саморазправа, прави опит да я блъсне с колата си, след което я гони тичешком, но тя успява да избяга. Няколко дни по-късно Софийски районен съд издава заповед за незабавна защита по Закона за защита от домашно насилие, тъй като е налице пряка и непосредствена опасност за живота и здравето ѝ, задължава Василев да се въздържа от извършване на домашно насилие, и му забранява да я доближава на по-малко от 100 метра. Тази заповед е потвърдена през юни. Не са образувани досъдебни производства по повод на сигналите на Елена. Ден преди убийството на 17 август 2017 г., в 18.56 ч. Елена подава оплакване в 06 РУП за това, че Венцеслав Василев е нарушил издадената заповед за защита. Тя пояснява, че съпругът ѝ я е преследвал с колата си по целия път от работата до дома ѝ. Елена се обажда на своя приятелка, с която се срещат и тръгват заедно към полицията, за да подадат оплакване. Василев продължава да ги следва с колата си през цялото това време. По пътя Елена се обажда на телефон 112 и изрично моли да се вземат превантивни мерки, за да не ѝ бъде причинено „нещо непоправимо“. Диспечерът на спешния номер ѝ отговорил, че не може да съдейства и те двете трябва сами да задържат преследвача. Малко по-късно успяват да му избягат и пристигат в 06 РУП в София, където полицейският служител бил видимо раздразнен от пристигането им в управлението. Оставил ги в стая да пишат жалбите си и казал да почакат 15 минути, а междувременно се преоблякъл в цивилни дрехи и по всяка вероятност си е тръгнал, тъй като те не го видели повече. След известно време двете намират случаен униформен полицай в управлението, взимат входящи номера на жалбите си и биват инструктирани да се обадят на следващия ден, за да разберат кому са разпределени жалбите. Още на следващата сутрин двете подават молби с почти идентично съдържание относно случилото се предната вечер и до Софийска районна прокуратура. Елена пише, че се страхува „за сигурността и живота си и [че] Венцеслав Василев притежава лично бойно оръжие“. Убийството е извършено само няколко часа по-късно на 18 август 2017 г. в столично заведение в присъствието на множество очевидци. Венцеслав Василев е осъден от първа инстанция на 13 години и 4 месеца лишаване от свобода за убийството на съпругата си и за държането на огнестрелно оръжие без надлежно разрешително. Съдът не взима под внимание подбудите, довели до извършване на убийството, и не взима под внимание издадената заповед за защита на Елена Василева от съпруга ѝ, нито цялото агресивно поведение на Василев спрямо Елена през 2017 г. Държавата не е изпълнила задълженията си да предостави ефективна индивидуална защита на Елена Василева, а е била длъжна да го стори, тъй като е разполагала с достатъчно сведения, че срещу здравето и живота ѝ има заплаха от страна на съпруга ѝ Венцеслав Василев, както и че тази заплаха е реална и затова е следвало да предприеме адекватни действия. Българската държава е длъжна да защитава жените, жертви на домашно насилие и неуспехът да стори това, независимо дали е неволен, нарушава правото на жените на еднаква защита, наравно с мъжете. Въпреки че Елена Василева получава заповед за незабавна защита, властите не са положили достатъчно усилия да разследват и да предприемат нужните мерки, за да предоставят на Елена реална защита отвъд съдебното решение. Те не са разследвали твърденията за отправените заплахи за живота ѝ от Венцеслав Василев, не са разследвали твърденията ѝ, че той притежава огнестрелно оръжие, а впоследствие се оказва, че то е държано незаконно. Властите не реагират на телефонното обаждане на номер 112 вечерта преди убийството, нито реагират навременно на подадените жалби същата тази вечер. Бездействието им не се дължи единствено на пропуск или забавяне да предприемат навременни мерки, а са израз на неразбирането на сериозността на проблема домашно насилие. Изследване на съдебната практика, извършено от БХК за периода 2012-2014 г. показва, че „91% от убийствата на жени са извършени от мъже, 7% – при съучастие между мъже и жени, и 2% – от жени. В 35% от случаите убийствата и опитите за убийство са извършени от настоящ или бивш интимен партньор на пострадалата, в 25% – от неин брат, син, внук или друг близък роднина, а в 31% – от друг познат мъж. Само 9% от убийствата на жени са извършени от непознат. В 19% от присъдите изрично се споменава, че жертвата е била подложена на системно физическо домашно насилие от страна на извършителя“. Държавата не събира данни за случаите на домашно насилие и другите форми на насилие срещу жени и те не са част официалната статистика. България все още не е изпълнила препоръките на Комитета на ООН за премахване на дискриминацията срещу жени (CEDAW) от 27 юли 2012 г. – инкриминиране на домашното насилие и предвиждане на възможност то да бъде преследвано от държавното обвинение като престъпление от общ характер, както и определяне на крайна дата за ратифициране на Конвенцията на Съвета на Европа за предотвратяване и борба с насилието срещу жени и домашното насилие (Истанбулската конвенция). Мерките, предприемани на държавно ниво, остават само „на хартия“ и само формално се гласуват, включително за вече изминали периоди. Така Националната програма за превенция и защита от домашно насилие за 2017-2018 г. е приета от Министерския съвет едва на 17 януари 2018 г., но част от първоначално предвидените в нея превантивни мерки бяха премахнати по настояване на вицепремиера Красимир Каракачанов. Програмите, плановете и докладите, приемани от българските власти, рядко съдържат конкретни и ефективни мерки. ", "date": "2018.02.23", "title": "Съдят България в Страсбург заради застреляната от мъжа си Елена Василева"}
{"url": "https://www.24chasa.bg/novini/article/6733094", "text": "Анита Мейзер, призната за виновна за убийство по непредпазливост на съпруга си Николай Димов и подкуп на служител на МВР, промени защитната си версия. Апелативният съд във Варна назначи допълнителна експертиза, за да провери новите твърдения. Скандалната бивша мис обжалва пред Варненския апелативен съд ефективната си присъда от 4 години и половина затвор. Тя се отрече от показанията, които даде на досъдебното производство, както и от тези, които на два пъти е правила пред първата съдебна инстанция. Пред втората инстанция тя представи нова версия за обстоятелствата, свързани със завързването на т.нар.“свински опашки“ около краката и врата на съпруга си Николай. Разказа, че е била притискана от разследващите и от наблюдаващия делото прокурор за първите показания, направени от нея веднага след трагичния инцидент. Варненският апелативен съд уважи искането на адвокатите на майката на Николай и допусна допълнителна съдебномедицинска експертиза, която да изясни дали установените травматични увреждания по тялото на починалия мъж могат да бъдат получени по начина, за който свидетелства подсъдимата. За следващото съдебно заседание, което съдът насрочи за 29 март 2018 година, ще бъде призован за разпит и разследващият полицай Веселин Радев. Той ще трябва да изясни дали в хода на досъдебното производство е оказвал натиск върху Анита Желева да дава конкретни показания и да поеме вината затова, че по непредпазливост причинила смъртта на съпруга си. В хода на днешното съдебно заседание Варненският апелативен съд остави без уважение молбата на подсъдимата да й бъде изменена в по-лека мярката за неотклонение. Желева, която е задържана от година и 8 месеца поиска по-лека мярка, за да се лекува и уточни, че след като миналата седмица е изтекъл срокът на американския й паспорт, тя няма как да се укрие от правосъдните органи. Подсъдимата заяви, че би искала да докаже своята невинност.", "date": "2018.02.23", "title": "Анита Мейзер се отказа от показанията си"}
{"url": "https://www.24chasa.bg/novini/article/6733056", "text": "\"Сега не съм говорил с министър Теменужка Петкова, но я уважавам дълбоко и съм я подкрепял във всяко нейно решение. Подадената от нея оставка е въпрос на личен избор и воля\". С тези думи министърът на икономиката Емил Караниколов коментира днес пред журналисти в Стара Загора подадената от енергийния министър оставка. Новината за това го заварила на път към Стара Загора. Отделно от оставката министър Караниколов отговори и на въпрос дали една частна българска фирма, каквато е евентуалният купувач на ЧЕЗ, би се справила със задачата да осигури електричеството на Югозападна България. Според него, всичко е въпрос на мениджмънт и на това как се работи, затова не трябвало фирмите да се делят на български и чужди, на частни и държавни. Министърът е в Стара Загора по повод подписването на меморандум между държавата и общината за изграждане на нова индустриална зона \"Загоре\" край източния старозагорски квартал \"Зора\".", "date": "2018.02.23", "title": "Караниколов за оставката на Петкова: Въпрос на личен избор и воля"}
{"url": "https://www.24chasa.bg/novini/article/6733157", "text": "Унгария иска най-малко половината от сумата (над 1 милиард евро), която е похарчила за охрана на границите, да й бъде възстановена от фондове на Европейския съюз, каза днес премиерът Виктор Орбан, цитиран от Ройтерс. \"Ние защитаваме не само себе си, а и Европа. Най-малко половината от сумата, която похарчихме за тази цел, следва да ни бъде възстановена\", посочва Орбан във видео, качено в страницата му във Фейсбук в навечерието на срещата на върха на ЕС в Брюксел, предава БТА.  Премиерът добавя, че ще предложи на лидерите на ЕС процедура за \"червен картон\" с цел да бъде укрепен суверенитетът на националните парламенти, за да получат пълномощия да прекратяват дебати в Европа, ако се прецени, че те нарушават националните интереси.", "date": "2018.02.23", "title": "Орбан: ЕС да ни възстанови над 1 милиард евро, похарчени за охрана на границите (Видео)"}
{"url": "https://www.24chasa.bg/novini/article/6733170", "text": "Мобилна група за контрол и наблюдение, състояща се от митнически служители от пристанището в Оряхово, митница Лом и гранични полицаи от Козлодуй, предотвратиха опит за незаконен износ на цигари за търговски цели към страни от Западна Европа през ферибота край Оряхово. Задържани са 36 740 къса /1837 кутии/ цигари с валиден български бандерол, укрити във фабрични кухини и между хранителни продукти в микробус. Тайниците били открити в микробус с българска регистрация, пътуващ за Германия. Превозното средство било селектирано за проверка. Откритите цигари били предназначени за контрабанден внос в Германия. По-голяма част от нелегалните цигари са от марките „Марлборо\", Давидоф\", „Дънхил\". За тютюневите изделия не са представени никакви документи, включително и изискуемите по ЗАДС за акцизни стоки в търговско количество. Цигарите са задържани в склад на митницата в Лом. По случая било образувано административно-наказателно производство.", "date": "2018.02.23", "title": "Нелегални цигари за Германия разкриха в Оряхово"}
{"url": "https://www.24chasa.bg/novini/article/6733130", "text": "Пет деца изпрати Фондация „Димитър Бербатов” за участие във финалния кръг на Тайландската международна математическа олимпиада: Давид Цаков и Огнян Огнянов от София, Демира Недева и Петър Узунов от Пловдив и Ясен Пенчев от Габрово. Те спечелиха право на участие във финала със златните си медали от предварителните квалификации в края на 2017 г. А сега и петимата се завръщат с нови златни медали - от Банкок! TIMO е престижен математически форум, един от най-трудните. На него среща си дават над 1500 ученици от традиционно силни в математиката страни. На състезанието те решават 30 задачи от пет различни области на математиката – геометрия, комбинаторика, аритметика, теория на числата и логика - за 120 минути. С успеха на българчетата, освен техните родители и учители, може да се гордее и всеки, който присъства на благотворителния футболен мач AllStars 2017 и с билета си за събитието даде своя принос към бюджета на Фондация „Димитър Бербатов”. Основана с Учредителен акт на дарение от 07.04.2008 г. от футболната звезда Димитър Бербатов, воден от желанието си да допринесе за личностното усъвършенстване и реализация на децата на България. Основната мисия на Фондацията е всестранно да подпомага младите хора да се образоват, да развиват своите дарби и заложби, както и да им дава шанс да ги споделят със света. Фондацията се самоопределя за осъществяване на дейност в обществена полза. Тя е неправителствена, нерелигиозна и политически независима обществена организация.  е първият и най-голям собствен проект на Фондация „Димитър Бербатов”, който се реализира ежегодно и целогодишно. Създаден е през 2008 г. в осъществяване на една от основните цели на Фондацията - да стимулира децата в училищна възраст да развиват своите заложби и да им дава шанс и самочувствие да ги споделят със света. В рамките на този проект се връчват първите в България годишни награди за постижения на деца от І до ХІІ клас в областта на изкуствата, науката и спорта. Наградите са с висока стойност, защото кандидатстването става по строги критерии, а оценяването се извършва от експертно и обективно жури.", "date": "2018.02.23", "title": "Деца на Фондация „Димитър Бербатов“ \nсъс златни медали от Тайландската математическа олимпиада"}
{"url": "https://www.24chasa.bg/novini/article/6733123", "text": "Турските власти при различни операции са заловили над 800 килограма наркотици, съобщи днес Анадолската агенция. Полицията е иззела 340 кг канабис, скрит в бутилки за кетчуп в окръг Диарбекир, Югоизточна Турция. Наркотикът е бил складиран в предприятие в окръжния град. Отделно, 288 кг канабис били открити в камион, който пътувал за Западна Турция. Предполага се, че наркотикът е бил доставен от град Лидже, окръг Диарбекир. При операцията са задържани двама души, предава БТА. Същевременно над 155 кг хероин са били конфискувани в източния турски окръг Ван, предаде още Анадолската агенция днес, позовавайки се на източници на полицията. Дрогата била скрита в тайник в камион. Задържани са шофьорът на камиона и пътникът, който го придружавал. При друга операция в страната митничари открили над 61 кг хероин, превозван в камион, пътуващ от Ирак, съобщи турското министерство на търговията и митниците. Камионът е бил проверен на граничния пункт Хабур.", "date": "2018.02.23", "title": "Над 800 кг наркотици бяха заловени в Турция"}
{"url": "https://www.24chasa.bg/novini/article/6733174", "text": "Районният съд в Пазарджик уважи искането на Прокуратурата и постанови постоянен арест за тримата извършители на въоръжените грабежи на казино в Пазарджик и бензиностанция край Пловдив. Филип Малечков, Илиян Иванов и Васил Ваклинов по еднотипен начин са нахлули в казиното и бензиностанцията, заплашили са с пистолети дежурните служители и са отмъкнали наличните пари. От казиното нападателите задигат 9000лв., а от бензиностанцията 200лв. и цигари. Тримата са направили пълни самопризнания за извършените от тях грабежи. Като мотиви за определението си съдът посочи, че съществува реална опасност обвиняемите да се укрият, или да извършат други престъпления. Определението на Районния съд може да се обжалва пред Окръжния съд в Пазарджик.", "date": "2018.02.23", "title": "Оставиха в ареста извършителите на въоръжените грабежи в Пазарджик и край Пловдив"}
{"url": "https://www.24chasa.bg/novini/article/6733216", "text": "След тежко боледуване, изпълнителният директор на „Летище Пловдив” Владимир Щърбанов напусна този свят на 57 години. Щърбанов е починал в сряда вечерта покосен от онкологично заболяване, предава . Владимир Щърбанов заемаше ръководния пост 3 години, след като през 2015 беше избран от борда на директорите на летище Пловдив за изпълнителен директор на мястото на Иван Карнабитов, който освободи поста по собствено желание. След печалното събитие за временно заемащ ръководния пост е избран Спас Шуманов, досегашен председател на борда на директорите на \"Летище Пловдив\" ЕАД. Владимир Щърбанов е завършил Рижкия институт за гражданска авиация в Латвия, като инженер-икономист със специалност „Икономика и организация на въздушния транспорт“. Преминал е различни курсове в Сингапурската академия за гражданска авиация и IATA, като през 2007г. е получил и IATA диплома за летищен мениджмънт. Професионалната кариера на Владимир Щърбанов започва през 1981 г. в Учебния център на авиокомпания „Балкан“, където работи като авиомеханик. От 1986 до 2008 г. работи на летище София като започва на длъжност икономист-плановик, през 1996 г. е назначен за началник на отдел „Информационно обслужване“, а от 1996 до 2008 г. е директор по експлоатацията. От 2008 до 2012 г. е експерт по международни програми и проекти в Бългериан авиейшън груп и е член на Съвета на директорите на международното летище Казан. През 2011 г. става член на Съвета на директорите на ООО „ТАТ-АВИА”, като заема поста до 2012 г. През 2014 г. работи към Валдер груп като консултант по изграждането на летище Пирин. Погребението ще се състои в неделя в София.", "date": "2018.02.23", "title": "Почина директорът на Летище Пловдив Владимир Щърбанов"}
{"url": "https://www.24chasa.bg/novini/article/6732725", "text": "Чакаме премиера Борисов, който председателства Европейския съвет, за да направим коалиционен съвет с \"Обединени патриоти\" и да решим дали приемаме оставката на Теменужка Петкова. Това заяви лидерът на парламентарната група на ГЕРБ Цветан Цветанов. Той се чу с премиера по телефона във връзка със създалата се кризисна ситуация. \"Теменужка Петкова е достоен политик и държавник\", подчерта Цветанов. Рано било да се говори за приемник на поста. \"Не ми е известно да има роднински отношения. А всеки познава много хора. Сделката в ЧЕЗ е направена между частни лица в Прага\", добави Цветанов. \"Това бе една изгубена година в енергетиката\", коментира Таско Ерменков от БСП.", "date": "2018.02.23", "title": "Цветанов: Чакаме Борисов да решим заедно с патриотите за Петкова"}
{"url": "https://www.24chasa.bg/novini/article/6732716", "text": "Данните за просрочените задължения на НЗОК към чужди здравни фондове, предоставени на медиите, не са верни, каза пред журналисти председателят на Надзорния съвет на НЗОК и заместник-министър на здравеопазването Жени Начева. Тя подчерта, че Надзорният съвет не е упълномощавал пресслужбата да изнася такава информация, предава БТА.  Начева увери, че няма риск да не се подпише Националния рамков договор за тази година.", "date": "2018.02.23", "title": "Жени Начева: Данните за просрочени задължения на НЗОК към чужди фондове, не са верни"}
{"url": "https://www.24chasa.bg/novini/article/6732732", "text": "Сърбия е готова да инвестира повече в медии на български език за малцинството ни там. Това стана ясно след среща между президента Румен Радев и колегата му Александър Вучич. Сръбският президент е на официално посещение у нас. Как да се подобри живота на българското малцинство в Сърбия е било сред темите на разговора между двамата президенти. Радев оцени високо направеното от сръбската държава в последните години, но призова за повече инвестиции в регионите с българско малцинство. Сърбия е готова говори за проблемите на Босилеград и Димитровград, да търси решения, с които да се промотира допълнително българският език, да бъдат финансирани медиите на български, декларира Вучич. Прогресът в тази насока ще е и стълб на разширяване на сътрудничеството и по един от критериите за ЕС, обясни Радев. Според него 2025 е постижима цел за членство на Сърбия в ЕС. 1031 ученици учат български език в Сърбия, каза Вучич. Напълно сме готови да говорим за всичко, което ще помогне на българското малцинство, допълни той. Радев е получил покана от сръбския си колега за официално посещение на 8 април и тогава двамата ще посетят заедно районите с българско малцинство. Вучич подкрепи призива на Радев България и Сърбия да търсят помирение и да оставят всички проблеми в миналото. Да оставим окончателно всичко зад гърба си и да гледаме към бъдещето, защото сме приятелски и братски народи, а българското малцинство да се чувства като у дома си в Сърбия, каза той. Сърбия ще приключи своята част от магистралата до границата с България и ще електрифицира жп линията Ниш-Димитровград, стана ясно след срещата между Радев и Вучич. Започва работа и по интерконектора и газопровода. Важни са ГКПП-ата - както отварянето на нови, така и усъвършенстване на съществуващите, за да има по-голяма оперативност и пропускливост, призова Радев. България подкрепя усилията на Сърбия и особено отвореността и готовността й за диалог с всички страни от региона, каза още Радев. И оцени високо диалога между Белград и Прищина. Той няма алтернатива, трябва да се търси мирно решение на всички проблеми, каза Радев в отговор на въпрос за Косово и Метохия. Искаме да постигнем компромис Косово и Метохия, но е важно отношението и на другата страна, каза Вучич. Той определи този проблем като най-трудната пречка на Сърбия по пътя към ЕС. Диалогът ще бъде продължен, ще търсим компромис и ще се опитаме да дадем всичко от себе си. Не за да получим всичко, а и едната, и другата страна да бъдат удовлетворени, за да стигнем до общо решение, каза сръбският президент. Ако това не е възможно - краят на света няма да настъпи, освен че за вбъдеще доста ще изгубим - и ние, и албанците. Затова вярвам в компромиса и се надявам да бъде постигнат, каза Вучич. И отправи молба не само да се слуша, но и да чуе това, което Сърбия казва.", "date": "2018.02.23", "title": "Сърбия ще финансира медии на български за малцинството ни"}
{"url": "https://www.24chasa.bg/novini/article/6732741", "text": "Турция има намерение \"да прочисти от терористи\" град Манбидж, както и райони, разположени на изток от р. Ефрат в Сирия. Това заяви днес турският президент Реджеп Тайип Ердоган, цитиран от Анадолската агенция и БТА. Първоначално Турция ще прочисти от терористи местата около град Манбидж, а след това и районите, разположени на изток от р. Ефрат. Анкара няма да спре дотогава, докато не осигури безопасността на Турция и жителите в Сирия, посочи Ердоган. По думите му турските въоръжени сили досега \"са унищожили 1873-ма терористи и са освободили 415 кв. км територия\" в Северна Сирия, информира ТАСС. На 20 януари турските въоръжени сили предприеха офанзивата \"Маслинова клонка\", насочена главно срещу сирийските кюрдски Сили за защита на народа в района на град Африн, Северна Сирия.", "date": "2018.02.23", "title": "Ердоган: Турция ще прочисти от терористи районите, разположени на изток от р. Ефрат"}
{"url": "https://www.24chasa.bg/novini/article/6732798", "text": "Премиерът Бойко Борисов заяви в Брюксел, че лично е помолил министъра на енергетиката да подаде оставка и ще я приеме. Пред журналисти в Брюксел премиерът заяви, че е предприел тази стъпка, за да не остави ни най-малко съмнение, че може да се влияе на репутацията на кабинета: Говорих сутринта с нея и за съжаление, тя действително каза, че ги познава тези хора, и аз не бих оставил ни най-малко съмнение у който и да е българин, че стоим зад една абсолютно частна сделка – за да не дам никаква възможност да се влияе върху репутацията на правителството, на мен, на госпожа Петкова. Считам, че тя е честен човек, но няма как да си махнеш 20-годишно приятелство. И затова почтеното, правилното, и това я посъветвах, е да отиде в парламента и да подаде оставка. Като се върна, ще се срещна с коалиционните партньори, ще предам това, което мисли, и ще вземем заедно решение след това кой да я замести. КЗК, имаме КФН, имаме ДАНС, ако трябва да се проверяват произход и пари, нито енергийният министър, нито аз можем да повлияем на подобна сделка, каза още той. Сделка между частни компании в Чехия, ние нямаме как да контролираме и да попречим. Години наред сме се борили да имаме независими регулатори. Преди дни една телевизия беше продадена за огромна сума, защо не попитате има ли нещо общо правителството там, добави Борисов.  За стотици милиони се съдим и с ЧЕЗ, и с ЕVN. Крайно съм бил недоволен от електроразпределителните дружества, давахме ги и на прокурор. Не искам да прозвучи, че някой е бил подценен, каза той по повод   Шарл Мишел (премиерът на Белгия - б.р.) беше преценил да чуе за отделните региони неща. Показахме им всички инфраструктурни проекти и за дигитална инфраструктура. Холандският премиер ми каза трябва да ни покажеш всички на части, явно наведнъж няма как, допълни Борисов.  По-изгодно за България е да се увеличи вноската за бюджета, в сферата на кохезията още много ще се говори. Голямата концентрация на вниманието ни трябва да е това, което се случва в Сирия, в Украйна. Трябва да намерим начин да нормализираме отношенията. За радост, голяма част от моите предложения, вече почват да ги говорят всички. Аз мисля, че няма да бъде един ръководител и на Съвета и на ЕК, надали ще се намери консенсус по този въпрос. Все ще се намери кой да управлява ЕК, коментира българският премиер.  Мисля, че е напълно постижимо тази година да влезем в чакалнята на еврозоната. Много тесногръдо беше погледното, когато го казах това. Примерно, за Холандия това е проблем. Към този момент липсват солидарност и разбиране. Вишеградската четворка има голям страх от релокацията, а ние я разглеждаме в обратната посока. Ако гарантираме, че в Европа ще се влиза както в САЩ и в Канада - само през КПП-тата, тогава \"добре дошли\". Виждате страховити бомбардировки в момента в Сирия, трябва ли да ги пъдим тези хора. Има решение за това - ще покажем хуманност - 2-6 месеца ще стоят у нас след това ще си отидат, каза още Борисов.  Дори и по темата Атина-Скопие помагаме, но по някакъв начин не искам да оставям впечатление, че се месим в техните работи. Да събираш Туск, Ердоган и Юнкер - това е изключително тежка среща. Ще бъдат поставени такива въпроси, по които далеч не мисля, че ще се разберем. Това не е някаква вечеря на приятели, които се събират да си бъбрят и да си пийнат по шербет. Това не е нещо, което всеки може да го направи, допълни Борисов.  По летищата и морските ни граници няма риск. Егоистичният риск идва от сухопътните ни граници. Затова преди малко ви заговорих за релокацията. Преди малко Меркел каза на Ципрас, че се е подписал като мен - много късо. Много държави от Европа се страхуват от това България на суша да влезе в Шенген. Когато навремето колегите от Вишеградската четворка предложиха да инвестират в съоръжение за границата ни с Гърция, им казах, че мечтата на хиляди българи е била да си пътуват свободно до Гърция. Няма да се подведа по подобно изказване за отделното ни влизане от Румъния в Шенген, напротив трябва да си помагаме.  Винаги в последните 1-2 години съм се ползвал с уважение от колегите, мнението ми се е зачитало. Вчера на вечерята ги няма нито Юнкер, нито Туск - моето мнение се отчита като на човек, който познава региона, завърши Борисов. ", "date": "2018.02.23", "title": "Борисов: Като се върна, ще решаваме кой да замести Теменужка Петкова (Видео)"}
{"url": "https://www.24chasa.bg/novini/article/6732811", "text": "Шефът на здравната каса проф. Камен Плочев е влязъл в болница, научи \"24 часа\". Той имал кардиологичен проблем. Това е причината за отсъствието му от заседанието на Надзорния съвет на НЗОК днес. Надзорниците на касата се събраха, за да проверят какви точно са дълговете й към чуждестранни каси. Вчера финансовият министър Владислав Горанов написа писмо до тях, в което посочваше несъответствия в цифрите в различни документи на НЗОК и писмото на Плочев до парламента, заради което избухна скандал. Горанов настоя да се направи проверка на дълговете и да се излезе с истинската цифра. Проф. Плочев пази пълно мълчание по това писмо. Днес се оказва, че е в болница.", "date": "2018.02.23", "title": "Шефът на здравната каса Камен Плочев е в болница с кардиологичен проблем"}
{"url": "https://www.24chasa.bg/novini/article/6732793", "text": "Камарата на строителите в България (КСБ) проведе Общо събрание (ОС). Инж. Илиян Терзиев бе избран за председател на Управителния съвет на КСБ, съобщиха от Камарата. Преди това е бил освободен от поста инж. Николай Станков след подадена от него оставка поради заемане на позиция в държавната администрация. До този момент инж. Терзиев е бил зам.-председател на УС на КСБ. Той е и председател на Областното представителство на КСБ - София. Управител е на \"АТ Инженеринг 2000\" ООД, предава БТА. След избирането му инж. Терзиев е заявил, че Камарата ще работи още по-активно за развитието на строителния бранш и за решаването на проблемите, стоящи пред него. В Управителния съвет на Камарата са били избрани и нови членове - инж. Калин Пешов, \"Главболгарстрой Холдинг\" АД, и инж. Тодор Андонов, \"Термал Инженнеринг\" ООД. Инж. Калин Пешов и Велико Желев, \"Хидрострой\" АД, влизат в Изпълнителното бюро на Камарата, като инж. Пешов заема и позицията зам.-председател на КСБ. От февруари Камарата е и с нов изпълнителен директор - инж. Мирослав Мазнев. Инж. Мазнев е с дългогодишен опит в строителния сектор, а от 2010 г. работи в КСБ. Бил е зам.-министър на регионалното развитие.", "date": "2018.02.23", "title": "Инж. Илиян Терзиев е новият председател на Камарата на строителите в България"}
{"url": "https://www.24chasa.bg/novini/article/6732850", "text": "Началникът на канцеларията на руския опозиционен лидер Алексей Навални беше осъден на 30 дни затвор по обвинения в нарушаване на обществения ред във връзка с непозволена демонстрация, предаде Асошиейтед прес. Леонид Волков беше осъден снощи, няколко часа след като беше арестуван на московското летище \"Шереметиево\", информира БТА. Той беше осъден за споделяне на препратка в Туитър към видеозапис, показващ арестуването на Навални, докато отива на демонстрацията в Москва на 28 януари. Съдът също така заяви, че Волков е публикувал препратки към пряко видеоизлъчване на протеста. Навални, който е борец против корупцията и най-видният критик на руския президент Владимир Путин, призовава за бойкот на президентските избори на 18 март, на които Путин ще се бори за четвърти мандат.", "date": "2018.02.23", "title": "Осъдиха на 30 дни затвор сътрудник на Алексей Навални"}
{"url": "https://www.24chasa.bg/novini/article/6732841", "text": "Еврозоната представлява важна цел за България и приоритетите на икономическата политика, която води България, са важни заради подготовката за членството. Това каза председателят на Съюза на икономистите Татяна Хубенова на пресконференция в Националния пресклуб на БТА. Според нея България показва много добро съответствие по макроикономическите критерии за номинална конвергенция. Хубенова смята, че след 2014 г. финансовият сектор на България е преминал към въвеждането на европейските регулации, които подготвят страната ни за съответствие с изискванията. По думите й България трябва да се подготви за ползите и разходите по приемане на еврото. Затова тя призова да се проведе публична дискусия по този въпрос, предава БТА. Хубенова обясни, че включването в чакалнята на еврозоната означава, че страната, която е претендент, не е изпълнила напълно изискванията за въвеждане на еврото. Именно затова включването в този първи етап на членство е политически процес. Участието в чакалнята означава още, че страната ни трябва да бъде готова за още по-голямо съответствие и напредък за постигане на устойчивост в изпълнение на критериите на замяна на националната валута с евро. Приемането на еврото не е формална парична реформа, разясни председателят на Съюза на икономистите. \"Чакалнята е един продължителен, но може да бъде и непродължителен период в зависимост от това дали страната, която се включва там, успява да постига устойчивост на постигнатото съответствие на изискваните номинални критерии за конвергенция\", добави Татяна Хубенова.", "date": "2018.02.23", "title": "Съюзът на икономистите: Еврозоната представлява важна цел за България"}
{"url": "https://www.24chasa.bg/novini/article/6732877", "text": "Силен сняг и вятър в Хърватия затвориха училища в някои райони и ограничиха движението по много пътища, съобщи АП. Властите заявиха, че най-много проблеми има северозападният планински регион Горски Котар, където армията се присъедини към усилията за разчистване на натрупания сняг. Местният служител Ивица Кнежевич заяви, че има огромни количества сняг и продължава да вали, предава БТА.  Учебните занятия бяха отменени в много училища, а в региона бе забранено движението на тежкотоварни коли. Бурният вятър затвори част от главния път на Адриатическото крайбрежие и наложи ограничения на скоростта на основната магистрала, която свързва столицата Загреб с крайбрежието. Лошото време доведе до прекъсвания на фериботните връзки и забавяне на движението на влаковете.", "date": "2018.02.23", "title": "Силен сняг и вятър в Хърватия, затвориха училища"}
{"url": "https://www.24chasa.bg/novini/article/6732897", "text": "След кратко преследване по улиците на Ямбол е задържан шофьор на лек автомобил, който не спрял на сигнал за полицейска проверка, съобщи говорителят на ОД на МВР Татяна Павлова. При задържането на 31-годишния мъж няма пострадали хора. Нанесени са материални щети на полицейския автомобил, предава БТА. Проверката е установила, че автомобилът е с регистрационни табели, издадени на друго МПС, а водачът е с временно отнето свидетелство за управление за шофиране под въздействието на алкохол и наркотици. Нарушителят е отказал да бъде изпробван с техническо средство за употреба на алкохол и наркотични вещества. Той е задържан с полицейска заповед за 24 часа. По случая е образувано досъдебно производство.", "date": "2018.02.23", "title": "Арестуваха 31-годишен шофьор в Ямбол, не спрял на полицейски сигнал"}
{"url": "https://www.24chasa.bg/novini/article/6732879", "text": "Районна прокуратура – Велико Търново внесе в съда обвинителен акт срещу трима извършители на телефонна измама, съобщиха от апелативната инстанция. Обвинението срещу Златко Ж., Цветомир А. /двамата от Павликени/ и Златко В. /Г. Оряховица/ е за това, че на 21 ноември 2017 г. въвели в заблуждение жена от с. Пчелище, че трябва да съдейства на полицейските органи за залавяне на престъпна група за измами, и с това й причинили имотна вреда в размер на 8000 лева. Като Златко В. е извършил деянието при условията на опасен рецидив. Престъпление по чл.210, вр. чл. 209 от НК.  Тримата се срещнали в град Павликени и решили да си набавят пари, като извършат телефонни измами. Снабдили се с мобилни телефони и сим карти, регистрирани на други лица и започнали да звънят на различни стационарни номера с кодове на села от Община В. Търново.  В 15.56 ч., Златко В. се свързал с пострадалата жена от с. Пчелище на стационарния й телефон, представил се за полицай, обяснил, че работи по случай за задържане на \"телефонни измамници\", за което било необходимо да му съдейства. Поискал от жената да посочи мобилен телефонен номер, чрез който да се свърже с нея и да поддържат постоянна връзка. Жената се доверила и дала искания номер. В 16.44 ч. Златко се обадил на стационарния телефон на пострадалата преправил гласа си на женски, като се представил за дъщерята й и обяснил, че е пострадала и трябват спешно пари за операция. След това отново преправил гласа си и обяснил, че е \"лекар\", като поискал 5 000 евро за да започне неотложната операция на дъщеря й. Докато провеждала разговора на стационарния телефон, обвиняемите позвънили и на мобилния, на който „полицаят“ й казал да приготвя парите, за да може полицията да хване измамниците с доказателства, като след това парите ще бъдат върнати. Обвиняемите умишлено държали жената на двата телефона, за да не може да се свърже с други хора и да не й дадат възможност да осъзнае, че е жертва на телефонна измама. Пострадалата събрала всичките си пари и по дадените указания ги оставила до контейнер. През това време мошениците се придвижили с лек автомобил до с. Пчелище, взели парите, след което се върнали в гр. Павликени, където разделили сумата. По искане на прокуратура Златки В. е с взета мярка за неотклонение „задържане под стража“. Предстои насрочване на делото за разглеждане от съда.", "date": "2018.02.23", "title": "Изправят на съд \"ало\" измамници,\nиграли полицаи и ужилили баба с 8 бона"}
{"url": "https://www.24chasa.bg/novini/article/6732898", "text": "В Министерството на вътрешните работи тече проверка за това дали са взети всички мерки и адекватно ли е реагирано при случая с момичетата в столичния квартал \"Люлин\". Това заяви вътрешният министър Валентин Радев пред журналисти в парламента днес. Поводът е случаят в “Люлин”,  . След като 86-годишният им дядо съобщи за случая в предаването “Съдебен спор” - изчезна, а няколко дни по-късно бе намерен мъртъв. Съседи разказаха пред медиите, че от апартамента се чували виковете на дядото за помощ, те повикали полиция, но дошлите полицаи не направили нищо. “Нашата отговорност ще я поема, ако има такава. Аз подозирам също нещо такова, тъй като очевидно случаят не е от вчера или онзи ден. Видях и годините на най голямото момиче - 17 или 19. Как толкова хора, толкова държавни органи и социални служби не са го видяли това и не са го знаели, включително и гражданите, съседи, хора, там няма ли районен инспектор. Аз си задавам същите въпроси. Тече проверка”, зави Радев.", "date": "2018.02.23", "title": "Министър Радев: Тече проверка дали са взети всички мерки при случая в “Люлин”"}
{"url": "https://www.24chasa.bg/novini/article/6732891", "text": "Окръжната прокуратура във Велико Търново внесе в съда предложение за предаване на 36-годишен български гражданин във основа на Европейска заповед за арест. Петко В. /от гр. Златарица/ е обявен за международно издирване от френските власти въз основа на Европейска заповед за арест, издадена от съд в гр. Тулуза, Република Франция с цел предаване за провеждане на наказателно преследване спрямо него за извършено престъпление – изнасилване. По искане на прокуратурата, съдът е взел мярка за неотклонение „задържане под стража” спрямо българския гражданин. Предстои съдът да образува производство по реда на чл. 44 от ЗЕЕЗА и след като разгледа материалите по делото, да се произнесе по допускане на предаването на българския гражданин на искащата държава.", "date": "2018.02.23", "title": "Искат екстрадиция във Франция на дирен \nза изнасилване мъж от Златарица"}
{"url": "https://www.24chasa.bg/novini/article/6732896", "text": "Индонезийско момче твърди, че през последните две години е снесло 20 яйца, като ги изхкарва през ректума си, пише в .\"Дейли мейл\". Бащата на малкия Акмал от град Макасар в индонезийската провинция Южно Сулавеси твърди, че когато бъдат счупени, яйцата, произведени от момчето, са или изцяло с жълтък, или изцяло с белтък, предава БТА. Акмал редовно бил преглеждан от доктори, които не могат да проумеят феномена. Наскоро юношата показа на лекарите в болницата Сиек Юсуф в Макасар последните си две яйца. Някои подозират, че детето нарочно гълта яйцата цели, за да ги прокара през стомашния си тракт. Но баща му изключва подобна възможност. В момента детето е под лекарско наблюдение, за да бъде изучен този рядък феномен.", "date": "2018.02.23", "title": "Момче от Индонезия твърди, че снася яйца (Видео)"}
{"url": "https://www.24chasa.bg/novini/article/6732909", "text": "Административното правораздаване в България е \"на четвърто място в информационното табло на Европейския съюз по бързина, което е показателно, че сме на четвърто място в Европа по бързина и качество на правораздаването в административното правораздаване\". Това каза председателят на Върховния административен съд /ВАС/ Георги Чолаков, който бе на състоялото се днес годишно събрание на Административния съд в Силистра, предава БТА. Според Чолаков по отношение на административното правораздаване няма никакви забележки от провеждания ежегоден мониторинг. \"Липсват единствено законодателни промени, за да има по-равномерно натоварване на административните съдилища\", каза председателят на Върховния административен съд Георги Чолаков. Той даде добра оценка за работата на Административния съд в Силистра, чиито резултати са \"много добри като качество, като бързина и като прозрачност на правораздаването\". В срок до 3 месеца са завършени над 90 на сто от делата в Административния съд в Силистра, показва отчетът на съда. Постъпилите през 2017 година 424 дела са със 76 повече от предишната година. Трайно намаляват касационните дела по Закона за административните нарушения и наказания. Но за сметка на това е много чувствителен ръстът на административните дела с предмет на оспорване актове на административни органи. Чувствително е увеличен броят на делата по протести на прокуратурата срещу нормативни актове с местно значение.", "date": "2018.02.23", "title": "ВАС: На 4-то място сме в Европа по бързина и качество на правораздаването"}
{"url": "https://www.24chasa.bg/novini/article/6732466", "text": "1000 лв. на монети, съхранявани в няколко стъклени буркана, са задигнати от апартамент в Бургас, съобщават от полицията. Кражбата е извършена на 22 февруари от жилище на 1-я етаж в к-с \"Братя Миладинови\". В полицията се оплакал 35-годишният стопанин, който заявил, че в имота му в бл.4 е проникнато през незатворен прозорец на терасата и последващо взломяване на PVC врата. Работата по случая продължава от служители на Второ Районно управление Бургас.", "date": "2018.02.23", "title": "Удар в Бургас: Крадец задигна 1000 лв. на монети, натъпкани в буркани"}
{"url": "https://www.24chasa.bg/novini/article/6732517", "text": "Половин година след кражбата на лека кола от Варна, полицията успя да залови автоджамбазина. 30-годишният М. Т. е в ареста за 24 часа, вече са му повдигнати обвинения. По данни на полицията варненецът има и други криминални регистрации. Кражбата е извършена през август миналата година. Мъж подал сигнал в полицията, че опелът му, който бил на неохраняем паркинг във варненския квартал \"Аспарухово\", без регистрационни табели, бил откраднат. Ден по-късно разследващите открили колата, зарязана насред гората в землището на варненското село Орещак. По отпечатъците криминалистите разбрали кой е крадеца, но е заловен чак сега. Материалите по случая са докладвани на прокурор от Районна прокуратура – Варна.", "date": "2018.02.23", "title": "Спипаха автоджамбазин половин година след кражбата на кола във Варна"}
{"url": "https://www.24chasa.bg/novini/article/6732428", "text": "Модерна наркоферма за канабис, която работела целогодишно, разбиха бургаски полицаи в Черноморец. Тя е открита в частен имот на ул. „Димо Николов” ,  обитаван от 39-годишния Митко З. от Черноморец. Открити и иззети са девет кошчета със засадени в тях растения в начален стадий на развитие, найлонови пликове със суха зелена тревна маса – канабис, с приблизително тегло около 100 гр.. Наркофермата била с модерно оборудване - климатични, вентилационни и напоителни системи, специални осветителни и отоплителни тела. Намерени са и специализирани торове за обогатяване на почвените смески. 39-годишният Митко З. е задържан за срок от 24 часа. Назначени са множество експертизи на иззетите вещи. Цялостната дейност по документиране на престъпленията продължава", "date": "2018.02.23", "title": "Разбиха модерна наркоферма в Черноморец, работела целогодишно"}
{"url": "https://www.24chasa.bg/novini/article/6732530", "text": "32-годишен варненец потроши килия в ареста на едно районните полицейски управления във Варна, с което удължи присъствието си зад решетките с още едно денонощие. И.П. бил задържан около 1 часа след полунощ за друго престъпление. Когато бил вкаран в едно от помещенията за задържане, явно нервите му не издържали и взел да буйства. Потрошил бутон за известяване, райбер и дървено прозорче. По случая е образувано досъдебно производство, материалите са докладвани на прокурор от Районна прокуратура – Варна. Още един варненец осъмна в ареста, след като преби посред бял ден свой познат. 40-годишен мъж подал лично жалба в полицията, че ден по-рано, около 17 часа, бил бит от 41-годишен свой познат. Сигналът е подаден ден след инцидента, след като пострадалият си изкарал медицинско и посочил кой е извършителя. Разследващите поясниха, че в случая става въпрос за лична разправия между познати и боят е предизвикан по хулигански подбуди.", "date": "2018.02.23", "title": "Арестант потроши килия във Варна"}
{"url": "https://www.24chasa.bg/novini/article/6732529", "text": "Турция повика днес холандския шарже д'афер в министерството на външните работи, след като холандският парламент гласува признаване на арменския геноцид, предаде ДПА, като се позовава на Анадолската агенция. Турция силно осъди резолюцията, като посочи, че тя няма \"юридически обвързващ характер\". Това е втори път в рамките на седмица, при който холандският дипломат е повикан в турското външно министерство, отбелязва ДПА. Турция повика холандския шарже д'афер в Анкара на 17 февруари, за да изрази недоволството си от предложението за признаване на избиването на 1,5 милиона арменци от османските сили през 1915 г. за геноцид, предава БТА.  Отношенията между Турция и Холандия са обтегнати. Двете съюзнички в НАТО и ключови търговски партньорки в момента нямат посланици в столиците си, отбелязва ДПА. Холандското правителство забрани на турски политици да участват в митинги в Холандия преди референдума за въвеждане на президентска система на управление в Турция м. г. Според Армения в периода 1915-1917 г. са били избити 1,5 милиона арменци в Османската империя. Турция твърди, че става дума за гражданска война, в която са загинали между 300 000 и 500 000 арменци и още толкова турци. Анкара категорично отхвърля тезата за геноцид.", "date": "2018.02.23", "title": "Турция повика холандския шарже д'афер заради признаване на арменския геноцид"}
{"url": "https://www.24chasa.bg/novini/article/6732544", "text": "Сделката за ЧЕЗ ще мине през щателна проверка от КЗК и КВЕР и други институции.Това отговори на притесненията на БСП председателят на енергийната комисия Делян Добрев. Той самият по-рано тази сутрин изрази притеснения пред медиите, но, по думите му от трибуната на НС, темата не трябва да се драматизира, предава БТА. В крайна сметка в България си има институции, няма защо вие да ги призовавате да си вършат работата, припомни той на лявата опозиция. Не приемаме вашия подход на одържавяване, каза също Добрев на Корнелия Нинова. И припомни, че преди 3-4 години при управлението на БСП всяка година енергетиката е губела по около 800 млн. лв. . И с подкрепата на всички парламентарни групи решихме този проблем, да не се опитваме с енергетиката да правим политика, призова председателят на енергийната комисия. Няма нужда да омаловажавате срещите на премиера Борисов, защото те не са просто някакви вечери, за които вие говорите, бе съветът му към БСП. На въпросната вечеря с премиера на Белгия са присъствали 12 лидери от ЕС, единственият лидер от Балканския полуостров е Бойко Борисов и вие трябва да се радвате на това или поне да не го омаловажавате по начина, по който го правите, упрекна той левицата и нейния лидер Нинова, заради декларацията в началото на парламентарния контрол.", "date": "2018.02.23", "title": "Делян Добрев: Сделката за ЧЕЗ ще мине през щателна проверка от КЗК и КЕВР"}
{"url": "https://www.24chasa.bg/novini/article/6732524", "text": "Един милион конфискации и запори на банкови сметки, заплати, пенсии и недвижими имоти се очакват в Гърция през 2018 г., като властите се надяват от тях в хазната да влязат 3,2 млрд. евро, съобщава в. \"Катимерини\", цитиран от БТА. Под лупа ще бъдат поставени един милион данъкоплатци с дългове към данъчните, а финансовите инспектори ще извършат над 200 хиляди проверки. За издавани касови бележки и фискални бонове ще бъдат проверявани предприятия и фирми, хотели и стаи под наем, както и данъкоплатци с големи имоти, барове и ресторанти. Ще се следи също и дали се спазват изискванията за ограничаване на контрабандната търговия с горива и тютюневи изделия. Мерките целят да се спре вълната от неплатени просрочени дългове на граждани към държавата, които според печата се изчисляват на близо 100 млрд. евро.", "date": "2018.02.23", "title": "В. \"Катимерини\": един милион конфискации се очакват в Гърция тази година"}
{"url": "https://www.24chasa.bg/novini/article/6732553", "text": "Българка на възраст 48 години е била намерена мъртва в района на град Пафос в югозападната част на остров Кипър, съобщава изданието \"Филнюз\", цитирано от БТА.  Жената е била открита на нива от случаен минувач. По тялото й имало следи от наранявания. Полицията е започнала разследване, за да установи дали раните са от престъпен акт или от земеделска машина. ", "date": "2018.02.23", "title": "Случаен минувач откри 48-годишна мъртва българка на нива в Кипър"}
{"url": "https://www.24chasa.bg/novini/article/6732554", "text": "Трима граждани на Тибет, Китайска народна република, получиха осъдителни присъди за незаконно преминаване на държавната граница на България, съобщи пресцентърът на Апелативната прокуратура във Варна. Пунтсок Тензин,Калсанг Тензин и Деден Тензин ще изтърпят осем месеца \"лишаване от свобода\" при три години изпитателен срок и ще заплатят глоба по 100 лева, след като районният съд в Генерал Тошево е одобрил сключените между подсъдимите и районната прокуратура споразумения. Тримата чужденци са осъдени за това, че на 14 декември 2017 година в района на ГКПП-Малко Търново, са влезли през границата на България, а на 26 декември в землището на село Кардам, между 142-143 гранични пирамиди, са излезли през границата на страната без разрешение на органите на властта и не през определените за това места. Районният съд е отменил мерките \"задържане под стража\" на чуждестранните граждани. Тримата осъдени тибетци, от които Деден Тензин е жена, ще бъдат отведени в специален дом за временно настаняване на чужденци от затворен тип в Любимец, посочват от Апелативната прокуратура.", "date": "2018.02.23", "title": "Присъди за незаконно влизане в България получиха трима граждани на Тибет"}
{"url": "https://www.24chasa.bg/novini/article/6732559", "text": "271,200 млн.лв. са задълженията на Националната здравноосигурителна каса към европейски каси. Това съобщиха от пресслужбата на Здравната каса, след като спешно заседание се събра, за да преразгледа сумата на дълговете. Повод за него стана писмо на финансовия министър Владислав Горанов, в което той поиска сумите да се преразгледат, защото открил разминаване от 193 млн.лв. между представените числа от шефа на НЗОК проф. Камен Плочев и други официални документи на касата. В момента Надзорният съвет на НЗОК също заседава извънредно, за да разгледа въпроса със задълженията. \"Към 31.01.2018 г. задълженията по исковете на другите държави са на стойност 271,200 хил. лв.\", посочват от пресцентъра на НЗОК. В съобщение до медиите от касата отново изпратиха подобна информация, според която просрочените задълженията към 31 януари са 133,4 млн.лв., а от 1 февруари до 31 декември се очаква да нараснат с още 73 млн. лв.", "date": "2018.02.23", "title": "НЗОК: 271,200 млн. лв. са дълговете към чужди каси, тече извънредно заседание на надзора й"}
{"url": "https://www.24chasa.bg/novini/article/6732572", "text": "Дело за сексуално посегателство срещу малолетно момче, продължило няколко месеца, приключи с условна присъда и 500 лв. глоба във Варненския районен съд. Магистратите признаха за виновен 34-годишен варненец, който в периода от юни 2015 г. до 3 февруари 2016 г. системно насилвал сексуално 12-годишно момче, като го заплашвал да мълчи и го подкупвал с дрехи, играчки, лакомства. Още по-отвратителното в този конкретен случай е, че бащата на момчето го е дал доброволно да живее под един покрив с насилника. Трагедията на момчето започнала, след като родителите му се разделили и то останало да живее с баща си. Бащата пък пиел и системно биел детето. Затова то често нощувало в семейството на свои приятели. Там то се запознало с насилника, който впоследствие предложил на бащата му да го вземе да живее у тях. Така от юни 2015 г. детето заживяло в апартамента на 34-годишния мъж, съвместно обитаван с негови роднини, като спяло на общо легло с подсъдимия. Делото в Районен съд – Варна беше разгледано по общия ред, като малолетният, чрез назначения си особен представител, встъпи в ролята на частен обвинител в процеса. Съдебният състав групира наложените за всяко от престъпленията наказания и определи насилникът да търпи най-тежкото от тях - 3 години лишаване от свобода, отложени с изпитателен срок от 5 години. Към наложеното съдът присъедини и наказание „глоба“ в размер на 500 лева. В негова тежест са направените по делото разноски.", "date": "2018.02.23", "title": "Баща алкохолик \"подари\" 12-годишния си син за сексуална играчка на педофил"}
{"url": "https://www.24chasa.bg/novini/article/6732536", "text": "Пияна майка с 3-годишно дете нападна и удари полицай, спрял автомобила й за проверка в Кърджали, съобщиха от полицията. Екшънът се разиграл в четвъртък към 15,30 часа на ул. \"Иван Вазов\" в квартал \"Боровец\", където живеят предимно роми. Полицаят за рутинна проверка автомобила, управляван от 37-годишната кърджалийка. Тя започнала да обяснява, че бърза, защото детето й е болно и трябва да го заведе на лекар. Полицаят обаче се усъмнил, че е пила и й направил теста с дрегер. Той отчел 2,35 промила алкохол. Майката буквално побесняла и се нахвърлила върху полицая, дори успяла да го удари преди да й сложат белезниците. Пияната майка била прибрана в ареста, а детето било предадено на роднини. По случая са образувани бързи производства за хулиганство, съпроводено със съпротива срещу орган на властта и за управление на автомобил след употреба на алкохол.", "date": "2018.02.23", "title": "Пияна майка с дете напада полицай, спрял колата й за проверка в Кърджали (Обновена)"}
{"url": "https://www.24chasa.bg/novini/article/6732590", "text": "България подкрепя усилията на Сърбия за европейската интеграция на страната. Това каза на пресконференция държавният глава Румен Радев след срещата си със сръбския президент Александър Вучич, предава „Фокус“. „Визитата на президента Вучич е в едно важно време.  Сърбия вече получи една много ясна перспектива за своето европейско бъдеще. Има дори определена времева рамка. България подкрепя усилията на Сърбия. Високо ценим всички предприети реформи и особено готовността и отвореността на Сърбия за диалог с всички страни. Важно условие е добросъседството като важен критерий за държавите и тяхната европейска перспектива. Осъдихме колко е важно за постигането на добросъседските отношения нашата свързаност. Говорихме за магистралата Ниш-София, както и продължаване на работата по газовия интерконектор. Важна част от тази свързаност е да има по-интензивен обмен и в тази връзка са важни граничните контролно-пропускателни пунктове, както отварянето на нови,така и усъвършенстването на съществуващите, за да има по-голяма пропускливост“, заяви Радев. По думите му регионите от двете страни са едни от най-бедните. „Високо оценяваме последните промени в законодателството на Р Сърбия по отношение на националните малцинства. Трябват още усилия тази дейност и прогрес да достигне до местно ниво и там да имаме резултати. Обсъдихме проблемите в тези региони, където живее нашето малцинство. Амбицирани сме да продължим и със споразумение за сътрудничество в областта на образованието и науката. Разбрахме се с президента Вучич да откликна на неговата покана за посещение в Сърбия“, каза още Румен Радев.", "date": "2018.02.23", "title": "Радев към Вучич: Подкрепяме усилията на Сърбия за европейска интеграция"}
{"url": "https://www.24chasa.bg/novini/article/6732569", "text": "Министър-председателят Бойко Борисов участва в Международната конференция на високо равнище за Сахел, която се проведе в Брюксел. Той посочи, че трябва да има центрове за сигурност близо до конфликтите и след техния край хората да могат да се върнат обратно в своите страни и да помагат за възстановяването им. Борисов допълни, че по мерките за подпомагане на мирния процес в страните трябва да се работи само с дипломатически средства. Това съобщиха от пресслужбата на кабинета.  Премиерът подчерта и важността на продължаването на Споразумението за реадмисия на мигрантите с Турция. “Ако гарантираме охрана на границата, споразумения със съседите и центрове за сигурност, в които да живеят мигрантите, тогава дискусията в ЕС ще върви по-лесно“, каза Борисов. Българският премиер допълни и че охрана на ЕС може да бъде подпомогната и, ако мигрантите минават само през граничните пунктове с документи за самоличност.", "date": "2018.02.23", "title": "Борисов в Брюксел: Ако гарантираме охрана на границата, дискусията в ЕС ще върви по-лесно"}
{"url": "https://www.24chasa.bg/novini/article/6732587", "text": "Руски олигарх, за когото се смята, че ръководи руските наемници, атакували американски войници и техни съюзници в Сирия този месец, бил в тесен контакт с Кремъл и със сирийски висши представители в дните и седмиците преди и след атаката, съобщи в. \"Вашингтон пост\", цитирайки американски разузнавателни сведения. Според засечени в края на януари комуникации, олигархът Евгений Пригожин казал на висш сирийски представител, че е \"осигурил разрешение\" от неконкретизиран руски министър да придвижи \"бърза и решителна\" инициатива, която щяла да се осъществи в началото на февруари, информира БТА. Миналата седмица медиите заговориха за Пригожин, след като той беше привлечен под отговорност от специалния прокурор Робърт Мълър по обвинения, че е финансирал и ръководил продължителна руска схема за водене на информационна война в кампанията за президентските избори в САЩ през 2016 г. Пригожин е известен с близките си връзки с руския президент Владимир Путин, създадени, когато той бил ресторантьор в Санкт Петербург и доразвити при разрастването на бизнес-империята на олигарха, включваща големи контракти с руското министерство на отбраната, отбелязва \"Вашингтон пост\". Американското разузнаване смята, че Пригожин почти сигурно ръководи руските наемници, които се бият в Сирия на страната на президента Башар Асад. Според руски медийни съобщения сред тези хора, наети от компания на име \"Вагнер\", има руски ултранационалисти и военни ветерани, някои от които са участвали в украинския конфликт, допълва вестникът.", "date": "2018.02.23", "title": "Съюзник на Путин контактувал с Асад преди наемниците му да атакуват войници на САЩ"}
{"url": "https://www.24chasa.bg/novini/article/6732608", "text": "Скандалноизвестната Анита Мейзер поиска да бъде оправдана от Варненския апелативен съд. „Аз съм единствената осъдена за подкуп. Четири години и половина за подкуп на думи”, това каза затворничката на влизане в съдебната зала, където бе доведена под конвой. В жалбата й до втората съдебна инстанция Мейзер и защитата й настояват тя да бъде оправдана, тъй като присъдата била \"произнесена при допуснати съществени процесуални нарушения и се явявала несправедлива и незаконосъобразна\". По време на първия процес адвокатите й оспориха правната квалификация на обвинението като твърдяха, че не става въпрос за убийство по непредпазливост, а за битов инцидент. Припомняме, че Мейзер бе призната за виновна по две обвинения - убийство по непредпазливост на съпруга й Николай Димов и подкуп на служител на реда. По първото обвинение получи три години и половина затвор, а за предложените 30 000 евро на разследващия полицай Веселин Радев, магистратите й дадоха 4 години и половина затвор. В крайна сметка тя трябва да излежи по-голямата присъда, да плати 8000 лв. глоба, 150 000 лв. кръвнина на свекърва си и 18 788 лева държавни такси и разноски по делото. Самата тя описа пред съда фаталния ден така - Николай се изкъпал, облякъл се и се подготвил за снимки, които трябвало да направят, лягайки на масата за масаж. Та вързала с така наречените свински опашки краката, ръцете и врата му. Отишла в съседната стая, без да забележи, че съпругът й се задушава. Като се върнала видяла, че има проблем, но не успяла да го освободи от смъртоносната примка. Излязла, за да отиде до близкия магазин, но той бил затворен, затова отишла до съседния и като се върнала Николай вече бил изпаднал в безпомощно състояние. Тогава го набила по неизвестни причини. После изхвърлила свинските опашки и сака, в който опитала да натика трупа на мъжа си. Варненският апелативен съд ще се произнесе с решение по случая в законния срок.", "date": "2018.02.23", "title": "Анита Мейзер иска да я оправдаят"}
{"url": "https://www.24chasa.bg/novini/article/6732618", "text": "Двама българи са заловени от гръцката полиция на пристанище Игуменица при опит да пренасат девет килограма хероин до италианския град Анкона, съобщава в. \"Та неа\", цитиран от БТА. Българите са на възраст 65 и 72 години. Дрогата е било открита в автомобила, с който са пътували. Хероинът в опаковки с общо тегло девет килограма и 180 грама е бил скрит в тайник между предните седалки на колата. Иззети са автомобилът, мобилните телефони на двамата, един GPS и малка сума пари.", "date": "2018.02.23", "title": "Хванаха 2-ма българи с 9 килограма хероин в Гърция"}
{"url": "https://www.24chasa.bg/novini/article/6732630", "text": "Министерският съвет трябва да се занимае с тази тема, няма кой друг, а може би и прокуратурата трябва да се занимае със сделката за ЧЕЗ. Това заяви председателят на ПГ на Обединените патриоти Волен Сидеров пред журналисти в парламента в коментар на информация за продажбата на електроразпределителното дружество. Не знам дали има разумен човек, който да не се усъмнява в тази сделка, коментира Сидеров. Надявам се на здравия разум на правителството, да преразгледа тази сделка, каза той. Според него сделката трябва да се провери основно и ако има основания, да се прекрати, предава БТА. Българското енерго беше дадено на безценица на чешка държавна фирма и това тогава го нарекоха приватизация, коментира Сидеров по отношение на времето, когато ЧЕЗ стъпи на българския пазар. На въпрос какво ще направи сега, когато участва в управлението, Сидеров посочи, че не е управляващ, а участва в коалиция. Ще направя каквото мога, но аз не държа лоста на управлението, ще поставя въпроса, каза той. Българският народ е избрал ГЕРБ да управлява, \"Атака\" и ГЕРБ имаме идейни различия, но влязохме в коалиция, защото по този начин смятаме, че все пак можем нещо да придвижим, каза Сидеров. Бил съм дълго време в опозиция и знам какво е да те мачка държавната машина, защото си опонент на управляващите, допълни той.", "date": "2018.02.23", "title": "Сидеров: Министерският съвет трябва да се занимае със сделката за ЧЕЗ"}
{"url": "https://www.24chasa.bg/novini/article/6732650", "text": "Министърът на енергетиката Теменужка Петкова току-що обяви пред журналисти в парламента, че подава оставка. Причината - съмненията около сделката за ЧЕЗ и желанието й да изчисти името си. \"Това, което смятам, при най-малкото съмнение за някакви проблеми или някакви влияния, въздействия, че достойната постъпка е човек да си подаде оставката. Разговарях с премиера и ще депозирам своята оставка. Той ще вземе решение какво да направи\", каза Петкова. Преди време, когато стана ясно, че не особено голямата пазарджишка фирма \"Инерком\" със собственик Гинка Върбакова е фаворит за закупуването на ЧЕЗ, \"Капитал\" писа, че Теменужка Петкова й е кума. Тогава от министерството й отговориха, че Петкова познава Върбакова, но не й е кума. Вчера надзорният съвет на ЧЕЗ взе решение да продаде бизнеса си в България на \"Инерком\". Днес депутати и министри изразиха безспокойство от сделката. \"Оставката на министър Теменужка Петкова е прибързана. От вас научавам за нея.\" Това заяви министърът на финансите Владислав Горанов пред журналисти в парламента. От екипа на Петкова казаха, че един от мотивите за подадената оставка е, че тя не е искала да се намесва името на премиера, и оттук нататък въпросът за приемането на оставката е решение на министър-председателя.                                                                                                                                                                                                                                                                                                                                                                                                                                                                                                              ", "date": "2018.02.23", "title": "Теменужка Петкова подава оставка"}
{"url": "https://www.24chasa.bg/novini/article/6732648", "text": "Подкрепям това окончателно да оставим в миналото онова, което преди 130 години се е случило и да гледаме към бъдещето, защото сме братски народи. Това каза на пресконференция президентът на Сърбия Александър Вучич след срещата си с българския държавен глава Румен Радев, предаде репортер на Агенция „Фокус“. „Днес разговаряхме открито и искрено за всички важни въпроси, интересуващи двата народа. Смятаме, че има много неща, които са значими за двете държави. Преди всичко икономическото сътрудничество. Помолихме България пътят до София да се довърши. Знаем, че България работи много в други части на страната. Намерението ни е да модернизираме жп линията до Ниш. Интерконекторът започва да се строи, плюс газопровода. Очакваме най-вече откъм България да идва огромното количество газ. За нас е важно да имане български инвестиции в Сърбия. Благодарим на президента Радев, че повтори това гласът на Сърбия да бъде чут, защото ако някой счита, че решението на Балканския п-в е да изгуби всичко Сърбия и да остане унижена, смятаме, че тогава не може да се намери решение“, заяви Вучич. Той подчерта, че 2017 г. Сърбия е решила проблема с 12-те учебника на български език. „По-лоялни и близки приятели от Сърбия трудно бихте намерили“, добави той.", "date": "2018.02.23", "title": "Вучич в България: Да гледаме към бъдещето, защото сме братски народи"}
{"url": "https://www.24chasa.bg/novini/article/6732586", "text": "24 експоната станаха победители в Конкурса за иновации на изложбите „Агра“, „Фудтех“ и „Винария“, които се провеждат в Пловдив. В надпреварата участваха рекорден брой претенденти - общо 75 изделия на 56 фирми и научни институти. Най-авангардните разработки бяха определени от комисия с ръководител проф. д-р Васил Николов, председател на Селскостопанската академия. Високобелтъчен хляб, подходящ за диабетици, сърдечноболни и хора с наднормено тегло, е отличен в категория „Научна дейност и разработки“. Другият шампион в нея е месо-зеленчуковият пастет с намалено съдържание на мазнини и обогатен с пребиотици. Двата продукта са създадени от български научни институти, както и наградените в раздел „Технологии в растениевъдството“ - за оползотворяване на отпадната биомаса от лавандула и за отглеждане на орех. Новият сорт домат „Алено сърце“ е призьор в категория „Сортови семена и посадъчен материал“, наред с пъпеш „Лидер F1“, който дава плодове с тегло 5-9 килограма, стевия „Стела“, Ивайловска капия и първия наш сорт карамфил с многогодишен цикъл на развитие - „София“. В групата „Машини, инвентар и технологии за растениевъдството“ най-високо са оценени концепция за сеитба без обработка Martin-Till, овършаващ хедер за бяла жътва и ориз, прибиращ само зърното, и дискова сгъваема брана за прецизна предсеитбена подготовка на почвата. В раздел „Машини, инсталации за животновъдството“ най-значими експонати са еластичен бокс с гумено легло за крави Easyfix, автоматичен миксер за производство на храна за прасенца и многофункционално дъно за пчелни кошери против роене, а в „Технологии за животновъдството“ - торачка за оборска тор. В категория „Торове и препарати за селското стопанство“ финалисти са: „Панамин агро“ - биологичен минерален микс за листно подхранване; течен комбиниран тор със сяра, чието действие продължава до 12 седмици; микрогранулирани торове. В раздела за хранително-вкусова промишленост са отличени саламурено сирене от магарешко мляко и 90-процентно фъстъчено масло, експонати от изложбата „Фудтех“. Като най-иновативни изделия, представени на „Винария“, бяха определени: вакуум филтър за винени и плодови утайки, пневматична преса и серия бъчви – поколение 7. Според посетители на „Агра“ най-впечатляваща със своята визия е палата 13. Там се предлагат семена и посадъчен материал, агрохимикали, препарати и торове, оборудване и инвентар от известни български и световни фирми.", "date": "2018.02.23", "title": "Наградиха 24 нови продукта от мегаизложението в Пловдив"}
{"url": "https://www.24chasa.bg/novini/article/6732681", "text": "Разследванията за ДДС измами, по които МВР работи са все по-малко в последните години. Това стана ясно от отговора на вътрешния министър Валентин Радев по време на парламентарния контрол, предава БТА. Той отчете, че в ГДБОП през 2012 година е имало 24 разследвания. След това в годините борят на делата намалява. За 2015-а и 2016-а разследванията са общо 28, а за миналата година едва 12. Статистиката на Националната полиция показва, че няма промяна в тенденциите. В последните 4-5 години, там има средно по 130 дела годишно, отчете Радев.", "date": "2018.02.23", "title": "Валентин Радев: Разследванията за ДДС измами в МВР са все по-малко в годините"}
{"url": "https://www.24chasa.bg/novini/article/6732660", "text": "Служители на полицейското управление в Горна Оряховица работят по изясняване на случай в с. Добри дял. 21-годишна жена от гр. Златарица е била намерена в четвъртък завързана и заключена в жилище в селото, обитавано от 38-годишен мъж. От проведените до момента действия по разследването е изяснено, че двамата са били в близки отношения.По жената няма следи от насилие. Местонахождението на мъжа се установява. Той е обявен за общодържавно издирване. По случая е започнато досъдебно производство за престъпление по чл. 142, ал. 1 от НК.", "date": "2018.02.23", "title": "Издирват 38-годишен мъж, държал вързана в дома си млада жена от Златарица"}
{"url": "https://www.24chasa.bg/novini/article/6732689", "text": "Не трябва да се прави актуализация на бюджета на НЗОК. Това каза министърът на финансите Владислав. „Защо трябва да се прави актуализация при положение, че имаме 407 млн. лв. повече? Защо да правим актуализация на бюджет, който е приет преди два месеца и при положение, че не сме решили как да разпределим допълнителния ресурс?“, заяви Горанов, цитиран от \"Фокус\". По отношение на заплахите към проф. Камен Плочев, Горанов призова да се каже кой кого с какво е заплашвал. „Със сигурност не е този начин, по който трябва да се координира здравната система с писма до ръководителите на парламентарни групи. България е конституционна република с парламентарна управление, но функциите по отношение на управлението на държавния бюджет са перманентно вменени на изпълнителната власт в същата тази Конституция. Правото на изменения в бюджета също е запазено само за Министерски съвет“, поясни Горанов. Според него разликата в сметките на НЗОК трябва да бъде обяснена. „Официалната статистика, която в съответствие в Закона за публичните финанси и указанията, които Министерство на финансите дава към първостепенните разпоредители дава други числа. Това е притеснително най-малко по няколко причини. Първо поставя се под съмнение системата за отчетност и контрол в НЗОК и на второ място качеството на цялата статистика, която изготвяме за нотификацията на дефицита и дълга към Евростат“, каза министърът на финансите. По думите му затова е инициирал писмо, в което е поискал НЗОК да си уточни сметките и да въведе коректни принципи на водене на отчетност. „Това, което вероятно предизвика напрежение в системата е да не се бърза с подписване на Национален рамков договор, преди да знаем на каква основа го подписваме“, допълни Горанов. „Ако приемем, че управителят на НЗОК, министър Кирил Ананиев и двете съсловни организации са разсъждавали да разпределят примерно 400 млн. лв. при наличие на 7 млн. лв. задължения към чужди осигурителни каси, а всъщност тези милиони са много повече, те са били в заблуждение“, коментира Горанов.", "date": "2018.02.23", "title": "Горанов: Не трябва да се прави актуализация на бюджета на НЗОК за 2018 г."}
{"url": "https://www.24chasa.bg/novini/article/6731608", "text": "Три общини в Добричка област провеждат масирани кампании за разясняването на ползите и отговорностите на България по време на първото й ротационно председателство на Съвета на ЕС. Основната цел на проектите е популяризирането на националното ни богатство, преодоляването на стереотипи, свързани с членството ни в Европейския съюз и разяснителна кампания, насочена не само към бизнеса, а и към обикновените хора и младежите. “От сърцето на Добричко до хората в Европа” е основният проект на Добрич. Финансовите му параметри са 3500 лв., целта е повече информация да достигне до жителите на всички 68 села в житницата на България за ползите от членството ни в ЕС, за връзката между приоритетите на председателството на страната ни и живота на хората от региона и приноса на всеки отделен човек за по-доброто бъдеще на Европа. Предвижда се ангажираност на широк кръг от граждани и комплекс от мероприятия за представянето на ясна и достъпна информация относно същността и ролята на Българското председателство на Съвета на ЕС и изграждането на позитивен образ на страната ни за развитието на Евросъюза. Кампанията включва изготвянето на плакати, които ще бъдат поставени във всички кметства и читалища в региона, презентации, кратки филми, срещи с кметовете и кметските наместници, семинари. Комплексът от дейности ще подобри нагласите на хората за ползите и приноса на България по време на председателството. Ще намали страховете и стереотипите, и ще помогне хората да разберат връзката между влиянието на страната ни върху живота и бъдещето им, обясни ръководителят на проекта Даниела Тодорова. Община Крушари набляга на друг акцент - запазването на културното и историческо наследство в региона. Проектът, по който ще работят активно, е представяне автентичността на Добруджа в контекста на членството на България в Европейския съюз. Планираните събития трябва да създадат необходимата информационна среда. Ще бъде представено културното многообразие на България чрез уникалния добруджански фолклор. Цялостната концепция на проекта е в поставянето на акценти върху приноса на всеки един отделен регион в изграждането на общия ни европейски дом. Това дава и уникалността на ЕС. Читалище “Йордан Драгнев - 1894” в Крушари е естествен партньор на проекта като доказан център за съхранение на духовното наследство на общината. Именно паметта на народните традиции, съхранени през вековете, е основата, върху която се гради Обединена Европа, където всеки народ има своето запазено място, смятат организаторите. За популяризирането на проекта ще бъдат организирани кръгли маси на тема “Младите в Европа”, “Европа за всеки”, “Цветовете на равнината” и “Добруджа - посланик на Европа”. Стойността на проекта е 4298 лв. Празникът на Шабла - 2 юни, ще бъде свързан и с мащабна разяснителна кампания относно председателството на страната ни на Съвета на ЕС. Проектът на стойност 3000 лв. предвижда привличане на по-широк обществен интерес чрез разяснителна кампания, която трябва да повиши доверието на хората към процесите, свързани с отговорността на България в този период. Друга основна задача на проекта е преодоляването на негативните представи, свързани с членството ни в ЕС. Кампанията ще бъде фокусирана върху председателството ни като ключова отговорност на страната ни, както и върху приноса на България за развитието на ЕС. Ще популяризира страната ни и нейните региони, ще отрази постиженията ни в различни степени на интеграционния процес.", "date": "2018.02.23", "title": "3 общини представят автентичността на Добруджа и  ролята на България по време на председателството"}
{"url": "https://www.24chasa.bg/novini/article/6732691", "text": "Амфетамини, метаамфетамини и марихуана иззе полицията във Велико Търново при проведена специализирана акция. В жилище в областния град, обитавано от 26-годишен мъж от В. Търново и 18-годишно момиче от гр. Севлиево, са намерени и иззети бутилки с различна вместимост, пълни с течност, плик с бяло прахообразно вещество и кафяво прахообразно вещество, които при полеви наркотест са реагирали на амфетамин и метаамфетамин. Намерени са и други вещи, имащи отношение към производството на синтетични наркотици. С. М. е известен на полицията и осъждан. Двамата с момичето са задържани с полицейска мярка за 24 часа. По случая е започнато досъдебно производство. В сряда на пътя В. Търново – София, в района на разклона за с. Момин сбор, е извършена проверка на лек автомобил «Опел Астра». В хода на проверката в автомобила са установени и иззети 58 гр. марихуана. В хода на проведеното разследване е изяснено, че наркотичното вещество е собственост на 19-годишния Б. И. от гр. Левски, пътувал в автомобила. След доклад на материалите в прокуратурата той е привлечен като обвиняем.", "date": "2018.02.23", "title": "Иззеха синтетична дрога и марихуана\nпри спецакция във Велико Търново"}
{"url": "https://www.24chasa.bg/novini/article/6732704", "text": "В обиск на апартамента на Далибор Яукович, който хвърли бомба в двора на посолството на САЩ в Подгорица, а след това извърши самоубийство, сред личните вещи са били намерени бележки на шест страници, написани на ръка, съобщава белградският в. \"Вечерне новости\", цитиран от БТА. В дългото писмо Далибор Яукович моли семейството си и роднините да му простят за това, което ще извърши и описва своите лични възгледи и политическите си убеждения, пише черногорският вестник \"Победа\". Писмото ще бъде анализирано от експерти по съдебна медицина и от психолози криминалисти и ако се окаже автентично, ще бъде ясна следа за следователите. Черногорският в. \"Виести\" по-рано съобщи, че нападателят е сръбският ветеран от войната Далибор Яукович и че самоличността му била потвърдена от неговия брат. Телевизия РТЦГ посочва, че съдейки по неговия Фейсбук, Яукович е бил противник на влизането на Черна гора в НАТО. В профила му пише, че е бил отличен с медал за заслуги в областта на отбраната и сигурността в някогашната Съюзна република Югославия, съставена от Сърбия и Черна гора, и е публикувано решението за отличието с подпис на президента Слободан Милошевич от 1999 г.", "date": "2018.02.23", "title": "Мъжът, взривил се пред посолството на САЩ в Черна гора, оставил прощално писмо"}
{"url": "https://www.24chasa.bg/novini/article/6732708", "text": "По-малко от месец преди окончателното приключване на 26-та Национална антарктическа експедиция, от базата ни \"Св. Кл. Охридски\" на о-в Ливингстън, получихме информация за изпълнението на научната и логистична програма. Това съобщи проф. Христо Пимпирев, председател на Управителния съвет на Българския антарктически институт. Геолозите д-р Камен Бонев, д-р Дочо Дочев и д-р Стефан Велев след седмичен престой при неблагоприятни условия в палатка на полеви лагер в отдалечен неизследван досега район, са се завърнали в базата с голямо количество образци на вкаменелости и рудни полезни изкопаеми. До завръщането им в България, след предстоящо облитане с дрон и няколко доуточняващи маршрута, ще бъде изготвена детайлна геоложка карта на споменатия район, предава БТА. Осемте робота и три Arduino платки със сензори, занесени на Антарктика по българско-португалски проект с участници Людмила Филипова и проф. Нуно Перейра бяха успешно сглобени и пуснати да събират данни. Апаратите са снабдени със сензори, с които измерват температура, налягане, влажност, слънчева радиация, височина, GPS данни. След приключване на експедицията роботите ще бъдат предоставени на 3 български и две португалски училища, в които учениците ще се учат да програмират и измерват данни, все едно са на Антарктика. По проекта се снима и 3D видео, чрез което със специални очила децата ще могат да се пренасят на ледения континент във виртуална реалност. По мониторинговия международен проект, изследващ климатичните промени, двама учени от Испания и един от Аржентина с българска логистична поддръжка с моторни шейни и лодки, в района на нашата и съседната испанска база, е монтирана прецизна научна апаратура с автономно захранване, която ще предава получените сензорни данни и в периода на южната зима, когато двете бази са необитаеми и консервирани. Двамата турски учени, участващи в експедицията са пред завършване на проектите си за позициониране (точност на cm), с помощта на GNSS-PPP сигнал и изследване на екологични и климатични въздействия върху морски и сухоземни утайки на острова. Паралелно, логистичният екип - инж. Йордан Йорданов, Станимир Модев, инж. Мирослав Цвятков, Николай Николов, д-р Мартин Любомиров, e включил в енергийната мрeжа на базата нов 60 киловатов дизелов генератор и предстои монтиране на фотоволтаични панели. Завършено е изграждането на просторен хангар за лодки и шейни и предстои консервирането на базата за престоящата астрална зима. Всички участници са в добро здраве и очакват с нетърпение завръщането си в България./", "date": "2018.02.23", "title": "Българските антарктици изпълниха научната си програма"}
{"url": "https://www.24chasa.bg/novini/article/6732919", "text": "Европейската комисия публикува прессъобщение днес, в което заяви, че \"следи внимателно и със загриженост\" развитието на събитията в Румъния, след като правосъдният министър съобщи снощи, че ще задейства процедура за отстраняване от длъжност на главния прокурор на Националната дирекция за борба с корупцията /НДБК/, съобщава телевизия Диджи24. \"Следим отблизо и със загриженост последните събития. Независимостта на съдебната система в Румъния и способността й да се бори срещу корупцията са съществени елементи на една силна Румъния в рамките на Европейския съюз, както споменаха председателят и заместник-председателят (на ЕК) в съвместно изявление миналия месец. Ще продължим да следим внимателно процедурите, задействани срещу ръководителката на НДБК\", се посочва в съобщение на ЕК, предава БТА. \"В предишните доклади в рамките на Механизма за сътрудничество и проверка /МСП/ фактът, че НДБК функционираше ефективно, беше смятан за знак за устойчивостта на борбата срещу корупцията в Румъния. Комисията сигнализира, че може да ревизира заключенията от доклада по МСП, ако натискът по адрес на правосъдието засегне борбата срещу корупцията\", се уточнява в съобщението. Председателят на ЕК Жан-Клод Юнкер и неговият заместник Франс Тимерманс заявиха в съвместно изявление през януари, че ЕК е разтревожена от предприетите промени в правосъдното законодателство и предупредиха Букурещ да не допуска \"крачки назад\" спрямо постигнатия напредък. Правосъдният министър Тудорел Тоадер представи снощи доклад за дейността на ръководството на НДБК, в който обвини главния й прокурор Лаура Кодруца Кьовеши в авторитарно поведение, намесване в делата, нарушаване на конституцията и нанасяне на вреди на имиджа на страната. Той съобщи, че ще задейства процедура по отстраняването на Кьовеши, която е една от най-популярните личности в Румъния, отбелязва АФП. Същевременно румънският президент Клаус Йоханис, който трябва да вземе окончателното решение дали Кьовеши да бъде отстранена от поста, заяви днес в Брюксел, че \"липсва яснота и основателност\" в представените от правосъдния министър мотиви. Йоханис, който се намира в Брюксел за участие в неформална среща на ЕС, посочи, че още не е получил доклада на Тоадер, но отбелязва, че процедурата ще бъде продължителна. \"Това, което чух снощи, не беше в състояние да промени мнението ми\", отбеляза държавният глава, който заяви неотдавна, че няма причини да иска отстраняване на Кьовеши от поста й.", "date": "2018.02.23", "title": "EK следи събитията в Румъния след отстраняването на шефка на антикорупционната агенция"}
{"url": "https://www.24chasa.bg/novini/article/6732899", "text": "Крава-беглец, която избра свободата и скиташе в продължение на няколко седмици, беше заловена и се спомина от стрес докато я транспортираха към ферма, предаде Асошиейтед прес. Червената месодайна крава от породата Лимузен избяга на 23 януари докато я транспортираха към кланицата. Тя стана много известна, след като спаси живота си и заблуди преследвачите, плувайки от остров на остров. Накрая се скри в област с много езера в югозападната част на Полша, информира БТА. Животното беше заловено, но умря от стрес докато го транспортираха с камион към фермата, където било отгледано. Кравата, на стойност около 1500 долара, беше открита в близост до селцето Шестшеховице. На екипа от петима души, сред които и ветеринар, му били нужни няколко часа и три стрели с приспивателно, преди да обездвижат скитащото животно. Миналия месец друга крава-беглец от същата порода бе забелязана да се скита в компанията на стадо зубри в Източна Полша, три месеца след като избяга от обора си.", "date": "2018.02.23", "title": "Заловиха крава-беглец, но се спомина от стрес"}
{"url": "https://www.24chasa.bg/novini/article/6732932", "text": "В Косовска Митровица днес бе открита паметна плоча на лидера на Гражданска инициатива СДП Оливер Иванович на мястото, където бе убит пред централата на партията, съобщи Танюг, цитирана от БТА. На паметната плоча до снимката на Иванович и датата на неговото убийство е написан негов цитат. На откриването на паметната плоча присъстваха членове на семейството на Иванович, партийни колеги и приятели. Насъбралите се положиха цветя пред плочата и запалиха свещи. Оливер Иванович бе убит на 16 януари пред централата на неговата партия в Косовска Митровица. Убийците все още се издирват.", "date": "2018.02.23", "title": "Откриха паметна плоча на Оливер Иванович в Косовска Митровица"}
{"url": "https://www.24chasa.bg/novini/article/6732938", "text": "Премиери и eвропейски комисари от ПEС потвърдиха решимостта си за издигане на „Общ кандидат“ за председател на ЕК преди изборите за ЕП през 2019 г. Левицата наложи номинирането на „Общ кандидат“ на предишните избори за Европарламент и така даде шанс на европейските избиратели да гласуват директно за най-високия пост в ЕК. По този начин беше прекратена практиката председателят на най-влиятелната институция в ЕС да бъде избиран „на тъмно“. Това съобщиха от пресцентъра на президента на ПЕС Сергей Станишев. Днес в централата на ПЕС премиерът на Италия Паоло Джентилони, премиерът на Швеция Стефан Льовен, премиерът на Гърция Алексис Ципрас, първият зам.-председател на ЕК Франс Тимерманс и Върховният представител на ЕС по външна политика Федерика Могерини се събраха на редовната координационна среща преди заседанието на Европейския съвет. Президентът на ПЕС Сергей Станишев, който бе домакин на срещата, заяви: „ПЕС ще отстоява инициативата си за „Общ кандидат“. През декември в Лисабон дори договорихме още една стъпка напред – да изберем кандидат на европейската левица в един отворен, демократичен и прозрачен процес.“ Левите лидери обсъдиха и дългосрочния бюджет на ЕС след 2020 г. (Многогодишна финансова рамка). „Планирането на дългосрочния бюджет е най-адекватният инструмент, с който можем да преборим предизвикателствата пред Европа. Многогодишната финансова рамка трябва да бъде амбициозна, за да може ЕС да постигне резултатите, които гражданите очакват. Това означава не само да намерим нов източник на финансиране, но и да се преборим за бюджет с подходящи приоритети, така че средствата да бъдат използвани , за да вървим към изравняване вместо към създаване на нови неравенства. Запазването и дори увеличаването на средствата за кохезионна политика са ключът към постигането на тази цел.“, добави Станишев.", "date": "2018.02.23", "title": "Левите лидери се обявиха за прозрачен избор на председател на ЕК и амбициозен бюджет на ЕС"}
{"url": "https://www.24chasa.bg/novini/article/6732945", "text": "17-годишното момче, което падна от третия етаж на Центъра за настаняване от семеен тип в Роман, е починало днес в 13.10 часа. Това съобщиха от Агенция „Социално подпомагане“ във Враца, които научили тъжната вест от управителката на дома за деца с увреждания в Роман Роза Димитрова. До последно за живота на Асен Маринов се бориха лекарите в Университетската болница „Д-р Георги Странски“ в Плевен. Въпреки извършените му две операции, момчето не успяло да възстанови жизнените си функции. Глухонямото момче падна от прозореца на тоалетна, която се намира на третия етаж в центъра в Роман и получи тежка черепно-мозъчна травма. От записите на видеокамери в социалната институция, още в деня на падането – на 20 февруари, се видя, че младежът е бил сам в помещението и няма данни за това някой да го е бутнал от прозореца.", "date": "2018.02.23", "title": "Почина глухонямото момче, което падна от третия етаж в Роман"}
{"url": "https://www.24chasa.bg/novini/article/6732948", "text": "В петък Турция призова Русия и Иран да „спрат“ сирийския режим, който бомбардира бунтовническия анклав Източна Гута вече шести пореден ден, в резултат на което бяха убити повече от 400 цивилни, предава Франс прес, цитирана от Фокус. „Русия и Иран трябва да спрат режима“, заяви турският министър на външните работи Мевлют Чавушоглу. Той добави, че офанзивата в анклава, както и по-рано проведената в Идлиб, е в „разрез“ със споразуменията, договорени от Анкара, Москва и Техеран в казахстанската столица Астана.", "date": "2018.02.23", "title": "Турция: Русия и Иран да спрат сирийския режим в Източна Гута"}
{"url": "https://www.24chasa.bg/novini/article/6732962", "text": "Специализираната прокуратура е изпратила на софийската сигнала на депутатите Александър Иванов и Васил Цветков от ГЕРБ и политолога Антон Тодоров срещу кмета на Златица Магдалена Иванова. Той ще бъде присъединен към производството срещу кметицата за престъпление по служба, става ясно от писмо на ВКП, отдел Специализиран до депутатите. Преди десетина дни депутатите и Антон Тодоров обявиха в парламента, че дават кметицата на прокурор, защото усвоила пари за изграждане на хранителен комплекс не по предназначение, докато децата трябвало да ходят на студа с километри, за да се нахранят. \"Парите, които трябва да бъдат похарчени за парно, за закуска, са похарчени за нещо друго, няма ги. В резултат на тия данни ние внасяме сигнал в Прокуратурата\", каза Антон Тодоров. Кметът на община Златица е обвинена в престъпление по служба още през март 2017 г. , съобщиха тогава от прокуратурата. Разследването е пред приключване. Приложеният към сигнала на депутатите доклад на АДФИ е постъпил в прокуратурата и е оценен от Окръжна прокуратура – София като законен повод и достатъчно данни за извършено престъпление по служба, поради което с постановление от 31 август 2016 г. ОП –София е образувала наказателно производство. На 15 март 2017 г. специализирано звено „Антикорупция“ – СГП привлече като обвиняема Магдалена Иванова за престъпление по служба, с което общината е ощетена със сумата от 1 056 806.44 лева, казват още от прокуратурата. . Постъпилият сигнал от народните представители главният прокурор ще изпрати за приобщаване към материалите по делото, завършваше съобщението. Днес става ясно, че на 19 февруари този сигнал е изпратен за приобщаване към делото.", "date": "2018.02.23", "title": "Разследват кметицата на Златица и за пари за хранителен комплекс"}
{"url": "https://www.24chasa.bg/novini/article/6732947", "text": "Американският президент Доналд Тръмп вчера изрази ясно убеждението си, че  , и ще има разубеждаващо въздействие върху \"тези страхливци\". В сутрешната си лавина от туитове обитателят на Белия дом защити тази доста спорна мярка, категорично отхвърлена от много конгресмени, както демократи, така и републиканци. \"Училище \"без оръжия\" привлича лошите\", заяви той и не забрави да изкаже за пореден път подкрепата си на Националната асоциация на притежателите на огнестрелни оръжия (NRA), която го подкрепяше безрезервно през цялата му предизборна кампания, предава БТА.  Малко след това влиятелният шеф на оръжейното лоби Уейн Лапиер осъди в типично негов стил жлъчна реч \"срамното политизиране\" на трагедията във Флорида, обвинявайки критиците, че искат \"да изкоренят всички лични свободи\" в Америка. След  , Тръмп имаше насрочена среща в Белия дом с видни местни представители, сред които Кристин Ханшофски - кметицата демократ на град Паркленд, където се разигра трагедията. \"Добре обучени учители/ треньори, одобряващи оръжията, биха решили проблема моментално, преди да дойде полицията. ВЕЛИКО СРЕДСТВО ЗА РАЗУБЕЖДАВАНЕ!\", написа той и допълни, че стрелбите траят средно \"три минути\", а на полицията са нужни \"пет до осем\" минути да стигне до местопрестъплението. Връщайки се към свой аргумент от предишния ден, Тръмп отбеляза, че около 20 процента от учителите - тези, които имат \"военен опит или специално обучение\" - биха могли да носят скрито оръжие, което би им позволило \"да реагират незабавно\". \"Добре подготвените учителите може да имат също и разубеждаващо въздействие върху тези страхливци. Нещо много по-ефикасно, на доста по-ниска цена от пазачите\", каза той, споменавайки за първи път икономическо основание. Ако те знаят, че в дадено училище има \"много учители, които боравят доста добре с оръжие /. . ./, страхливците няма да отидат там . . . проблемът е решен\", добави Тръмп. Според сенатора демократ Ричард Блументал това е \"осъдителна\" и \"опасна\" идея, която цялата образователна общност отхвърля категорично. На дебати, организирани в сряда вечерта край Маями от телевизия Си Ен Ен, се чуха много гласове против подобен сценарий. \"Трябва ли да бъда обучена и като полицайка, за да уча тези деца? Трябва ли да нося кевларена бронежилетка?\", запита Ашли Кърт, преподавателка в гимназията в Паркленд, където 17 души изгубиха живота си. \"Не смятам, че учителите трябва да бъдат въоръжени. Смятам, че те трябва да преподават\", реагира на свой ред шериф Скот Израел, пристигнал на мястото на касапницата, извършена преди седмица от 19-годишен младеж, който си купил законно полуавтоматична пушка. Сенаторът републиканец Марко Рубио също се разграничи гласно от американския президент, заявявайки, че е против тази идея. В поредицата туитове Тръмп повтори, че одобрява идеята възрастта, на която е възможно да си купиш огнестрелно оръжие, да бъде повишена от 18 на 21 години. Много хора изтъкнаха, че убиецът от Флорида Никълъс Крус е могъл да си купи полуавтоматична пушка, когато е бил на 18, докато в САЩ трябва да имаш поне 21 години, за да си купиш алкохол. Асоциацията на притежателите на огнестрелни оръжия незабавно изрази несъгласие с каквото и да било повишаване на възрастта, от която законът разрешава да си купиш оръжие, отбелязвайки, че така \"спазващите закона граждани ще трябва да плащат за деянията на престъпници\". Гимназистите от училището \"Стоунман Дъглас\", които планират голяма демонстрация на 24 март във Вашингтон, всекидневно са насърчавани от видни личности. Барак Обама, чието присъствие е доста дискретно, откакто напусна Белия дом, вчера ги подкрепи енергично. \"Какво вдъхновение е да видиш отново толкова интелигентни и смели ученици да се борят за правото си да растат в сигурност. Очакваме ви и ви подкрепяме\", написа в Туитър бившият президент демократ.", "date": "2018.02.23", "title": "Тръмп: Училище \"без оръжия\" привлича лошите"}
{"url": "https://www.24chasa.bg/novini/article/6732967", "text": "Възможностите за развитие на сътрудничеството в областта на икономиката, туризма и инфраструктурата бяха основни теми на срещата на председателя на Народното събрание Цвета Караянчева със сръбския президент Александър Вучич. Това съобщиха от пресцентъра на Народното събрание. Туризмът е национален приоритет за България, която има за цел да се превърне в целогодишна туристическа дестинация, подчерта на срещата председателят на Народното събрание. Цвета Караянчева отбеляза, че за развитието на този сектор, както и на икономическите връзки между двете страни, е необходимо да бъде изградена добра инфраструктура, която да осигури бърз и лесен транспорт между двете страни.  Трябва да разглеждаме туризма не само като източник на приходи, но и като възможност за по-доброто познаване и контакти между гражданите на Сърбия и България, подчерта на срещата президентът на Сърбия Александър Вучич. Има голямо увеличение на българите, които посещават Сърбия, и докато преди те бяха на дванадесето място сред чуждестранните туристи, сега заемат четвърто място с тенденция да бъдат на трето, посочи той. С изграждането на магистралата Белград-Ниш-Димитровград-София броят на пътуващите ще нарастне многократно, добави сръбският президент. Председателят на Народното събрание изрази подкрепата на България за усилията, които Сърбия полага по пътя й към членство в ЕС. Готови сме да споделим своя опит в синхронизирането на нашето законодателство с правото на ЕС, както и за оползотворяване на възможностите, които предоставят европейските фондове, посочи Цвета Караянчева. Председателят на парламента припомни основния приоритет на Българското председателство – европейската перспектива на страните от Западните Балкани. Ние ще положим усилия темата да остане в дневния ред на Европейския съюз и след това. Цвета Караянчева информира госта, че през септември страната ни ще бъде домакин на интерпарламентарен форум, посветен на Западните Балкани, на който ще бъде предадена щафетата на следващите ротационни председатели на Съвета на ЕС. Президентът на Сърбия изрази благодарност за подкрепата, която България оказва на страната му по пътя към пълноправно членство в ЕС. На срещата бе изразена увереност, че стокообменът между България и Сърбия ще продължава да се увеличава.", "date": "2018.02.23", "title": "Караянчева към Вучич: Подкрепяме усилията ви по пътя към членство в ЕС (Снимки)"}
{"url": "https://www.24chasa.bg/novini/article/6732995", "text": "Абсурдно и нелогично е да вдигаш двойна китайска стена от небостъргачи между \"Дружба\" и \"Младост\". Това заяви общинският съветник от БСП Борис Цветков по повод предстоящото внасяне за гласуване на второ четене на Закона за устройство и застрояване на Столична община (ЗУЗСО). Промените в него предвиждат да бъдат обособени две зони в София за високо строителство. Едната от тях е от двете страни на бул. \"Цариградско шосе\" между кварталите \"Младост\" и \"Дружба\", съобщиха от пресцентъра на БСП София. \"По отношение на \"Дружба\" това предложение е особено нагло, коментира Борис Цветков. - Там зоната за високо строителство стига чак до река Искър. Не е ли по-логично около реката да има алеи за разходка и спорт на гражданите?! За жителите на \"Младост\" стената от небостъргачи е от север. Освен това, този квартал е изграден на по-високо място в сравнение с \"Дружба\". Тоест, проблемът за \"Младост\" е по-малък. За \"Дружба\" обаче ситуацията е съвсем различна. Представете си тези 50-етажни небостъргачи, които са издигнати от юг и изток. За \"Дружба\", която е в ниското, те ще изглеждат като 60-етажни. И всичко това идва като капак на проблемите в този квартал със замърсения въздух, огромния трафик и задръстванията, липсата на места в детските градини и какво ли още не\". Борис Цветков добави, че БСП настоява всяко инвестиционно намерение за изграждане на небостъргач да минава през обществено обсъждане и задължително да бъде правена оценка за въздействие на околната среда. \"Гражданите не са против изграждането на високи сгради. Но тези небостъргачи трябва да са достатъчно отдалечени от жилищните райони, коментира Борис Цветков. - Така наречените ситита, в които има високи сгради, са за бизнес и развлечения. В жилищните райони, където децата растат, а възрастните хора имат нужда от спокойствие, трябва да бъдат осигурени нормални условия за живот. А не да ограждаме домовете им с небостъргачи и да ги лишаваме от възможността да дишат\".", "date": "2018.02.23", "title": "Борис Цветков: Абсурдно е да вдигаш двойна китайска стена от небостъргачи между \"Дружба\" и \"Младост\""}
{"url": "https://www.24chasa.bg/novini/article/6733013", "text": "Ще има Национален рамков договор /НРД/-2018, ако договорените с НЗОК параметри на цени и обеми не са променени. Това каза пред журналисти председателят на Българския лекарски съюз д-р Венцислав Грозев. Ситуацията с дължимите от НЗОК суми на чужди фондове буди напрежение и безпокойство, допълни той, предаде БТА.  В отговор на въпрос за искането на министър Владислав Горанов да не се подписва НРД до изясняване на ситуацията с дължимите суми към чужди здравни фондове и просрочията д-р Грозев подчерта, че не може да се вслушат в този призив, защото \"не кореспондира със силата на Закона за здравното осигуряване\". Не сме съгласни с такова вмешателство извън силата на закона в дейността на съсловните организации, допълни той. Утре делегатите на събора на БЛС ще решат дали ще дадат на ръководството мандат за подписване на НРД. По думите му датата на събора не може да бъде променена, въпреки че ще има яснота по проблема с НЗОК в понеделник.", "date": "2018.02.23", "title": "Лекарският съюз: Ще има Рамков договор 2018, ако договорените с НЗОК цени и обеми не са променени"}
{"url": "https://www.24chasa.bg/novini/article/6733015", "text": "Младеж от Поправителния дом в Бойчиновци е осъден на пробация за направен опит за бягство. В продължение на седем месеца момчето А. Ю. А. от Пазарджик ще се явява на срещи с пробационен служител, решиха магистратите от Районния съд- Монтана. На 21 май 2017 година към 13 и 50 часа изтърпяващият наказание се отскубнал от конвоя и направил опит за бягство от \"\"Поправителен дом за младежи към Затвора Врaца\". Деянието останало недовършено. Заловен е от охраната на затвора при опит да прескочи охранителното съоръжение. Тийнейджърът се призна за виновен. Чрез своя служебен защитник той е подписал и споразумение с прокуратурата.", "date": "2018.02.23", "title": "Осъдиха непълнолетен затворник за опит за бягство"}
{"url": "https://www.24chasa.bg/novini/article/6733442", "text": "24-годишен циганин от Петрич получи условна присъда за блудство с 15-годишна. В. М., който се води пенсионер по болест, завлякъл в местността Кюпищата в планината Беласица, в близост до водохващането на река Луда Мара, край Петрич, непълнолетна от ромската махала. Там извършил действия с цел да възбуди полово желание без съвкупление чрез употреба на сила. Държал непълнолетната за ръката, за да не избяга, целувал я по лицето и врата, опипвал я по кръста, корема и задните й части. Заради това престъпление получил 8 месеца условно с 3-годишен изпитателен срок. В хода на делото станало ясно, че циганинът има и друга условна присъда от 8 месеца затова, че половин година живял на семейни начала с 13-годишна, след което тя го напуснала.", "date": "2018.02.23", "title": "24-годишен от Петрич с условна присъда за блудство с 15-годишна"}
{"url": "https://www.24chasa.bg/novini/article/6733469", "text": "Софийският апелативен съд е потвърдил оправдателната присъда на първа инстанция на Алексей Петров, Явор Джиджев и Теодор Дочев по дело за пране на пари и присвояване на над 3 млн. лв., съобщиха от пресцентъра на съда. В началото на миналата година Софийският градски съд оправдава тримата по предявените им обвинения, като след това прокуратурата протестира решението с мотива, че съдът от първата инстанция е направил превратно обсъждане на доказателствата, без в същото време да се оспорват приетите по делото фактически положения. Според апелативните съдии присъдата е постановена при изяснена фактическа обстановка, като фактите са приети от съда след подробен анализ на събраните доказателства, а материалният закон е приложен правилно. \"Софийски градски съд е провел пълно и задълбочено съдебно следствие, като е събрал всички относими доказателства\", се казва в мотивите на апелативния съд.", "date": "2018.02.23", "title": "Апелативният съд потвърди оправдателната присъда на Алексей Петров"}
{"url": "https://www.24chasa.bg/novini/article/6733485", "text": "Президентът на САЩ Доналд Тръмп ще обяви по време на среща със свои поддръжници „най- големият набор от санкции, налаган някога спрямо севернокорейския режим“. Белият дом представи откъси от скорошната реч на Тръмп, пише The Hill. „Обявявам, че стартираме най-големия набор от санкции, налаган някога спрямо севернокорейския режим“, ще каже президентът на Конференцията за консервативно политическо действие, предава  . „Министерството на финансите скоро ще предприеме нови действия, за да отрече допълнително източниците на печалба и гориво, които режимът използва за ядрената си програма и да поддържа армията си, като те ще бъдат насочени срещу 56 морски съда, транспортни компании и търговски предприятия, които помагат на Северна Корея да заобикаля санкциите“, пише в публикуваните откъси от речта. По-рано вицепрезидентът на САЩ Майк Пенс заяви, че страната „няма да търпи убийствени диктатури“. „Скоро ще наложим най-тежките и агресивни икономически санкции срещу Северна Корея“, увери той по време на посещението си в Южна Корея.", "date": "2018.02.23", "title": "Доналд Тръмп ще наложи нови санкции срещу Северна Корея"}
{"url": "https://www.24chasa.bg/novini/article/6733491", "text": "Германският канцлер Ангела Меркел е уверила гръцкия министър-председател Алексис Ципрас, че подкрепата на Берлин е „ясна“ по въпроса за евентуална турска агресия в Егейско море. Тя е заявила това в кулоарите на срещата на високо равнище на лидерите на ЕС в Брюксел, пише Ekathimerini, предава  . Според гръцки медии Меркел е заявила , че сътрудничеството между ЕС и Турция за справянето с нелегалната миграция е ефективно, но допълни, че е важно да няма напрежение в Егейско море По време на преговорите между Ципрас, Меркел, председателя на Европейската комисия Жан-Клод Юнкер и българския министър- председател Бойко Борисов, те са се разбрали, че турско-европейското сътрудничество при справянето с миграцията е ефективно, но трябва да се засили. По време на срещата те са разбрали, че ЕС и Берлин ще предоставят подкрепа под формата на инфраструктура и човешки ресурси за засилването на граничния контрол, докато ЕК ускорява процеса за обработка на молбите за предоставяне на убежище.", "date": "2018.02.23", "title": "Меркел увери Алексис Ципрас, че ще подкрепи Гърция при турска агресия"}
{"url": "https://www.24chasa.bg/novini/article/6733524", "text": "Двама души бяха убити днес при престрелка в центъра на Цюрих - най-големия град в Швейцария. Според полицията изглежда случаят няма никаква връзка с тероризма, предаде Ройтерс, цитирана от \"Фокус\". Полицаи веднага се отправили към сградата на централната гара, след като минувачи съобщили малко след обед, че са чули изстрели. Там те открили един мъртъв човек и друг тежко ранен, който малко по-късно починал. Според полицията става въпрос за \"престъпление, съпътствано от насилие\", но \"ситуацията е под контрол и няма опасност за хората\". Повече подробности не бяха съобщени. Репортер на Ройтерс видял две малки палатки, издигнати (от полицията) на отцепеното място на престъплението, намиращо се край офис на швейцарската банка Ю Би Ес (UBS).", "date": "2018.02.23", "title": "Стрелба край гарата в Цюрих, двама са убити (Снимки)"}
{"url": "https://www.24chasa.bg/novini/article/6733504", "text": "Турски съд определи доживотен затвор за извършителя на терористично нападение през 2013 г. в турския град Рейханлъ край Сирия, при което бяха убити 53-ма души, предаде турската частна телевизия СиЕнЕн-Тюрк. Извършителят и организатор на атентата Насър Ескиоджак е осъден да изтърпи 53 доживотни присъди - по една за всяка от жертвите на нападението. В съдебния процес по случая са съдени общо 33-ма души, предава БТА. Прокуратурата настоява същата присъда да получат още осем от подсъдимите по случая, 11 подсъдими да бъдат лишени от свобода за срок от 20 години, а двама - за по 15. Атентатът бе извършен на 11 май 2013 г. в Рейханлъ, където два микробуса, заредени с експлозиви, бяха взривени пред кметството и централната поща. Турция твърдеше, че зад атентата стои сирийският режим, който използвал за целта турски групировки.", "date": "2018.02.23", "title": "Доживотен затвор за терористично нападение през 2013 г. в Турция"}
{"url": "https://www.24chasa.bg/novini/article/6733539", "text": "Пратката наркотици, открита в една от сградите на комплекса на посолството на Русия в Аржентина, е принадлежала на сътрудник от техническия персонал на дипломатическото представителство, който към онзи момент е приключил мандата си, съобщи днес говорителката на руското външно министерство Мария Захарова, цитирана от ТАСС. \"Правоохранителните органи на Русия и Аржентина проведоха съвместна операция по пресичане на канала за изпращане на голяма пратка наркотични вещества (кокаин) от тази южноамериканска страна към европейския пазар на дрога, - посочи Захарова. - В резултат на проведените оперативни действия заподозрени граждани на двете страни са задържани, срещу тях се води разследване и после делото ще бъде предадено на съда.\" \"Стоката, за която става дума, е била открита готова за изпращане преди година и половина в една от помощните сгради на посолството на Русия в Буенос Айрес: в жилищно-училищния комплекс, - добави тя. - Както бе установено, тя е принадлежала на сътрудник от техническия персонал, който по това време е бил приключил мандата си по срочен трудов договор.\" Според Захарова успехът на операцията по пресичане на наркоканала се дължи именно на ефективните действия на руския посланик и на персонала на дипломатическата мисия. Тя отхвърли появилите се в някои медии спекулации, че въпросната стока е могла да бъде изпратена по дипломатически канали. \"Такава постановка на въпроса показва непознаване на механизма и реда за изпращане на дипломатическа поща, съдържанието на която, разбира се, не се определя от техническия персонал на мисията\", посочи Захарова. \"Удивени сме, как тази тема се отразява от \"експерти\", някои от които стигнаха дотам да твърдят, че този случай \"хвърля сянка\" на нашата дипломатическа мисия, - подчерта говорителката на руското външно министерство - Всичко е точно обратно: успехът на операцията бе гарантиран именно от ефективните действия на руския посланик и на дипломатическия персонал.\"", "date": "2018.02.23", "title": "Русия: Наркоканалът от Аржентина бе пресечен от нашия посланик (Снимки)"}
