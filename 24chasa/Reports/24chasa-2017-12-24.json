{"url": "https://www.24chasa.bg/novini/article/6629236", "text": "Австрийският канцлер Себастиан Курц призова ЕС да обмисли възможността за въвеждане на „безопасни зони“ в страните, от които бежанците идват в Европа. Според него е необходимо Съюзът да открие други начини за прекратяването на „провалените“ опити за преразпределяне на мигрантите сред страните членки според квотната система, предава Deutsche Welle, цитирана от \"Фокус\". „Заставянето на държавите да приемат бежанци няма да доведе Европа по-напред. Обсъждането няма смисъл“, заяви Курц. „Мигрантите, които са се запътили към Европа не искат да ходят в България или в Унгария. Те искат в Германия, Австрия и Швеция“, допълни той. Повече от един милион души са навлезли нелегално в ЕС през 2015 и 2016 г. , мнозина от които бягайки от конфликтите и мизерията в Близкия Изток и Африка. Курц, който преди бе външен министър на Австрия, бе гласен критик на германския канцлер Ангела Меркел с нейната политика на „отворени врати“ към бежанците, заявявайки че тя застрашава самата тъкан на европейското общество.", "date": "2017.12.24", "title": "Курц: Квотната система за мигрантите в ЕС няма смисъл – те не искат в България или в Унгария"}
{"url": "https://www.24chasa.bg/novini/article/6629200", "text": "Стотици привърженици на руския опозиционен лидер Алексей Навални подкрепиха днес кандидатурата му като независим кандидат за президент и са готови да внесат номинацията му в ЦИК, предадоха Асошиейтед прес и ТАСС. Това стана на събрание в Москва в присъствието на представители на градската избирателна комисия. \"Всичките 742-ама участници в събранието гласуваха \"за\", против бяха нула, въздържали се нула\", каза Иван Жданов, юрист на основаната от Навални Фондация за борба с корупцията. По думите му Навални и упълномощени от него лица ще внесат още днес в ЦИК документите за издигането му за кандидат. Самият опозиционер бе казал, че днес ще се състоят събрания на избиратели в 20 руски града, на които ще бъде подкрепена неговата кандидатура, съобщи ТАСС, цитирана от БТА. Алексей Навални е най-опасният противник на президента Владимир Путин, но няма право да се кандидатира в избори заради влязла в сила присъда по криминално дело, смятано за политически мотивирано, допълва АП. Той би могъл да стане съперник на Путин на изборите през март догодина, ако за него бъде направено изключение или присъдата бъде отменена. Кампанията на Навални въодушеви хората в най-отдалечените кътчета на Русия, но почти сигурният победител на изборите е Путин, който има 80 процента одобрение на национално равнище, отбелязва АП. Според руското изборно законодателство, за да бъде регистриран един независим кандидат (какъвто е Навални), той трябва да събере поне 300 хиляди подписа на избиратели. Срокът за внасяне в ЦИК на списъците с подписите е от 27 декември до 31 януари. Навални каза днес, че е убеден, че ще спечели, ако участва в изборите, и прикани привържениците си да бойкотират вота, ако властите откажат да ги регистрират.", "date": "2017.12.24", "title": "Привърженици на Алексей Навални го издигнаха за кандидат-президент на Русия"}
{"url": "https://www.24chasa.bg/novini/article/6629123", "text": "Маскиран нападател откри огън по кафе в южната част на Египет и уби трима от клиентите, предава AFP. Нападението се е случило през нощта срещу неделя, 24 декември, в село Ал Аят, намиращо се на около 50 километра от столицата Кайро, като още най-малко пет души са сериозно ранени, съобщават от полицията. Мотива за атаката е неизвестен на органите на реда, но те работят по версия за криминален инцидент, а не за терористичен акт, съобщи \"Фокус\". Според свидетелствата на очевидци, публикувани в местен вестник, двама нападатели са пристигнали на мястото с мотоциклет и са открили огън по кафенето, след което са избягали.", "date": "2017.12.24", "title": "Нападатели убиха трима клиенти на кафене в южната част на Египет"}
{"url": "https://www.24chasa.bg/novini/article/6629220", "text": "Между 300 и 500 лева ще похарчи всяко домакинство в края на декември. Икономистите обаче предупреждават, че при пазаруването в последния момент най-често харчим повече, отколкото можем да си позволим. От НАП пресметнаха, че само за Коледа и за трапезата миналата година сме похарчили почти 1,2 млрд. лева, предава  . Пикът е бил на 23 декември, когато от джоба на българина са излезли почти 270 млн. лева.", "date": "2017.12.24", "title": "Икономисти: Между 300 и 500 лв. ще похарчи всяко домакинство в края на декември"}
{"url": "https://www.24chasa.bg/novini/article/6629212", "text": "Президентът на Швейцария Дорис Лютард заяви в неделя, че иска да назначи референдум за изясняване на позицията на страната спрямо Европейския съюз, след като отношенията между Берн и Брюксел се охладиха през последната седмица, предава Reuters. Между Швейцария и ЕС се появиха търкания, след като Великобритания започна да подготвя сделка за бъдещите търговски отношения с Брюксел след Брекзит, като част от общ договор за бъдещите двустранни отношения, предава \"Фокус\". Във връзка с това, в Швейцария се надигнаха гласове за осигуряване на нов „рамков“ договор за регулиране на отношенията между Берн и Брюксел, който да замени съществуващите над 100 двустранни споразумения между страните. Отношенията започнаха да се влошават през изминалата седмица, когато ЕС даде на швейцарската борса само ограничен достъп до пазара на Съюза, предизвиквайки заплахи от Швейцария за ответен удар, тъй като страната определя действията на Брюксел като дискриминационни. „Двустранните отношения са важни“, заяви Лютард в интервю пред швейцарското издание Sonntags Blick. „Затова ние трябва да изясним позицията си за отношенията ни с Европа. Трябва да определим посоката, в която ще тръгнем“.", "date": "2017.12.24", "title": "Президентът на Швейцария иска референдум за позицията на страната спрямо ЕС"}
{"url": "https://www.24chasa.bg/novini/article/6629135", "text": "Израелският премиер Бенямин Нетаняху заяви, че страната му ще се оттегли от ЮНЕСКО в края на следващата седмица, предаде ДПА. През октомври Нетаняху обяви, че Израел ще излезе от организацията, след решението на американския президент Доналд Тръмп да оттегли от нея САЩ заради \"антиизраелските й пристрастия\". \"Инструктирах министерството на външните работи да се оттеглим в края на седмицата от ЮНЕСКО\", заяви Нетаняху в началото на днешното редовно правителствено заседание, цитиран от БТА. \"Смятам това за необходимо с оглед на пристрастното, едностранчиво и смехотворно отношение на организацията към нас, както и на фона на категоричната позиция на САЩ в ООН, която приветстваме\", каза още той. Израел се оплака, че в поредица резолюции на ЮНЕСКО, осъждащи израелските действия в Ерусалим, не е била взета под внимание връзката на евреите с града и предизвикващото спорове свещено място, наричано от мюсюлманите Благородното светилище, а от евреите - Храмовият хълм. Тази година организацията добави към списъка си с обектите на световното културно наследство старата част на Хеброн на Западния бряг - място за поклонение за християни, евреи и мюсюлмани, предизвиквайки възмущение в Израел. През седмицата Общото събрание на ООН прие с голямо мнозинство резолюция срещу решението на Вашингтон да признае Ерусалим за израелска столица. \"Палестинците са тези, които не искат решение на конфликта\", каза Нетаняху, имайки предвид изявлението на палестинския президент Махмуд Абас, че няма да работи със САЩ по никакъв мирен процес.", "date": "2017.12.24", "title": "Израел ще се оттегли от ЮНЕСКО в края на следващата седмица"}
{"url": "https://www.24chasa.bg/novini/article/6629274", "text": "Временно движението по път III-375 Пещера - Пловдив при с. Йоаким Груево е ограничено, поради ПТП. Обходен маршрут през Куртово Конаре - Кричим - Устина - Перущица - Йоаким Груево и обратно. Това съобщиха от пресцентъра на АПИ.                                                                                                                                                                                                                                                                                                                       ", "date": "2017.12.24", "title": "Катастрофа ограничава движението по пътя Пещера - Пловдив"}
{"url": "https://www.24chasa.bg/novini/article/6629202", "text": "Папа Франциск заяви, че се моли за  , предаде Асошиейтед прес. В днешното си приветствие към събралите се на площад \"Свети Петър\", часове преди литургията на Бъдни вечер, Франциск каза, че бурята \"е причинила многобройни жертви и големи разрушения\", предава БТА. Светият отец заяви, че иска да увери населението на Минданао, че се моли за него, че се моли \"милостивият Бог да приеме душите на загиналите и да утеши всички, които страдат от това бедствие\". \"Нека се молим за тези хора\", призова той събралите се на площада. При бурята загинаха над 120 души, а около 160 са в неизвестност. По други данни жертвите са повече - над 200.", "date": "2017.12.24", "title": "Папата: Моля се за жителите на опустошения от буря филипински остров Минданао"}
{"url": "https://www.24chasa.bg/novini/article/6629313", "text": "Ураганни ветрове бушуваха през миналата нощ над територията на Полша, повредиха електропроводи и лишиха от ток над 70 хиляди домакинства, предадоха полски медии и ТАСС. Към 9 часа тази сутрин в северния град Гданск скоростта на вятъра е достигала 81 км/ч, а в Сувалки на изток и Белско Бяла на юг - до 68 км/ч. В планините скоростта е била до 100 км/ч., предава БТА. В Поморското воеводство е загинало седемгодишно момче, след като прекършено от стихията дърво паднало върху автомобил. Ураганни ветрове духат в десет от 16-те воеводства в Полша. Националният Институт за метеорология предупреди, че и днес вятърът няма да стихне. В пет воеводства заплахата е от първа степен, в четири е от втора, а по балтийското крайбрежие - даже от трета. Аварийни екипи се стараят да възстановят електроподаването за Бъдни вечер.", "date": "2017.12.24", "title": "Хиляди са без ток в Полша заради ураганни ветрове, има загинало дете"}
{"url": "https://www.24chasa.bg/novini/article/6629316", "text": "Жестока   взе три жертви. Челно са се сблъскали микробус \"Фолксваген\" и лек автомобил \"БМВ\". Загинали са трима – жена и дете, пътници в БМВ-то, и друго дете, което е намерено на пътното платно, предаде  . Двамата водачи са откарани в болница със сериозни травми. Установява се самоличността на участниците в катастрофата. Разследват се причините.", "date": "2017.12.24", "title": "2 деца и жена загинаха при челен сблъсък между кола и микробус край Пловдив"}
{"url": "https://www.24chasa.bg/novini/article/6629209", "text": "До 10 хиляди имигранти, бедстващи в бежански лагери и центрове в Либия, ще бъдат доведени в Европа през 2018 година, съобщиха от италианското правителство в неделя, предава AFP. Инициативата е част от опитите на европейските страни да предприемат мерки във връзка с влошаващите се условия на бежанците в Либия, където хиляди хора, тръгнали към Европа, са заловени и предлагани на робски пазари и докато чакат новите си господари са държани в нечовешки условия. Министърът на вътрешните работи на Италия Марко Минити заяви в интервю пред италианското издание La Repubblica, че „през 2018 година до 10 хиляди бежанци ще могат да дойдат в Европа без риск, по хуманитарни коридори“, предава \"Фокус\".", "date": "2017.12.24", "title": "До 10 000 бежанци ще бъдат доведени в Европа от Либия през 2018 година"}
{"url": "https://www.24chasa.bg/novini/article/6623889", "text": "Готови ли сте за Бъдни вечер? Знаете ли какво трбява да има на трапезата? Познати ли са ви обичаите, ритуалите и забраните, свързани с този светъл празник? Ако имате колебания какви ястия трябва да приготвите, как да подредите масата или пък какво е редно да правите и какво не, ние ви предлагаме откъс от книгата на Лилия Старева „Коледа и Нова година по български”. От него ще научите всички тънкости около ритуалите за Бъдни вечер.  Евгения (гр. Благородна), Евгени, Жени, Джени, Джейн, Благороден, Благородна, Малчо, Мален, Малена, Малин Вечерта преди да се роди Христос е първата от трите кадени вечери. Нарича се Бъдни от бдение, а може би и от бъдеще, бъднини. И в двата случая символиката е директна – за чудото, което предстои, трябва да бди целият народ. За бъдещето си – също. Денят преди Коледа е ден, в който цялата природа затаява дъх в очакване. Птиците спират да пеят, листата на дърветата спират да трептят, водите в реките спират да текат. Казват, че някога единствено кукувицата не спряла да кука, трепетликата – да трепери, и реката Лъкатуща – да се движи. Затова и били наказани от Божията майка: кукувицата – да кука само три месеца в годината (от Благовец, 25 март, до Еньовден, 24 юни); трепетликата – все да трепери, листата й никога покой да не намерят; в криви и тесни пътища да разлива водите си реката. Бъдни вечер се нарича още Малка Коледа, Суха Коледа, Детешка Коледа, Мали Божич. Раждането на новото слънце и на новия Бог слива езическите представи на древния българин и по-късната му християнска вяра в едно – идеята за раждането и обновлението на света с надеждата за добро. Затова и целта на коледните обичаи е да покажат бъдещето, да предпазят от бедствия, да донесат плодородие. Родените на Бъдни вечер деца наричат самодивски (в Пловдивско), защото могат да виждат съществата на отвъдното. Ако е родено преди Игнажден, му правят огърлица от бял лук, за да го предпазва през идващите Мръсни, Погани дни (от Коледа до Йордановден). Символ на младия Бог, който ще се роди, а също и на очакваното с него плодородие е бъдникът – дебело дъбово или крушово дърво, което домакинът на всеки дом трябва да отсече. Огънят и космическото дърво, като връзка между небето и земята, са в основата на всички чудеса тази вечер. Бъдникът се миросва за плодородие и добър живот. Предвестници на добрата вест са малките коледари – деца от 8 до 12 години, – които обикалят къщите, удрят с дряновите си тояги по прага и благославят: “Да се роди, да се роди, дето рало ходи и дето не ходи!”, а домакинята ги посреща със сито, пълно с пшеница, посипва ги със семена и ги дарява с кравайчета. Коледарчетата благославят и около огнището, където всяко добро наричане се сбъдва. Централно място заема обредният хляб – боговица, богова пита, божичник, вечерник, светец. Месят го момиче или млада булка, празнично облечени, с китка от босилек, чемшир или червено мушкато. Меси се с мълчана вода (вода, която е донесена при пълно мълчание). Брашното се пресява през три сита. Меси се хляб, а за пчелите и за овцете – овчарник. Той се украсява с фигурки от тесто – орач с рало и волове, снопи, кръстци и пр. С водата, в която са измити точилката и ръцете на жената, която е месила, се пръскат кошерите. Някога редили трапезата върху слама, символизираща сламата в яслите, в която е бил положен младенецът при раждането му. След като трапезата се прекади, стопанинът – с хляба със свещ върху него и с чаша вино – излиза на двора и кани светците, покровители на бурите и градушките през лятото, Илия, Вартоломей и Герман на вечеря – да ги умилостиви и да предпази нивите от летни бури и гръмотевици. Питата се разчупва високо над главата, за да са високи и класовете по нивите. Първото парче, което се прелива с варено жито и вино, е за къщата, второто – за Света Богородица. После се раздава на всеки член от семейството, като най-напред се дава на мъжката челяд. Бащата и останалите от семейството хвърлят по няколко житни зърна нагоре, “за да се роди и стане толкова голямо житото”. На трапезата се остава дълго, за да е сигурно, че изпращаните магически знаци и послания към съдбата ще се сбъднат. Ако някой трябва да стане по-рано, добре е да ходи приведен, като отрупано с плод дърво. Накрая всички стават заедно – да узреят житата по едно и също време. Колкото по-рано се седне на трапезата, толкова по-рано ще узрее житото. Отделя се по хапка от всички ястия за починалите близки и на сутринта се носи на гроба. След разтребването на трапезата част от сламата се пали на най-високото място. Който пръв запали сламата си, на него най-рано ще узрее житото. И още – докъдето стига светлината от огъня, дотам няма да удря град през лятото. Другата част от сламата се слага върху плодни дръвчета, за да раждат повече. Бъдникът гори цяла нощ в огнището и огънят се пази да не угасне. Живи въглени от бъдника се слагат във вода, прекадена вечерта. Тази вода се пие и предпазва от зли сили, особено в дните от Коледа до Водици, които се наричат Мръсни, Погани дни. Моми, на които им е време да се омъжат, не месят хляб, защото се вярва, че ако се омъжат през годината, ще изнесат плодородието от къщата. Сламата и пепелта от бъдника не се изхвърлят. Който седне на трапезата, не бива да се оглежда много, защото рано ще му побелеят косите. Ако сребърната пара е в парчето, отделено за Богородица или за къщата, годината ще е много добра за всички. Мома и момък могат да узнаят името на годеника и годеницата, с които им е отредено да бъдат, ако успеят да станат незабелязано от трапезата и да подслушат какво си говорят съседите. Първото мъжко или женско име, което чуят, е името на човека, когото ще срещнат още по празниците. Листата от бръшляна от трапезата, сложени под възглавницата, предсказват здравето на този, който е преспал върху тях. Ако са останали свежи и зелени до сутринта, човекът ще бъде здрав през годината. Зад палешника (широкото остро желязо на ралото; ралник; лемеж) се оставят живи въглени, наречени за различни селскостопански култури. На сутринта се гледа дали въглените са изгорели. Колкото повече пепел има, толкова по-голямо ще е плодородието. Ако въгленът е почернял, предсказанието не е добро. На въглен може да се предскаже и времето през годината. Наричат се дванадесет въглена на дванадесетте месеца и отново пепелта показва дали ще бъдат благоприятни за реколтата и човека. За изобилието на месеците през годината се гадае и с лук и сол. След като всички си легнат, домакинята разрязва глава кромид лук и слага в дванадесет люспи две-три щипки сол. Нарича ги на дванадесетте месеца и ги качва на покрива на къщата. На сутринта гледа дали солта се е стопила, или не. Ако се е стопила, съответният месец ще е дъждовен и плодороден. Ако солта е останала и се е втвърдила, месецът ще е сух и неплодороден. Ако пепелта от бъдника на сутринта е много, много ще е и плодът по земята и стоката. На Бъдни вечер се разчупват орехите, които са наречени за всеки още от Игнажден. Ако при счупването те останат цели, ако са бели и едри, човекът ще е здрав и ще му върви през годината. Метеорологични прогнози Каквото е времето на Бъдни вечер, такова ще е и през юли. Ако времето е мъгливо, такова ще е то и през годината. Ако на Бъдни вечер времето е облачно, пролетните култури ще са добри и пчелите ще носят повече мед. Ако целият ден е облачен, ще има болести през годината. Ако на Бъдни вечер вали сняг, пчелите ще се роят много. Трапезата на Бъдни вечер пресъздава магия за плодородие и късмет. В песните я наричат “шестредна” и “седмопола” и се смята, че всяка трапеза има шест по-малки, всяка от които пък се състои от седем реда. Слагат се храни, които набъбват, също като тях “да набъбват” късметът и плодородието. Колкото повече са ястията, толкова по-богата ще е годината. Ястията трябва да са нечетен брой – 7, 9, 11... Трапезата е “символна”. Всичко, което се поставя, има за цел да донесе изобилие – обреден хляб с пара, царевица, пуканки, боб, ябълка, ошав, дори се добавя и бучка пръст от нивата. Чесънът предпазва от зло и болести, медът е послание за сладък живот, дряновите клонки, орехите и бръшлянът – за здраве. Медът, пепелта и тамянът са лек за различни болести. На трапезата се нареждат само постни ястия – сарми от кисело зеле с ориз, пълнени с ориз чушки, фасул, зелник, ошав, счукан чесън с орехи, тиквеник, варено жито, върху което се поставя Богородичният хляб, плодове, орехи, мед, грозде, дюли. Приготвя се пита (или баница) с късмети. Слагат се сребърна пара, бяло седефено копче за овцете, житен клас за орача, бяло сгънато листче за учение, дрянови пъпки за здраве. Обредните хлябове са три вида. Един – посветен на празника: боговица, богова пита, светец. Друг – посветен на стопанството и къщата, и трети – за коледарите. Да се изпишат и украсят е било чест за всяка домакиня и нещо като визитна картичка на дома. Шарките обикновено са кръсташка (релефна украса с форма на кръст), кръг, цвете, лък. Кръсташката означава ангелска, Божия сила, цветето – младост. Лъкът символизира мощ срещу нечисти сили, духове и болести. На трапезата на Бъдни вечер задължително се слага и сол. За българина солта има особено значение. Къща без сол не бива. Където свърши солта, там влизат болестите и раздорите. Затова и всяка стопанка гледа никога да не остане без сол и ако трябва, от съседите ще вземе на заем, а мъжът й, като тръгне на пазар, първо за сол ще пита: има ли, или да купи. Когато се реди масата, солницата се слага най-напред. Ако това не се направи, лошо е и за дома, и за челядта. Символизира световното дърво, изобилието, което то дава, и ролята му да свързва небето и земята, да бъде път към света на прадедите. Дървото организира света хоризонтално (в четирите посоки) и вертикално (небе, земя и под земята). Дъбовото дърво, от което най-често се прави бъдник, се смята за свещено. Славянските ни прадеди са вярвали, че на световното дърво са отишли душите на мъртвите. Крушовото дърво – второто най-често използвано дърво, от което се прави бъдник – е символ на изобилие и плод. В народното творчество дървото може да се замени със стилизация на жена, което също е знак за плодовитост и живот. В народната поезия се среща често и митологемата дърво–човешки двойник. Младите се сравняват с младо дръвче, болните – със сухо дърво, старецът на голяма фамилия – със столовато дърво. Миросването е магия за плодородие и увеличаване на жизнените сили. Символизира връзката между живия и неживия свят. Затова и пепелта от бъдника има магическа лечебна и предсказателна сила. Днес елхата във всеки дом замества бъдникът. И тя като него е символ на дървото на живота, което свързва световете, нашия и небесния. Мястото, на което е поставена се превръща в сакрално, замества огнището, най-святото място в дома на старите българи. Затова по аналогия и мястото на елхата е на изток или юг. Събирането около елхата е събиране на място, в което има отворена връзка между световете, където пожеланията, наричанията и благословиите могат да се чуят и да се случат. Затова събираме децата около елхата, обещаваме им Дядо Коледа да чуе и изпълни желанието им. С песни и хубави думи се обръщаме към светеца, настройваме го с добро и за добро. Украсата, която се слага на елхата, също както и трапезата, има символен смисъл. Всяка играчка е символ и благослов. Плодовете – са пожелание за плодородие, кръглите топки са многоликия Космос, звездата – е символ на очаквания Младенец, свещите – са земният аналог на небесното слънце, светлината, която грее в домовете сякаш направо от “Горния свят.” Присъства на трапезата, като се свързва с представата за святост и чистота. Земята е истина и предизвиква истини. Някога клетвата в торба пръст служела като последно свидетелство за истинност. Земята е чиста. С пръст човек може да си умие лицето, когато няма вода. Земята също свързва световете. Смята се, че тя се намира в средния свят. Вярвало се е, че през пещера (тоест минавайки през земята) може да се отиде в долния свят. От земята може да се мине и в горния свят, но там стигат само орлите. Притежава особена магическа сила, също както и водата, загребана отведнъж и донесена от бащино и майчино момиче, тоест щастливо и закриляно. При всички празнични ритуали трапезата не може да бъде прикадена, без да има вода на нея. Има апотропична (отблъскваща) сила. Той е сигурно предпазно средство против уроки, магии, ухапване от змии. Вярва се, че пъди всички зли сили, самодиви и болести. Магията му е позната от езически времена, когато славяните са предлагали на старите си богове чесън в чаша. Символизира здраве и дълголетие, затова и предсказанията, които се правят с него, са за тях. В древногръцката митология той се свързва с безсмъртието. Смята се от народа за най-здравото дърво след чемшира, затова е символ на здраве и дълголетие. Дрянът цъфти рано и това е връзката му с младостта и радостта. Има основна обредна функция в целия новогодишен празничен цикъл. Из  Книгата може да поръчате  !", "date": "2017.12.24", "title": "9 обредни вещи, които всяко семейство трябва да има в дома си на Бъдни вечер"}
{"url": "https://www.24chasa.bg/novini/article/6628911", "text": "В първото си коледно обръщение към нацията германският президент Франк-Валтер Щайнмайер призовава гражданите на страната да покажат търпение, докато страната приближава новата година без стабилно правителство, предаде ДПА. Самото обръщение ще бъде произнесено вечерта преди Коледа, но копие от текста вече е публикувано в неделните вестници. \"Можем да имам доверие\", заявява Щайнмайер и припомня, че живеем във време, в което постоянно се сблъскваме с неочакваното, включително що се отнася до формирането на правителство. Той увери, че политиците действат в рамките на конституционните правила, които съществуват точно за подобна ситуация, макар че не са прилагани досега, информира БТА. Президентът напомни на германците за историята на Коледа, призовавайки ги да вярват в политическите лидери. \"Ако хората не бяха смели и готови да посрещнат неизвестното, пастирите във Витлеем щяха да се разделят\", припомня той. Това е първата коледна поздравителна реч на Щайнмайер, който встъпи в длъжност през март тази година. ", "date": "2017.12.24", "title": "Щайнмайер: Германия да не се страхува от политическата несигурност"}
{"url": "https://www.24chasa.bg/novini/article/6628973", "text": "Най-малко 37 филипинци загинаха, след като пожар избухна в търговски център в град Давао,  Според заместник-кмета на града Паоло Дутерте, който е син на филипинския президент, шансът да бъдат открити оцелели след пламъците е „равен на нула“. Съобщава се също за шестима души, които са били спасени и откарани в болница. Те са служители на мола. Според полицията огънят е тръгнал от мебелен магазин на третия етаж и впоследствие се разпространил и по другите етажи.", "date": "2017.12.24", "title": "Десетки загинаха при пожар в мол във Филипините (Снимки)"}
{"url": "https://www.24chasa.bg/novini/article/6628991", "text": "Гъста мъгла, спуснала се над Обединените арабски емирства(ОАЕ) в неделя, възпрепятства полетите за и от големите летища в страната, докато хиляди чуждестранни жители на Емирствата бързат да стигнат до родните си места за Коледа и Нова година, предава AFP. Десетки полети са отменени, пренасочени или със закъснение в трите основни летища на емиратите Абу Даби, Дубай и Шария, информира \"Фокус\". Летището в Дубай, едно от най-натоварените в света, отмени 17 полета, тъй като видимостта в някои райони на емирата е паднала до под 100 метра, а още най-малко 100 приходящи полета са или отклонени към други летища, или със закъснение, според управата на летището. Всичко това може да причини сериозни неудобства за хиляди туристи, които са планирали да прекарат коледно-новогодишната си ваканция в популярната дестинация.", "date": "2017.12.24", "title": "Отмениха полети до и от Обединените арабски емирства заради гъста мъгла"}
{"url": "https://www.24chasa.bg/novini/article/6629033", "text": "В светлите дни около Рождество Христово в църковния календар има поредица от празници. В тези дни врачанският митрополит Григорий ще оглави тържествените богослужения във Враца, Видин, Монтана и с. Добруша. На 24 декември, неделя преди Рождество Христово (Бъдни вечер) – владиката ще бъде в Монтана, където ще се оглави богослуженията в този ден, сред които ще бъде и специален чин “обновление на храма” в църквата “Св. св. Кирил и Методий”. Заедно с врачанския митрополит в църквата ще служат и свещеници от града. На самото Рождество Христово, 25 декември, владиката ще предстоява богослуженията в катедралния храм “Св. Апостоли” във Враца. Началото на утренята, последвана от света литургия, ще е в 8 часа. На 26 декември, когато се отбелязва Събор на света Богородица, митрополит Григорий ще бъде във Видин, където той е наместник на овдовелия епархийски престол. Там в катедралния храм “Св. Димитър Солунски” в 9 ч. ще започне тържествена света литургия за празника на света Богородица. На 27 декември православната църква чества паметта на първия мъченик за Христовата вяра - свети архидякон Стефан. На този ден врачанският владика ще оглави богослуженията в село Добруша, където църквата носи името на св. Стефан. На 1 януари отбелязваме празника Обрезание Господне, както и паметта на св. Василий Велики. Архиерейска света литургия ще започне в 9.30 ч. в катедралния храм “Св. Апостоли” във Враца. Владиката ще предстоява богослужението в съслужение със свещеници от града. Врачанска митрополия приканва всички православни християни да вземат молитвено участие в празничните богослужения.", "date": "2017.12.24", "title": "Владиката Григорий оглавява празничните богослужения\nв Северозапада"}
{"url": "https://www.24chasa.bg/novini/article/6628861", "text": "Десет души от едно семейство загинаха рано тази сутрин в южната част на Пакистан, след като фургонът, в който са пътували, е бил смачкан между два автобуса, идващи от противоположни посоки, предаде ДПА. \"Загинали са всичките 10 пътници\", съобщи Нисар Ахмед, говорител на полицията в град Джамшоро. Сред загиналите има четири жени и пет деца. Шофьорите на двата пътнически автобуса са избягали след катастрофата и полицията ги издирва, съобщи БТА. Трагедията се е случила около 3 часа сутринта (около 22 ч. снощи по Гринуич). Тежките катастрофи са често срещано явление в Пакистан поради липсата на инфраструктура, зле поддържаните превозни средства и безразсъдно шофиране.", "date": "2017.12.24", "title": "Десет души от едно семейство загинаха при \nкатастрофа в Пакистан"}
{"url": "https://www.24chasa.bg/novini/article/6628884", "text": "Трима младежи са загинали при пътен инцидент в Харманли, съобщи ОД на МВР - Хасково. Катастрофата е станала тази сутрин в 01.20 часа на улица \"Македония\" в града. Мъж на 26 години е шофирал лек автомобил Ауди с несъобразена с пътните условия скорост. Той е загубил управлението, излязъл е от платното и се е ударил челно в бетонен гараж. От удара на място са загинали водача и возещите се в колата двама младежи - също от Харманли, на по 25 и 27 години. По случая е образувано досъдебно производство.", "date": "2017.12.24", "title": "Катастрофа в Харманли, трима младежи са загинали"}
{"url": "https://www.24chasa.bg/novini/article/6628872", "text": "Русия се надява, че Евросъюзът ще престане да върви \"на повода на малобройна, но агресивна група\" русофобски настроени страни, които използват антируските си настроения, за да решават собствените си теснокористни задачи. Това заяви министърът на външните работи на Русия Сергей Лавров в интервю за днешния брой на кипърския вестник \"Симерини\", предаде ТАСС. Според Лавров в политическите и бизнес среди в ЕС все по-често се чува недоволство във връзка със спиралата от санкции, развъртяна от Брюксел под натиска на Вашингтон, предаде БТА. В Москва се надяват, че в Евросъюза ще преодолеят инерцията на мислене, ще намерят в себе си сили да се откажат да градят политиката към Русия на принципа на \"най-малкия знаменател\" - ще престанат да вървят \"на повода на малобройна, но агресивна група\" страни, които са настроени русофобски и разиграват антируската карта за решаване на \"теснокористни задачи\", подчерта руският дипломат номер едно. Лавров даде висока оценка на позицията на Кипър, който, според думите му, се обявява за скорошно нормализиране на отношенията Русия - ЕС\". ", "date": "2017.12.24", "title": "Лавров: Надяваме се ЕС да преодолее инерцията на русофобското мислене"}
{"url": "https://www.24chasa.bg/novini/article/6628889", "text": "Ново дело започва срещу шведския турист Ралф Сундберг, който изрита камериерка в Слънчев бряг на 3 юни, научи 24 часа. Пострадалата Диана Петкова вече е внесла граждаски иск в размер на 50 000 лв. за нанесени неимуществени вреди. Процедурата е задействана на 21 декември, предстои в първите работни дни на новата година документите да бъдат изпратени в Швеция. Делото срещу Ралф Сундберг ще се гледа в родината му, обясни адвокатът на камериерката Станко Кралев от Бургаската адвокатска колегия. „Да, адвокатът внесе жалбата преди дни. Не се отказах, защото наказанието, което получи Сундберг в България, бе обидно за мен. Една глоба от 4500 лв., която за него е нищо. Накрая той си тръгна с чисто съдебно досие, сякаш нищо не се е случило, а моят кошмар продължава и едва ли някога ще мога да изтрия нанесения  ритник от съзнанието си“, сподели пред 24 часа пострадалата Диана Петкова. Тя отнесе злополучния ритник в главата на 3 юни, а на 26 септември Ралф Сундберг бе освободен от наказателна отговорност и глобен от районния съд в Несебър. До този парадокс се стигна заради чистото съдебно минало на шведа, квалификацията на нанесения ритник като \"лека телесна повреда\" и липсата на нанесени материлани щети по време на деянието. Още на следващия ден шведът отлетя за родината, а след като присъдата бу потвърдена и на втора инстанция преведе глобата по банков път. Развоят на събитията обаче провокира сериозна дискусия за промяна в закона, която да не допуска при подобни деяния да се налага само административно наказание.", "date": "2017.12.24", "title": "Само в \"24 часа\": Изританата камериерка поиска 50 хил.лв. от шведа бияч, ще го съдят в родината му"}
{"url": "https://www.24chasa.bg/novini/article/6628890", "text": "Изграждането на автомагистралите „Хемус“ и „Струма“ ще бъдат приоритет на Министерството на регионалното развитие и благоустройството и през 2018 г. С „Хемус“ е свързано бъдещето на Северна България, която изостава в развитието си от Южна България и заради липсата на модерни и бързи пътни връзки. Този дисбаланс трябва да бъде преодолян, за да се спре обезлюдяването на региона. Това съобщиха от пресцентъра на Министерство на регионалното развитие и благоустройството. Общата дължина на магистралата е 420 км. Към момента са изградени участъците София – Ябланица и Белокопитово – Варна или общо 165 км. Очаква се догодина в строителство да са още 75 км – от Ябланица до п.в. Боаза, от Боаза до пътя Ловеч-Плевен, както и участъкът Белокопитово-Буховци. По настояване на МРРБ в националния бюджет за 2018 г. са заделени допълнително 85 млн. лв. за изграждането на тази ключова пътна артерия. За ускореното развитие на Северна България е важна и магистралата „Русе –Велико Търново“. Подготовката на строителството й върви с бързи темпове. Предстои Министерството на околната среда и водите да излезе със становище по доклада за ОВОС на проекта и през 2018 г. да стартират процедурите за инженеринг и избор на изпълнител. Новата АМ „Русе-Велико Търново“ може да бъде завършена през 2021-2022 година. 2018 г. ще бъде решаваща и за АМ „Струма“. Очаква се Лот 3.3 от Кресна до Сандански да бъде готов с 6 месеца по-рано – още през ноември 2018 г. Амбицията на Агенция „Пътна инфраструктура“ е да влезе в график и с най-трудния участък – през Кресненското дефиле. Най-късно до края на март догодина трябва да е готова цялостната тръжна документация за избор на изпълнители на проектирането, строителството и строителния надзор. Индикативният краен срок за стартиране на обществените поръчки е 30 април 2018 г. и ако няма обжалване, в края на август трябва да има избрани изпълнители. Много важен за връзките между балканските страни и бързото придвижване на трафика е и проектът за модернизация на скоростния път от Калотина до София. Вече започна подготовката за участъка от ГКПП „Калотина“ до Сливница, който е с дължина 31 км и индикативна стойност 258,6 млн. лв. Обществените поръчки за избор на изпълнители на двете отсечки – от Калотина до Драгоман и от Драгоман до Сливница се обжалват, но КЗК не е образувала производство по жалбите и скоро поръчките ще бъдат обявени повторно. Това е един от знаковите проекти, стартирани по времето на кабинета „Борисов 3“. За периода от 5 май 2017 г. досега беше дадена „зелена“ светлина на инвестиции за над 1,5 млрд. лв. Наред с участъците по „Струма“ и „Хемус“, по ОП „Региони в растеж“ 2014-2020 г. се ремонтират 193 км второкласни и третокласни пътища, като беше извършена първа копка на обекти за 160 млн. лв. Сред тях са пътищата Пловдив-Асеновград, Бучин проход-Берковица, Враца-Леденика и други. Предстои да бъдат възложени още около 246 км, като общата стойност на инвестициите по ОПРР е 380 млн. лв. Много важна за повишаване на безопасността на движение е реконструкцията на участъка Поморие - Ахелой с изграждане на второ платно, както и строителството на обхода на гр. Ахелой, с което трафикът ще бъде изведен извън града. Предстои през 2018 г. да започне изграждането и на обхода на Поморие. През 2018 г. се очаква бум в санирането. Догодина ще бъдат санирани най-малко 1000 сгради със сключени в периода 2015 - 2016 г. договори с Българската банка за развитие. Чрез Оперативна програма „Региони в растеж“ 2014-2020 г. МРРБ инвестира и 624 млн. лв. в образователна и спортна инфраструктура в 416 училища, детски градини и висши учебни заведения. Всеки един от тези проекти ще донесе приходи, ще създаде работни места, ще генерира развитие и икономически растеж.", "date": "2017.12.24", "title": "\"Хемус\" и \"Струма\" ще бъдат приоритет на МРРБ и през 2018 г."}
{"url": "https://www.24chasa.bg/novini/article/6628888", "text": "Украински гражданин е задържан за серия обири на кафе-автомати в Приморско. Това съобщиха от пресцентъра на ОДМВР-Бургас. Служителите от Районно управление – Приморско със съдействието на служители от Районно управление - Созопол са задържали криминално проявения и осъждан М.Е., 28-годишен (украински гражданин), временно живеещ в с. Равадиново, който не е притежавал документ за самоличност, за това че на 15 срещу 16 декември т.г., чрез взломяване на два кафе-автомата, разположени в Приморско, е откраднал монети на стойност около 420 лева и е направил опит за кражба на сумата от 70 лева от трети кафе- автомат, който взломил, както предходните два. М.Е. направил пълни самопризнания за случаите и описал точния механизъм за извършване на кражбите. В резултат на полицейските действия е констатирано, че 28 годишния украинец взломил и четвърти кафе- автомат, собственост на 40-годишен мъж от Приморско, монтиран в крайморския град, от който извършил кражба на неустановена парична сума. Извършителят на деянието е задържан с прокурорско постановление на прокурор от Районна прокуратура – Царево за срок от 48 часа. Работата по случаите продължава от служители на Районно управление – Приморско.", "date": "2017.12.24", "title": "Задържаха украинец за серия обири на кафе-автомати в Приморско"}
{"url": "https://www.24chasa.bg/novini/article/6629026", "text": "Генералният секретар на НАТО Йенс Столтенберг заяви, че руските подводници показват изключително висока активност и призна, че флота на Северноатлантическия алианс е загубил необходимите навици за борба по море, предава РИА Новости, цитирана от \"Фокус\". „Русия вложи значителни средства в своя флот, особено в подводниците си. Активността им, в момента, е на най-високото си ниво от времената на Студената война“, заяви той в интервю за немското издание Frankfurter Allgemeine Zeitung. В същото време, Столтенберг посочи снизилата се готовност на Алианса да отговори на предизвикателствата по море. „След края на Студената война, НАТО съкрати своите възможности по море, особено възможностите си за борба с подводници. Ние тренирахме много по-малко и загубихме навиците си“, поясни той.", "date": "2017.12.24", "title": "Столтенберг: Флотът на НАТО е загубил навиците си за борба по море"}
{"url": "https://www.24chasa.bg/novini/article/6628433", "text": "Ако след 1 януари 2018 г. няма драстично поскъпване на тока за стопанските потребители, през цялата зима любителите на зимните спортове ще плащат същите цени за лифтовете и ски влековете в големите зимни курорти, както миналата година. Проверка на “24 часа” показа, че актуалните цени в момента с малки изключения не са променяни в сравнение с миналия сезон. Има обаче нови услуги и нови възможности за ползване на намаления. Активният сезон на повечето места започва на 22 или 23 декември. Еднодневните карти за лифтовете и влековете до тази дата струваха по-евтино, но далеч не всички писти бяха обработени и не всички лифтове бяха пуснати. Нощта на 22 срещу 23 декември например беше последната възможност за безплатно нощно каране на ски в Боровец. До 17 декември в Банско също бяха валидни по-ниски цени. В най-големия ски курорт у нас - Банско, с неговите общо 75 километра писти, действат същите цени, както миналата зима. Еднодневната карта струва 58 лева за възрастни, 52 лв. за студенти, ученици и пенсионери, 40 лв. за деца между 7 и 12-годишна възраст и символичният 1 лев за деца под 7 години Тази такса от 1 лев се налага заради обстоятелството, че в цената на картата е включена и планинската застраховка и застраховката “Злополука”, а трябва да има фискален документ, за да се докаже ползването на лифта при евентуална злополука. В Банско има и полудневни карти, които могат да се ползват само след 12,30 часа. Техните цени са съответно 48 лв. за възрастни, 43 лв. за студенти, 34 лв. за деца 7-12 г. и 1 лв. за деца под 7 години. Които по принцип могат да се качват на лифта само с придружител. Цените на картите за повече дни са образувани така, че колкото по-дълъг е срокът на валидност на документа, толкова по-ниска цена за един ден се плаща. Например при картите за възрастни двудневната е 112 лв., тридневната е 170 лв. и т.н. Най-изгодни са сезонните карти, които в Банско струват 1500 лв. за възрастен, 1400 лв. за ученици, 1300 лв. за деца над 7 години и 100 лв. за деца под 7 години. Изгодни са за запалените скиори заради това, че притежателите на сезонна или на фамилни карти, които важат за цялото семейство, осигуряват достъп до бърз коридор за качване на лифта и така човек не трябва да се реди на опашки. При купуването на всички видове карти в Банско се плаща депозит от 5 лева за чипа. Той се възстановява, когато картата се връща. И тук, както и в останалите планински курорти, трябва да се внимава с ползването на картата. Според общите условия за ползването на услугата картите не могат да се преотстъпват на други лица. Това води до блокирането на картата и сумата не се възстановява. В Пампорово промоционалните цени бяха до средата на седмицата. От три дни насам билетът за еднократно ползване на лифта в двете посоки струва 19 лв. за възрастен и 12 лв. за дете. Еднодневната карта е съответно 55 и 33 лв. В Пампорово също се продават карти за половин ден, които могат да се ползват или между 8,45 и 12,30 часа, или между 12,30 и 16,30 часа. Те струват 39 лв. за възрастен и 25 лв. за дете. Цените на лифт картите за повече дни са по-изгодни. Сезонните карти струват 1880 лв. за възрастен и 1040 лв. за дете. От миналата зима картите в Пампорово важат за ползване на съоръженията в цялата зона Пампорово-Мечи чал, т.е. за всички писти от Пампорово до връх Снежанка и от Чепеларе до връх Мечи чал. Между Чепеларе и Пампорово има автобуси на всеки 15-20 минути. Продават се и карти само за Мечи чал, които са по-евтини и могат да се ползват и за портативния влек. Карта за половин ден за Мечи чал за възрастен струва 31 лв., докато за цялата ски зона е 39 лв. За цял ден лифт картата за Мечи чал струва 39 лв. - с 1 лев по-евтино от миналата година. В Боровец официално ски сезонът започва на 23 декември, като предната нощ всички имаха за последен път възможност да направят нощно спускане безплатно. От днес най-евтината лифт карта – за половин ден, и то в часовете от 12 до 16,30, струва 32 лв. Сутрешната е 42 лв. Еднодневната е 55 лв. за възрастни. Сезонната карта с включено нощно каране е 1000 лв. за възрастни и 700 лв. за лица между 7-и и 22-годишна възраст. Цените за възрастови категории са малко по-различни, отколкото в другите курорти. Тук лифт картите за възрастни важат за хора между 23 и 64 години. Детските карти, които са по-евтини, важат за деца между 7 и 14 години, като има отделни младежки карти, които са за хора между 14 и 23 г. Същите карти важат и за лица над 64-годишна възраст. Тъй като картите се издават поименно, при купуването им потребителите трябва да носят документ за самоличност. Също както в другите курорти, те не може да се преотстъпват на други лица. В Боровец от тази зима има нов вид сезонна карта, която струва 500 лв. за възрастни и 300 лв. за деца, но важи само за делнични дни, като включва и нощно каране. Не може да се ползва през уикенда и по време на официални почивни и празнични дни. В курорта залагат и на многократни пластмасови карти за лифт. Презареждането им се прави онлайн, като през декември и януари има 5% отстъпка при всяко презареждане. Притежателите на такива карти прескачат опашката и отиват направо на лифта. Собственикът на такава карта може да си направи профил онлайн и да следи статистиката за спусканията си, както и да участва в томболи. Презареждаеми карти има и за Банско, както и за лифта Симеоново - Алеко. От този сезон също така капацитетът на лифта Ястребец-експрес в Боровец е увеличен с 25%. На 23 декември започна да работи кабинковият лифт Симеоново-Алеко. Неговото работно време е от 8,30 до 16,30 часа всеки ден, но последното качване от началната станция е в 15,30 часа. На 25 декември и на 1 януари лифтът ще започва работа един час по-късно. Пътуването само в едната посока с кабинковия лифт струва 10 лв., а в двете посоки – 15 лв. Полудневните карти както и картата за нощно каране струват по 26 лева, а дневната карта е 35 лева, съответно 28 лв. за студенти и ученици и 21 лв. за деца до 12-годишна възраст. Сезонната карта на “Витоша ски” тази зима е 590 лв. за възрастни, 490 лв. за ученици, студенти и пенсионери и 390 лв. за деца. “Витоша ски” дава 15% отстъпка от цените при ползване на пълно ски оборудване от гардеробите на фирмата или на ски учител, а ако се ползват и двете опции, отстъпката от цената е 20%.", "date": "2017.12.24", "title": "От 55 до 58 лева на ден за ски карта - цени от миналата зима"}
{"url": "https://www.24chasa.bg/novini/article/6628485", "text": "Миналата година световноизвестният астрофизик Стивън Хокинг предупреди, че на човечеството едва ли му остават още 1000 години на Земята. Той призова колкото е възможно по-бързо да бъдат създадени колонии на други подходящи за живот планети в Слънчевата система, тъй като изтреблението вече е неизбежно. На основата на тази прогноза американски медии определиха 25 причини, които могат да доведат до изчезването на човечеството в следващите 10 века. Голяма част от изследователите на този проблем се съгласяват, че максималният капацитет от хора, които Земята може да издържи, е между 9 и 10 милиарда души. По данни на ООН предупредителната бариера от 9 млрд. души ще бъде достигната през 2050 г., а през 2100 г. ще бъде премината червената линия на 10-те милиарда. За това е достатъчно натискането на едно копче. Ще успее ли човечеството да се контролира още дълго? Тази задача става все по-сложна, защото все повече държави се сдобиват или искат да се сдобият с ядрено оръжие. Макар учени от САЩ наскоро да успокоиха, че са на път да създадат нови супербиотици, човечеството бързо се приближава към момента, когато всички съвременни антибиотици ще бъдат напълно безполезни срещу еволюиращите и мутиращи микроби. Малко вероятно е, но е възможно взрив (хипернова) в далечна галактика да освободи такова огромно количество енергия, че това да се отрази на живота на Земята. Една от възможните последици е появата на неочаквани мутации. Магнитните полюси на Земята вече няколко пъти са сменяли положението си през предишните епохи и някои теоретици смятат, че това е повлияло на развитието на нашата цивилизация. Възможно е в близко време да преживеем още една такава промяна, която би могла да доведе до унищожението ѝ.  Това е пряко свързано с тероризма и нарастването на броя на участниците на световната сцена. Докато преди няколко десетилетия малки организирани банди действаха на местно ниво, днес те могат да нанасят вреда на целия свят само с едно натискане на клавишите и да създадат невиждан хаос. Учените отбелязват, че все по-големият “преразход” на ресурсите на планетата води до “изчезване на гори, суша, недостиг на питейна вода, ерозия на почвата, загуба на биоразнообразие и увеличаване на въглеродния диоксид в атмосферата.” Големият адронен колайдер на ЦЕРН помага на учените да разберат как е устроен светът. Съществува обаче страх, че е възможно по случайност да бъде създадена черна дупка, която да го погълне.  Еколози отдавна бият тревога, че запасите на питейна вода по света застрашително намаляват и са сред първите, които ще се изчерпят. Сушата ще направи невъзможни за живот големи пространства, а една от големите бъдещи заплахи са именно войните за вода. Фактът, че все още нищо не е унищожило чевечеството до ден днешен, може да накара хората да възприемат апокалиптичните събития като съвсем малко вероятни и това да ги остави неподготвени срещу бедите. Ако четете тези редове, вие вероятно възприемате храната като даденост. Но не е далече моментът, когато човечеството вече няма да може да се изхранва поради пренаселването и изчерпването на ресурсите, за които вече стана дума. Благодарение на големите постижения в генетиката създаването на “дизайнерски” бебета вече е реалност. Какво би могло да спре правителствата по света в един момент да поискат да създадат армии от свръхчовеци. Така изкуствено създадена еволюция може да доведе до изчезването на човечеството.  Така учените наричат хипотетичен инцидент, при който неконтролируема самовъзпроизвеждаща се нанотехнология ще се разраства дотогава, докато напълно превземе Земята. Доколкото генното инженерство става все по-развито, съвсем скоро чрез него ще може да се вършат непоправими злини ако то е в ръцете на лоши хора. Не е изключено устойчивостта срещу антибиотиците например да не е случайна, а преднамерена. Много се говори за презаселването, но опасност представлява и обратната тенденция. В развитите страни семействата имат по едно дете или изобщо нямат. А кога изобщо ще престанат да се раждат деца? Япония например вече е изправена пред почти катастрофална демографска криза. Повечето учени не се съмняват в съществуването на извънземен живот. При това на по-високоразвита от нас цивилизация. Затова и известни хора като милиардера Елън Мъск например са против това да се изпращат съобщения в Космоса чрез програмата за изкуствен интелект. Ако са много по-умни от нас, има голяма вероятност извънземните да поискат да ни подчинят.  Макар засега повечето слънчеви бури да са сравнително безопасни, известно е, че те влияят негативно на енергосистемата ни. Една изключително мощна слънчева буря обаче би могла да създаде хаос, който бързо може да доведе до гибел. Учени отбелязват, че има 1% вероятност орбитата му да стане нестабилна заради гравитационното привличане на Юпитер. Моделиране разкрива 4 сценария за развитие на ситуацията: изхвърляне от Слънчевата система, падане върху Слънцето, сблъсък с Венера и сблъсък със Земята. Това е една от най-често споменаваните напоследък причини за евентуалния край на света. Промяната в климата води до неочаквани по сила природни катаклизми и до повишение на нивото на световния океан, което би потопило гъстонаселени части от сушата. Една от най-популярните теории за измирането на динозаврите е, че това е станало именно заради падане на космическа скала. Хората биха могли да избегнат тази потенциална опасност, ако не бяха толкова заети да се бият едни срещу други. Промените на климата водят до нестабилност в екосистемите. Една от последиците от такава нестабилност е възможността за поява на мегацунами. Макар да не биха могли да унищожат цялото човечество наведнъж, вълните може да са достатъчно мощни, за да нарушат равновесието и да доведат до низходяща спирала. През октомври т.г. учени предупредиха, че супервулканът Йелоустоун в САЩ може да изригне по-рано от предвиденото и да затрие живота не само на този континент, но и на цялата планета. За по-ясна представа – унищожаването на Помпей от Везувий ще е детска игра в сравнение с подобно събитие. Засега неговото всевластие е обект главно на научната фантастика, но развитието му е толкова неудържимо, че все повече хора се питат кога ли машините ще вземат господството, превръщайки хората в свои роби. Тази причина изглежда странна в контекста на останалите, но според експертите краят на американското световно лидерство може да доведе до спад на икономиката и до безредици. Лесният достъп до информация чрез интернет е едно от големите постижения на човечеството, но фалшивите новини са на път да го превърнат в неговата противоположност. Ще се справят ли хората с тази ситуация, или ще започнат да се избиват един друг от параноя? Забавянето на въртенето на Земята ще доведе до поне 30 гибелни земетресения с 1 млрд. жертви, твърдят учени. Ако четете тези редове, има някаква надежда да сме се разминали с най-страшното, но, от друга страна, вероятно е то да ни застигне в близките дни. Поне така смятат индийски астрономи, според които непознато космическо тяло, липсващо в базата на НАСА, е посяло на 23 декември т.г. на Земята страшен непознат вирус, който ще унищожи всичко живо за броени дни.  Аризонските индианци хопи дават малко повече време на човечеството – до края на следващата година. Гибелта на света те свързват с падаща “синя звезда”. Още в средата на миналия век вождовете на племето разказали за древното пророчество на американските лидери. Учени, анализирали информацията, твърдят, че вероятно става дума за сблъсък с комета, който ще се случи през втората половина на 2018 г. Дори гений като Стивън Хокинг свързва края на нашия свят с Космоса. Само преди дни той обяви, че Корабът на извънземните имал за цел да ни унищожи, твърди знаменитият астрофизик. Според учения НАСА знае за космическия обект, но е засекретила информацията. Доктор Ави Леб от Харвард също е убеден в съществуването на зловещото превозно средство от други светове, но според него целта на пришълците не е да ни унищожат, а да ни проучат. Астрономите посочват, че става въпрос за астероида Оумуамуа (“посланик от далече” в превод от хавайски), който за първи път е забелязан в Слънчевата система. Той привлича внимание именно с необичайната си форма на пура – дължината му е 500 м, а ширината около 80. В момента се намира на приблизително 2,5 млн. км от Земята, или горе-долу 85 пъти разстояниието от Земята до Луната. С наближаването на всяка Нова година апокалиптичните пророчества започват да растат като гъби след дъжд. Някои звучат твърде неправдоподобно, но има и такива, които свързват неразумните човешки постъпки с последици, които рано или късно ще доведат до катастрофа. Известният американски професор Джеймс Хансен предупреди на конгрес в САЩ, че още догодина заради природни катаклизми половината от сушата на Земята може да бъде наводнена. Според Хансен през 2018 г. глобалното затопляне ще е в своя пик, а още през пролетта ще започне порой, който ще доведе до повторение на Всемирния потоп. Дъждовете ще продължат няколко месеца. В началото ще пострадат Великобритания, Италия и Испания, а впоследствие бедствието ще стигне и други страни. Мощно цунами в Индия ще доведе до смъртта на стотици хиляди хора.  Американски геолози пък наскоро обявиха, че числото на гибелните земетресения расте заради забавянето на въртенето на планетата ни около оста ѝ, което се забелязва в определени периоди поради вътрешни причини. Роджър Булъм от университета “Колорадо” в Боулдър проучил трусовете с магнитуд над 7 от 1900 г. насам. Той установил, че в периоди на забавяне на въртенето е имало около 25-30 разрушителни земетресения, при около 15 в останалите периоди. Според него, тъй като Земята е влязла в поредната фаза на забавяне преди 4 години, още през 2018 г. може да се очаква рязък които ще са поне 30 на брой, а жертвите им могат да достигнат 1 млрд. души. НАСА пък съвсем сериозно твърди, че през 2018 г. Земята е заплашена от поне 10 астероида. Най-голямата заплаха обаче ще дойде през 2029 или 2036 година от астероида Апофис с маса от 18 млн. тона, който може да се стовари на планетата, като ударът от това ще е равнозначен на 880 мегатона тротилов еквивалент. Който не загине веднага, ще бъде погълнат малко по-късно от мегацунами. Разбира се, когато дойде дума за апокалипсис, няма как да не се спомене и името на великия Нострадамус. Според тълкуватели на предсказанията му именно през идната година ще избухне огромен военен конфликт на религиозна основа, който ще противопостави християни на мюсюлмани. За тази война се говори от десетилетия, но досега тя, слава богу, все се отлага. Познавачите на пророка обаче плашат, че този път конфликтът е на прага ни и че той ще доведе до огромен брой жертви. Хората ще горят къщите си и ще бягат на север, спасявайки се от химическо оръжие. Британският ясновидец Крейг Хамилтън-Паркър, когото наричат Пророка на съдбата заради точните му предсказания, пък твърди, че 2018 г. ще е година на политически трусове и екологични катастрофи. Съвсем конкретно той вижда изригване на вулкана Везувий в Италия, заради което ще бъде евакуиран Неапол, а последиците ще се разпрострат по целия свят. Според него също изригването на вулкана ще доведе до необичайна сеизмична активност, и “ще тресе дори там, където е било спокойно хиляди години”. Хамилтън-Паркър вижда мощни урагани в Карибския басейн, опустошителни горски пожари в Австралия и Калифорния и ужасни наводнения в Индия и Китай. В политически смисъл британецът предвижда конфликти и напрежение. Едно от съвсем конкретните неща, които ще се случат според него, е преврат срещу Ким Чен Ун в Северна Корея, който ще бъде свален и ще изчезне безследно. Едни от най-шокиращите предсказания за 2018 г. са направени от престижна финансова институциия като датската инвестиционна Саксо Банк. Наред с финансовите прогнози като това, че цената на през 2018 г., а година по-късно ще се срине до 1000 долара, банката прогнозира и разпадането на ЕС. Още догодина ще настъпи разкол между стари и нови членки, а френско-германската ос ще бъде заменена от силно нарасналата тежест на страните от Централна и Източна Европа. Като следствие на това разцепление обаче еврото ще отслабне силно спрямо долара. Саксо банк прави годишни прогнози от няколко години и някои от тях действително се сбъдват. ", "date": "2017.12.24", "title": "25 причини, които ще доведат до изчезването  на хората"}
{"url": "https://www.24chasa.bg/novini/article/6629060", "text": "Джихадисти от \"Ислямска държава\" убиха четирима бойци на проправителствени милиции при нападение в Северен Ирак, предаде ДПА. Около 30 джихадисти атакували позиции на шиитските милиции \"Народна мобилизация\" близо до град Тикрит, на 170 км северно от Багдад, заяви пожелал анонимност източник от местните сили за сигурност, предаде БТА. Нападението, извършено на зазоряван, е започнало с минометен обстрел, последван от офанзива с тежко въоръжение. В района са били изпратени правителствени сили, които отблъснали атаката, убивайки трима джихадисти от \"Ислямска държава\".", "date": "2017.12.24", "title": "Бойци на шиитски милиции бяха убити от \"Ислямска държава\" в Ирак"}
{"url": "https://www.24chasa.bg/novini/article/6629099", "text": "Хил, почина внезапно на 40-годишна възраст, предаде Асошиейтед прес. Това потвърди и говорител на бандата, информира БТА. Семейството на Джордан Фелдстийн се обадило на спешния телефон 911, след като мъжът не могъл да си поеме въздух. Той починал от спиране на сърдечната дейност, докато дойдат парамедиците. Фелдстийн беше мениджър на \"Маруун 5\" от 15 години.", "date": "2017.12.24", "title": "Внезапно почина мениджърът на групата \"Маруун 5\""}
{"url": "https://www.24chasa.bg/novini/article/6629089", "text": "Турските власти днес отстраниха от длъжност 2756 души, работещи в държавни институции, заради предполагаеми връзки с терористични организации, предаде Ройтерс. Сред уволнените има военни, преподаватели, служители в министерства. Смята се, че уволнените са членове или са свързани с терористични групировки, които действат срещу националната сигурност, се казва в укази, публикувани днес в Държавен вестник. Сред уволнените има 637 военни, 360 жандармеристи и 150 университетски преподаватели или други служители във ВУЗ-ове, информира Асошиейтед прес, цитира БТА. Правителството също така закри два вестника, 14 асоциации и една клиника. Около 50 хиляди души бяха арестувани след провалилия се опит за преврат през юли м. г. и близо 150 хиляди бяха отстранени от длъжност заради подозрения за връзки с движението на мюсюлманския проповедник Фетхуллах Гюлен. Според турските власти Фетхуллахистката терористична организация (ФЕТО) на Гюлен стои зад опита за преврат м. г.", "date": "2017.12.24", "title": "Турция уволни 2 756 държавни служители"}
{"url": "https://www.24chasa.bg/novini/article/6628863", "text": "Колкото повече постни ястия сложим на трапезата днес, толкова по-плодородна ще е годината, гласят народните вярвания, свързани с Бъдни вечер. Броят им задължително трябва а да бъде нечетен - 7, 9 или 11. Вярва се, че храната на масата ще донесе изобилие. Традиционно се подреждат обредни хлябове, ошав, чесън, боб, ориз, орехи, мед и др. За празника се приготвят още: постни сърми, пълнени чушки, тиквеник. Празничната трапеза се прекадява от най-възрастния в семейството. Той е и единственият, който може да става от масата по време на вечерята. При разчупване на обредния хляб първото парче символично се оставя за Богородица и починалите, после за къщата, а следващите се раздават на всеки член от семейството според възрастта, както и на домашните животни. След приключване на вечерята трапезата се оставя неприбрана, в символ на очаквания гост. Вярва се, че в тази вечер огънят в огнището не бива да угасва. В него гори така нареченият Бъдник - най-често крушово или дъбово дърво. След вечерта, Бъдникът се гаси и се слага над вратата. Според вярванията, той има магическа, целебна и предсказателна сила. Във всички православни църкви днес се отслужва Света литургия. Обичай е да се гадае и за здраве. Всеки от семейството счупва по един орех и зависимост от това дали ядката е хубава или гнила, го очаква здраве или болест. Младите моми пък могат да сънуват бъдещия си жених, като сложат първата хапка от питата под възглавницата си.", "date": "2017.12.24", "title": "Бъдни вечер е! Подреждаме богати трапези за плодородна година"}
{"url": "https://www.24chasa.bg/novini/article/6625936", "text": "Тук можете да прочетете всичко за празниците - какво къде ще се случва или се е случило. Кой как се готви и кой как е празнувал. Репортерите и кореспондентите на \"24 часа\" ще работят за вас и по празниците!                                                                                                                                                                                                                                                                                                                       ", "date": "2017.12.24", "title": "Коледа"}
{"url": "https://www.24chasa.bg/novini/article/6628813", "text": "На 80-годишна възраст си отиде легендарният астронавт Брус Маккендлес, направил първата в историята \"свободна\" разходка в Космоса. От разпространеното вчера съобщение на американската космическа агенция става ясно, че Маккендлес е издъхнал още в четвъртък в дома си в Калифорния, макар и да не се посочва причина за смъртта му. По време на мисията \"Аполо 11\", Маккендлес отговаря за комуникацията с астронавтите на борда - Нийл Армстронг, Едуин Олдрин и Майк Колинс,  Легендарната снимка на Брус, реещ се безтегловно в космоса вдъхнови поколения наред американци да вярват, че не съществува лимит на човешкия потенциал заяви републиканският сенатор Джон Маккейн, който следва заедно с Маккендлес в Американската военноморска академия.", "date": "2017.12.24", "title": "Почина легендарният астронавт Брус Маккендлес"}
{"url": "https://www.24chasa.bg/novini/article/6628817", "text": "я. По време на празничните дни около Коледа и Нова година, в София ще се паркира безплатно в „Синя“ и „Зелена“ зона, съобщиха от пресцентъра на „Център за градска мобилност\" ЕАД. Жителите и гостите на столицата могат да ползват безплатно зоните на 25, 26, 27 и 30 декември 2017 г., както и на 1 януари 2018 г. В списъка на дните се включват още 24 декември и 31 декември, които са неделни дни и тогава зоните за почасово платено паркиране „Синя\" и „Зелена\" (по принцип) не работят.", "date": "2017.12.24", "title": "До 1 януари включително паркирането в Синя и Зелена зона в София - безплатно"}
{"url": "https://www.24chasa.bg/novini/article/6627004", "text": "Ако се настанявате в нов дом или планирате да обновите изцяло старото си жилище, започнете от антрето. Може да звучи клиширано, но то е визитната картичка на дома, а често пъти се оказва доста трудно за ремонт. Въпреки общоприетото мнение, то се е наложило вече не просто като място, където да си свалим обувките и връхните дрехи, а специален кът от жилището ни. Може да използвате мазилка, облицовка или тапети. Качествената облицовка и правилно подбраните цветове придават светъл и просторен вид на коридора. За да изглежда по-голямо антрето, един от начините е да използвате бяло То ще отвори оптически пространството и ще придаде допълнителна светлина. Ако искате да придадете уют на помещението, по-добре използвайте дървена ламперия или плоскости, за да покриете стените. По-трудно е за поддържане, но пък създава уют. Свежата мазилка е друг вариант как да преобразите дома си. Може да използвате каменна облицовка или тапети, които имитират мазилка. Заложете на светли, перлени цветове и ще останете очаровани от резултата. Тапетите също са вариант. Може да изберете едноцветни, фигурални, гланцирани или обикновени. Но не забравяйте, че обновявате антре и се отнасяйте с внимание към тематичните мотиви. Внимавайте да не претрупате входното помещение. Гардеробите, дрешниците и мното големи шкафове за обувки само създават тягостно впечатление и изискват много труд. Ако имате голям коридор, може да помислите за подобен вариант, но иначе не се увличайте. Без значение дали става дума за голямо, или малко антре, две неща са особено важни - шкафът за обувки и портмантото Може да монтирате закачалка за дрехи на стената или да вземете портманто с малък гардероб. Вариант е също така и комбинация с шкаф за обувки. Как да разположите мебелите, решавате сами и според предпочитанията в семейството. Те трябва да могат да стоят самостоятелно или в комбинация с другите. Все пак съобразете избора им, за да си пасват едни с други. И, разбира се, с квадратурата на помещението.   Добре е към мебелите да има пейка, столче или друго място за сядане. Така гостите ви ще се чувстват по-удобно, когато им се наложи да се събуят или обуят. Както при стените и в антрето е важно да се съобразите с пропорциите и светлината. Светлите мебели са подходящи за по-големи помещения и по-тъмни за по-малките. Ако искате да получите перфектен баланс, заложете на светли стени и под и на тъмни мебели. Те ще изпъкват, но в същото време ще изглеждат не толкова обемни на фона на помещението. Според общоприетата практика изборът на под във входното помещение се движи между гранитогрес, теракота и други подобни. Не е изключено обаче да се наложи да използвате и ламиниран паркет. Той придава уют и топлина на помещението. Имайте предвид обаче, че за коридор е по-добре да използвате по-скъп и по-дебел паркет, тъй като нивото на износеност трябва да е по-голямо. Идеално решение са плочките от гранитогрес, а ако предпочитате ретростил, може и мозайка. Ако изберете гранитогрес, може да разкрасите атмосферата. Освен това той позволява да създадете различни композиции върху пода под формата на фигурален акцент. Паркетът създава уют и очарование, особено ако изберете избелен паркет в кънтри стил. За антрето светлината е от най-голямо значение. Обърнете внимание на избора на осветителни тела за входното си помещение. Ако нямате източник на естествена светлина, ще се наложи да си осигурите подходящо осветление, което да я замести. Друг вариант са LED паната и луните. Може да изберете и вградени лунички под окачения таван. Прекрасно решение е вариант, при който може да контролирате степента на осветление.   Цветовете в интериора са също от голямо значение. Червеното е за акцент, но не и за цялостна визия. Белите, пастелните, както и други светли нюанси ви гарантират по-отворена визия, но и простор в помещението. Ярките нюанси внасят бодро настроение, но както вече споменахме, добре е да не прекалявате с тях. Различните декоративни елементи са прекрасен начин да преобразите антрето.Те са достъпна възможност да скриете различни неравности по стените или пода или да придадете уют на помещението. В зависимост от стила на обзавеждането декорацията може да бъде под формата на пана, гоблени, картини, осветителни тела, лампи, вази, или малки възглавнички за сядане. Плетен кош и цветни черги по пода също подхождат на антрето и могат да му придадат уютен вид. Използването на естествени материали или материи в обзавеждането става все по-модерно. От мода не излизат и класическите ръчнотъкани черги, дървените настилки, бамбуковите настилки и памучните тапицерии на пейки. Каменните облицовки също са прекрасно решение и възможност да освежите и придадете уникалност на вашия дом.", "date": "2017.12.24", "title": "Ремонти с Валери: Жилището се представя с антрето,  започнете ремонта от него"}
{"url": "https://www.24chasa.bg/novini/article/6628826", "text": "Най-малко 9 души бяха ранени, след като мъж ги нападна с мачете в Лос Анджелис само ден преди Коледа. Както съобщава в. \"Дейли Стар\" мъжът е носил противогаз и е извършил нападението си в близост до парка \"Канога\" в града. По сведения на очевидците на мястото е имало служители на реда, които са открили огън по престъпника и са го ранили,  Той заедно с другата 8 пострадали са хоспитализирани. Към момента е неизвестно състоянието на нито един от тях. Причините и обстоятелствата около атаката също се изясняват. Очаквайте подробности.", "date": "2017.12.24", "title": "Мъж нападна с мачете пешеходци в Лос Анджелис, има ранени"}
{"url": "https://www.24chasa.bg/novini/article/6628828", "text": "Турция, с политиката, която провежда през последните години, няма място в Европейския Съюз и би било честно да се прекратят преговорите за влизане на страната в Съюза. Такова мнение изказа австрийският канцлер Себастиян Курц в интервю пред немското издание Bild am Sonntag, предава ТАСС, цитирана от \"Фокус\". „Наблюдаваме значителни нарушения на основни човешки права“, заяви той. „Не мога да се съглася с това, че ЕС вижда какво се случва и се преструва, че нищо не се е случило“. „Според мен, Турция, особено отчитайки посоката на политиката й от последните години, няма място в ЕС“, подчерта австрийският канцлер. „Би било честно да прекратим преговорите за нейното влизане (в ЕС)“, смята Курц. В същото време той напомни, че „в момента, в ЕС няма общоприето мнение по този въпрос“. „Но аз съм оптимистично настроен относно това, че в близките години ще успеем да го постигнем“, добави канцлерът. Той твърди, че „Турция се опитва да оказва значително влияние на турското малцинство в Австрия, Германия и други държави и се опитва да възпрепятства интеграцията (на турците)“. Той смята, че опитите за разпределяне на бежанците в ЕС по квотна система са се провалили. „Опитите за принуждаване на държавите да приемат бежанци няма да тласнат Европа напред“, заяви Курц. „Ако продължим по този път, ще внесем още повече разделение в Европейския съюз. Страните-членки трябва да решават сами, дали да приемат бежанци и колко“, смята австрийският канцлер. Според неговото мнение, „дискусията за квотите, като цяло, е безсмислена“. „Защото мигрантите, тръгнали на път към Европа не искат да попаднат в България или Унгария, а искат в Германия, Австрия и Швеция“, отбеляза Курц. Канцлерът призова за отстраняване на недостатъците в миграционната политика на ЕС. „Границите между предоставянето на убежище и икономическата миграция в момента просто са размити“, обясни той. Според думите му, мигрантите трябва да помагат в своите родни страни или в съседни на своите държави. „Ако и това е невъзможно, то на техните континенти в сигурни райони“, добави Курц, отбелязвайки, че ЕС трябва да организира такива райони и да осигури безопасността на мигрантите там. Само в качеството на последна възможност и то непосредствено на място, трябва да се решава, кой да получи право да дойде в Европа, смята той. „Но ние повече не можем да приемаме всеки човек, който с помощта на превозвачите нелегално е пристигнал в Европа“, отбеляза австрийският канцлер. Според думите на Курц, в Европа има политическа воля за провеждането на такъв политически курс. „Има много промени по въпроса за бежанците на европейско ниво. Почти всички са съгласни, че пътят, по който тръгнахме през 2015 година, е грешен“.", "date": "2017.12.24", "title": "Курц: Турция, с политика й от последните години, няма място в ЕС"}
{"url": "https://www.24chasa.bg/novini/article/6628830", "text": "Новите санкции на ООН срещу Северна Корея (КНДР) се равняват на военни действия и на пълна икономическа блокада на страната, се казва в изявление на севернокорейското външно министерство, предаде Ройтерс, като цитира Корейската централна телеграфна агенция. \"Напълно ужасени от нашите постижения във великата историческа кауза на завършване на ядрените сили на страната, полагат все по-отчаяни усилия да наложат най-строгите санкции в историята и да засилят максимално натиска срещу нашата страна\", се казва в изявлението. \"Ще укрепим допълнително нашите сили за защитно ядрено възпиране, целящи да прекратят американските ядрени заплахи, изнудване и враждебни действия, като създадем практически баланс на силите със САЩ\", добавя външното министерство на КНДР. \"Ако САЩ искат да живеят в безопасност, трябва да се откажат от враждебната си политика към КНДР и да се научат да съществуват съвместно със страната, която която притежава ядрени оръжия\", се подчертава в изявлението, цитирано от Йонхап. \"Те трябва да разберат също, че надеждата нашата страна да се откаже от ядрените оръжия, които развихме и завършихме с всякакви трудности, е илюзия\", заявява министерството. На 29 ноември Съветът за сигурност на ООН наложи таван на вноса на суров и пречистен петрол и блокира ключови източници на доходи, с които се финансираше оръжейната програма. ", "date": "2017.12.24", "title": "Северна Корея: Новите санкции на ООН \nсе равняват на военни действия"}
{"url": "https://www.24chasa.bg/novini/article/6628836", "text": "Бившият сътрудник на Агенцията за национална сигурност на САЩ Едуард Сноудън, който през 2013 г. разкри американската програма за шпионаж, публикувайки секретни документи, вече работи като програмист на приложения за телефони, предаде Асошиейтед прес. Във видеообръщение, публикувано в петък, Сноудън показва ново приложение, за чието създаване е помогнал. Програмата \"Хейвън\" има за цел да защити лаптопи от физическа намеса. Кодът й е със свободен достъп и тя е предназначена за активисти, защитаващи човешките права и други хора, изложени на риск, съобщи БТА. \"Хейвън\" използва сензорите на телефоните \"Андроид\", за да засича промени в стаята. Програмата е разработена съвместно с Фондацията за свобода на медиите и \"Гардиън проджект\". Реакциите в социалните медии бяха смесени. Някои приветстваха новите възможности, а други заявиха, че не вярват на Сноудън, който живее от 2013 г. в Русия, която му даде убежище въпреки натиска на САЩ да го екстрадира.", "date": "2017.12.24", "title": "Сноудън показа приложение за мобилни телефони, което шпионира шпионите"}
{"url": "https://www.24chasa.bg/novini/article/6628837", "text": "Президентът на САЩ Доналд Тръмп вчера постави отново под въпрос безпристрастността на заместник-директора на ФБР Андрю Маккейб, който планира да се пенсионира след отправените от държавния глава нападки за предполагаемите настроения против него във ФБР, предадоха Асошиейтед прес и ДПА, цитирани от БТА. \"Как може заместник-директорът на ФБР Андрю Маккейб, който ръководеше, заедно с доносника Джеймс Коми, разследването на Лъжкинята Хилари Клинтън (включително нейните 33 000 нелегално изтрити имейла) да получава по време на разследването 700 000 долара за кампанията на жена си от марионетките на Клинтън?\", пита Тръмп в Туитър. През 2015 г. Джил Маккейб, съпругата на заместник-директора на ФБР, получи дарения от 700 000 долара за нуждите на предизборната си кампания за Сената на щата Вирджиния от губернатора на щата, смятан за съюзник на Хилари Клинтън, както и от местния клон на Демократическата партия. По това време обаче Маккейб не е заместник-директор на ФБР и няма надзорна роля в случая с имейлите на Клинтън, отбелязва АП. Освен това Тръмп отбеляза в друг туит, че Маккейб \"чака да изтече срока, за да се пенсионира с пълна пенсия. Остават му 90 дни?!!?\" Тръмп и неговите републикански съюзници показаха ясно, че не искат Маккейб във ФБР, но той е граждански служител, който не може да бъде уволнен без ясни доказателства за провинения. Президентът на САЩ е подложен на нови критики поради публикуваната вчера във в. \"Ню Йорк таймс\" информация, че на среща със сътрудници в Овалния кабинет през юни е заявил, че всички хаитянски имигранти в Америка са болни от СПИН, а новодошлите нигерийци \"трябва да се върнат в колибите си\", припомня ДПА. На същата среща Тръмп се е оплакал от 2500-те новопристигнали мигранти от Афганистан, наричайки страната \"убежище за терористи\". Говорителката на Белия дом Сара Сандърс отрече президентът да е правил обидни изявления за мигрантите. ", "date": "2017.12.24", "title": "Тръмп отправи нови нападки към заместник-директора на ФБР"}
