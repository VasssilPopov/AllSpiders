{"url": "https://www.24chasa.bg/novini/article/7182505", "text": "250 електронни гривни ще следят да няма бегълци от правосъдието у нас. Те ще бъдат пуснати в действие до няколко месеца. 50 от тях ще са с GPS проследяване, а останалите с приемо-предаватели. Те ще са свързани със специално устройство, което ще подава сигнал до софтуерна система в контролен център. В нея предварително ще са зададени правилата и периметъра, които проследяваният трябва да спазва. Зам. министърът на правосъдието Николай Проданов вече лично е пробвал гривната. “Носех я един уикенд през лятото. Информацията къде съм ходил бе пълна и точна. Впечатлен съм”, каза Проданов. С нея може да се прави всичко - да се спортува, да се взема душ и и т.н. “Тя е мека и удобна, не пречи по никакъв начин”, допълни Проданов. Гривните ще се слагат на 3 категории лица. Първата са осъдените, които са в затворнически общежития от открит тип. Те могат да работят на външни обекти и да нощуват там. Втората е на наказаните с пробация, а третата - на задържаните под домашен арест. От първите 2 групи ще се изисква декларация за съгласие. Подборът ще се прави по предложение на инспектор и управата на затвора, ще се взема предвид присъдата и степента на риска. Гривната не може да се маха преди да изтече срока на наказанието или мярката \"домашен арест\". Ако някой опита да я свали или манипулира, тя на мига подава сигнал. На него ще реагират мобилни групи. Преследвачите ще бъдат въоръжени с електронни пистолети - тейзъри, които пускат стрели. Това оръжие има “стопиращият ефект на огнестрелното без да има опасност от летален изход”, каза експерт. Гривните са осигурени по проект за 1,34 млн. лв., който стартира през юни 2017 г. Техническият капацитет на системата е най-много за 2000 души. С част от парите ще се внедри видеонаблюдение във всяка от 18-те служби към дирекцията за изпълнение на наказанията. Ще бъдат осигурени и 28 комплекта електропреносни пистолета. Цената на трейзър е около 3 хил. лв., а на една стреличка - 100 лв. Вече разполагаме с 250-те гривни, но и в бъдеще ще вземем още до запълване на капацитета, каза Проданов. Гривните с GPS ще са за по-рискови бандити или за разследвани под домашен арест, които са в отдалечени и труднодостъпни райони. “Електронното проследяване е значително по-евтино. Има и други ползи - при домашния арест се получава незабавна информация за задържания и спазването на мярката, арестите няма да са пренаселени и ще се спестяват допълнителни разходи”, каза Васил Миладинов, шеф на ГД “Изпълнение на наказанията”. Гривната ще помогне на осъдения да се дистанцира от кримиконтингента и да е по-близо до семейството си. Според участниците в проекта осъдените няма да се разписват всеки ден, ако това изисква пробацията, и ежедневието им “ще е по-лесно”. Първият пилотен проект за въвеждане на електронни гривни у нас е от 2009 г. Тогава те бяха изпробвани на 11 души.", "date": "2018.12.03", "title": "Зам. министър  пробва гривна за  бандити. Ще следят  250, бегълците ще  ловят с тейзъри (Обзор)"}
{"url": "https://www.24chasa.bg/novini/article/7182788", "text": "Пилотираният кораб \"Союз МС-11\" с екипажа на новата продължителна експедиция се скачи с руския модул \"Поиск\" на Международната космическа станция (МКС), предаде ТАСС, цитирана от БТА. \"Союз МС-11\" достави на МКС членовете на продължителната експедиция МКС-58/59 - космонавта от Роскосмос Олег Кононенко, астронавтите на НАСА и на Канадската космическа агенция Ан Макклейн и Давид Сен-Жак. Те бяха посрещнати от Сергей Прокопиев от Роскосмос, Серина Ауньон от НАСА и Александер Герст от Европейската космическа агенция. Доближаването на \"Союз МС-11\" и скачването му с МКС бяха извършени по 6-часова кратка схема. Скачването бе осъществено в автоматичен режим. Планираното пребиваване на екипажа в орбита е 194 дни.", "date": "2018.12.03", "title": "\"Союз МС-11\" с трима космонавти на борда се скачи с МКС (Видео)"}
{"url": "https://www.24chasa.bg/novini/article/7182744", "text": "- тази иновация, при която учениците първо се подготвят по дадена тема, а после в час я обсъждат с учителя, вече присъства в българските училища. имат в МГ “Кирил Попов” в Пловдив. Във Втора английска гимназия “Томас Джеферсън” в София се гордеят с  Още нещо ново и интересно, което навлиза в класните стаи, е  или чрез съпреживяване (емпатия). Лични хигиена, готварство, градинарство, или тъй нареченото  е иновацията в основното училище “Никола Вапцаров” във варненското село Селановци. С  уроците по физика стават интересни и забавни за децата в пернишкото ОУ “Св. Иван Рилски”. учениците имат комбинирани уроци по химия, физика и биология, за да могат по-лесно да усвояват материала чрез иновациите - тоест микро- и макро- Космоса Така те проследяват на живо фотосинтезата или пък правят опити и си обясняват процесите свързано, а не на части. сменя зубренето на факти и дати по история в ОУ “Иван Вазов” в Смолян. Там децата сами правят реквизита и пишат сценария за постановките си в час. А за да задържат децата в клас, в СУ “Св. Паисий Хилендарски” във Върбица пък има  и ментори - ученици. Така децата се учат да изразяват позиции и да са активни граждани още от училище. Това са част от промените в български иновативни училища, представени на първия национален форум за иновации в образованието вчера. Форумът бе организиран от Министерството на образованието и науката, а “24 часа” е медиен партньор. Повече от 800 представители на училищата, университетите, бизнеса, родителските организации препълниха зала “Джон Атанасов” в “София Тех парк”. В паралелни дискусии в класната стая и образователния процес. Бяха анализирани резултатите от провеждането на програмата за иновативните училища и бъдещото ѝ развитие. Оказва се, че иновативните училища имат средно по-високи оценки на всички изпити от националното външно оценяване след 4-и и 7-и клас и на държавните зрелостни изпити. “МОН трябва повече да стимулира и подкрепя училищните политики, не само да контролира и санкционира - заяви пред тях министърът на образованието Красимир Вълчев. на развитие основната задача на директорите на училищата е да налагат културата на креативност и иновации и да подкрепят креативните учители. Основен актьор в обърната система е креативният учител. Той е най-важната и най-ценната иновация, цялата система трябва да го подпомага. За да реализираме тази промяна, всички по веригата трябва да си променим чипа. Законът за предучилищното и училищното образование ни дава концепцията, а ние трябва да я реализираме”. Министърът съобщи, че се създава национална електронна платформа за споделяне на иновации в образованието, която да се превърне в своеобразен форум за иновации. “Ще стартираме и национална програма за популяризиране на добрите иновации, която да финансира посещения в училищата, партньорство за иновации, създаването на мрежа от иновативни училища, обучение и обмяна на опит - нещо като национална програма “Еразъм” за иновации”, каза още министър Красимир Вълчев. Средствата ще са минимум 1,5 млн. лв.  Боян Захариев от институт “Отворено общество” съобщи, че в българското училище вече има 56 вида иновации. От общо 2383 училища в 294 вече се преподава по модерен и иновативен начин. Директорите са кандидатствали по над 350 проекта, като голяма част от тях са одобрени. 1/3 от профилираните гимназии вече са станали иновативни, следват средните, докато началните и основните изостават във въвеждането на технологиите в час. Назад в класирането са и професионалните гимназии. там са и по-добре представящите се ученици и с по-висок социален статус. Най-често споменаваните иновации: - интерактивно обучение - игрови подходи - създаване на връзки между учебните предмети, включително създаването на нови учебни предмети. И още: връстници помагат на връстници (взаимното учене), приобщаване на учениците и родителите в управлението. 60-минутен   гонят агресията и правят децата толерантни в ОУ “Георги Бенковски” в ловешкото село Черни Вит. пък са въвели в 119-о СУ “Михаил Арнаудов”. Там родителите избират онлайн купоните на децата за хранене в стола. Със  децата от I до V клас в столичното 97-о СУ “Братя Миладинови” решават задачи по математика. Те рядко използват скучните учебници, а се състезават за правилен отговор в дигитална среда. Какво да правим със старите батерии, пък ще ви кажат учениците от 40-о СУ “Луи Пастьор”. Там  “Едно от посланията, които искам да отправим с днешната конференция, е, че иновативните училища и креативните училища са тези, които ще променят образователната система, не Министерството на образованието и науката, нито Регионалното управление на образованието. Драмата на днешното образование е, че е от времето на масовото производство, с характеристики на производствена система и доминираща култура на стандартизация”, каза министърът на образованието Красимир Вълчев. Иновациите са това, което ще промени системата. Системата може да отговори на предизвикателствата на времето само ако се променя от долу на горе чрез инициативнността и креативността на образователните институции. Сумарната енергия на училището и детските градини да променят системата е хиляда пъти по-голяма от тази на Министерството на образованието и сто пъти по-голяма от РУО. В кибернетиката има един принцип, че пропускливостта на всяка една система зависи от пропускливостта на най-тясното ѝ място. В случая тясното място в системата на образованието е на върха на Министерството на образованието и науката. Всичко това означава да осъзнаем, че системата ще се променя и развива от образователните институции, а не от горе на долу. Това е първата и задължителна точка и от нея следват останалите да сменим модела на регулиране. Образователните стандарти трябва в по-голяма степен да насочват и да дават общи цели, а не само да приписват. Според Красимир Вълчев всички училища и детски градини трябва да бъдат насърчавани да правят нововъведения. Иновациите обаче Те трябва да бъдат насочени към подобряване на образователните резултати и приобщаване на всяко едно дете. “Основата на иновациите е креативността. След години, но не толкова далеч, изкуственият интелект ще е заменил човешкия труд, който не изисква творчество и основният капитал на хората ще остане креативността. Училището на бъдещето трябва да учи, да провокира креативност, но няма как да го прави, ако самото то не е креативно. Ако учителите спазват инструкции и това е основното, за което ги проверяват. Каквото е днес училището - такова ще е обществото утре”, каза още министърът. “Много пъти са ме питали дали ще финансирам проект за иновации. Иновациите имат нужда от допълнително финансиране, но не трябва да създаваме стимули да се вкарват иновации единствено заради финансирането. и днес има училища, които не са кандидатствали с проект, не са определени като иновативни, но в тях има работещи иновативни практики. Всички училища и детски градини трябва да бъдат насърчени да правят иновации, в това число и финансово подкрепени”, категоричен е Красимир Вълчев. “Другите неща, които трябва да направим, за да насърчим иновациите, са нормативно да разширим възможностите за иновации. В Закона за преучилищното и училищното образование ни се дава възможност за законово ниво за това. Но на подзаконово ниво бихме могли да разширим допълнителните възможности за иновации. Надявам се, че днешният форум ще ни помогне да реализираме необходимите промени в нормативната уредба.  Създателите на дигитални платформи, иноваторите и високите специалисти - инженери, финансисти и икономисти, ще получат пет пъти по-високи заплати в бъдеще. Това каза вицепремиерът Томислав Дончев на първия национален форум за иновации. Обясни, че част от образователната матрица изглежда като преди 100 г. Чиновете са наредени като във фабрика, а, за съжаление, образователният процес не се е променил много, даде за пример Дончев. Категоричен бе, че живеем в нов дигитален свят и е абсолютно безсмислено да натъпчем ощеинформация в главите на учениците. Причината е, че голяма част от информацията е на един клик с мишката. “Далеч по-важно е да се научим да отсяваме информацията”, каза вицепремиерът.  Изключително похвална е инициативата на министерството на образованието. За първи път, откакто изследвам развитията в образователната сфера, имаме ситуация, в която ръководството на образователното министерство освобождава училищата от задължението да бъдат дисциплинарни институции, прилагащи стриктно разпоредбите на министерството под зоркия контрол на инспекторатите. Вместо това отправя към тях покана да се трансформират в учещи се организации от иновативен тип. На това предизвикателство стотици представители на училищната мрежа у нас реагират с много широк набор от идеи и проекти. Някои сред тях са много вдъхновяващи, други - колкото да се отбие номерът. Предстои да се изработи стандарт за това какво означава иновация в образованието. Този въпрос беше поставен много директно и многократно. Но радостното е, че има автентична мотивация и енергия да се направи нещо различно и като че ли поне 1/3 от участниците гледат на тази покана на министерството сериозно, а не като на допълнителна тегоба, за която трябва да се отчетат. Онова, което липсва в културата на българското образование, е способността да се свържеш с незнанието и некомпетентността и да удържиш тревогата, която тази несигурност поражда. Нарича се негативна способност. Много бързо се опитваме да дадем отговорите на нашата образователна система, много бързо запълваме всичко с думи. Според мен е необходимо да останем по-дълго с въпросите, с несигурността. Да останем малко повече в мълчание, да се вслушаме в онова, което става в нас и около нас, защото в несигурността и в мълчанието през незнанието се ражда новото. Иновацията и креативността е в отговор на нашето незнание как да се справим в един много сложен и несигурен свят, а не на самодоволното предлагане на готови решения, заимствани отвън. Много се надявам след успешната първа стъпка тази инициатива да продължи и в нея да се включат и още училища.", "date": "2018.12.03", "title": "Час по изкуствен интелект,  уроци във виртуална  реалност, физика на  3D вдигат оценките (Видео, обзор)"}
{"url": "https://www.24chasa.bg/novini/article/7182803", "text": "Военен почетен караул изпрати ковчега на бившия президент на САЩ Джордж Хърбърт Уокър Буш в последното му пътуване до Вашингтон, предадоха световните агенции, цитирани от БТА. Оръдейни салюти в Тексаската военновъздушна база на Националната гвардия съпроводиха церемонията, с която обвитият в националното знаме ковчег бе качен на борда на президентския самолет за полета до ВВС базата Андрюс край Вашингтон, наречен \"Специална въздушна мисия 41\" в знак на почит към 41-вия президент. Названието \"Еър форс едно\" се използва само когато действащият президент е на борда. Тленните останки на Буш-баща ще бъдат изложени за поклонение на Капитолийския хълм от днес до сряда, а в четвъртък е държавното погребение в Националната катедрала. Почетен караул ще бди над ковчега малко над 37 часа, ден и нощ. Буш е 12-ият американски президент, който получава тази чест. След траурните служби във Вашингтон ще има нова погребална церемония в Хюстън в четвъртък, а ковчегът ще бъде погребан на територията на президентската библиотека на Буш-старши в Колидж Стейшън, Тексас. Хюстън почете паметта на Джордж Хърбърт Уокър Буш в кметството на града, а присъстващите бяха помолени да носят чорапи в ярки цветове като признание на едно от любимите модни предпочитания на бившия президент, предаде Асошиейтед прес. Буш често носеше чорапи с пъстри цветове или мотиви на публични събития. Говорителят на семейство Буш Джим Макграт написа в Туитър, че Буш ще бъде погребан със сиви чорапи като знак на уважение към Въоръжените сили на САЩ. Той добави, че този жест е израз на почит към \"продължилата цял живот служба\" на Буш, започнала на 18-годишна възраст като пилот от ВМС през Втората световна война.", "date": "2018.12.03", "title": "Ковчегът с Джордж Буш-баща отпътува за Вашингтон с президентския самолет"}
{"url": "https://www.24chasa.bg/novini/article/7182541", "text": "Смяната на зимното с лятно време в ЕС няма да спре през 2019 г., а най-рано през 2021-а, заяви австрийският транспортен министър Норберт Хофер, чиято страна е ротационен председател на ЕС. Виена подкрепя по-бързото прилагане на мярката, предложена от Еврокомисията, изтъкна министърът преди разговори с колегите си от ЕС в Брюксел, предаде ДПА. Други държави обаче имат проблеми с прилагането ѝ и заради това Австрия предложи отлагане като компромисен вариант. “Ако настояваме да направим промяната веднага, това ще подкопае предложението на комисията и въобще няма да можем да прекратим практиката за смяната на часовото време”, отбеляза Хофер. Във всички страни от ЕС и Швейцария стрелките на часовника се въртят с един час напред и назад съответно всяка последна неделя на март и всяка последна неделя на октомври от 1996 г. През август 2018 г. евродепутатите поискаха задълбочена оценка на ефекта от практиката. След анализ ЕК направи онлайн анкета в целия ЕС, според която 84% от включилите се подкрепят изоставянето на смяната на часа. Планът на комисията бе от 2019 г. стрелките на часовника вече да не се въртят. За да стане това обаче, страните членки и Европарламентът трябва да одобрят окончателно предложението. След това членките ще решат за себе си дали да останат на лятно часово време, или да запазят стандартното време през цялата година. Един от основните проблеми е координацията между държавите. Началната дата, която е с две години по-късно от предложената от ЕК, ще даде повече време на страните членки да се подготвят, каза Хофер. Ускореният график, предвиждан от ЕК , беше поставен под въпрос още през октомври, тъй като някои страни предупредиха, че няма да могат да вземат необходимите мерки да се приспособят в области като въздушния транспорт например. България също проведе национално онлайн допитване - от 20 септември до 11 октомври. В него участваха 17 318 души, като 48% от тях биха предпочели за постоянно да остане зимното часово време.", "date": "2018.12.03", "title": "Сменяме часа поне до 2021 г. (Обзор)"}
{"url": "https://www.24chasa.bg/novini/article/7182718", "text": "Новият американски посланик в Прищина Филип Коснет предаде днес акредитивните си писма на президента Хашим Тачи и по този повод каза, че САЩ са \"тук, за да подкрепят Косово\", предаде Танюг, цитирана от БТА.  Коснет припомни, че е работил в Прищина преди 15 години и му е приятно да види постигнатия напредък. По думите му отношенията между САЩ и Косово \"не могат да се сравняват с отношенията на други две страни където и да е по света\". Тачи на свой ред каза на посланика, че ще работи в \"най-американската държава на света\" и изрази благодарност за последователната подкрепа на САЩ.", "date": "2018.12.03", "title": "Хашим Тачи: Косово е най-американската държава на света"}
{"url": "https://www.24chasa.bg/novini/article/7182722", "text": "Не е имало нахлуване в сградата на президентството, съобщиха от пресекретариата на държавния глава във връзка с появилите се по-рано информации за нахлул въоръжен мъж в приемната. Още на входа на приемната органите на реда са задържали мъж за агресивно поведение, уточняват от Дондуков 2.  При обиска у него е открит пистолет, но мъжът не го е вадил, нито е заплашвал с оръжието, разказаха от президентството. ", "date": "2018.12.03", "title": "Президенството: Въоръженият мъж е задържан на входа на приемната, не е нахлул"}
{"url": "https://www.24chasa.bg/novini/article/7182543", "text": "Около $ 200 млрд. в периода 2021-2025 г. ще отдели Световната банка в помощ за развиващите се страни за борба с промените в климата, обяви Кристалина Георгиева - изпълнителен директор на Световната банка, цитирана от АФП. Сумата е два пъти по-голяма в сравнение с предишния 5-годишен период. Съобщението бе направено в неделя, веднага след началото на 24-ата конференция на ООН за климата в Катовице, Полша. Това е важен знак към международната общност да направи същото, казва българката. “Трябва да се борим с причините за затоплянето на климата, но също и да се приспособим към последиците, които обикновено са най-драматични за най-бедните в света”, заяви Кристалина Георгиева. Дори паричните потоци да се увеличат, Организацията за икономическо сътрудничество и развитие (ОИСР) смята, че страните от Юга искат по-ясни ангажименти на страните от Севера. Изпълнителният секретар на Рамковата конвенция на ООН за изменението на климата Патрисия Еспиноса отбеляза в Катовице, че “тази година се очаква да бъде една от четирите най-горещи, регистрирани някога. Концентрациите на парникови газове в атмосферата са на рекордно равнище и емисиите продължават да се увеличават.” Близо 200 държави ще участват в 2-седмичните дискусии в опит да дадат тласък на прилагането на практика на Парижкото споразумение от 2015 г. въпреки съпротивата срещу по-амбициозна реакция на глобалното затопляне, което според учените вече е безспорен факт. “Изобщо не вървим в правилната посока за ограничаване на климатичните промени, които стават по-бързо от нас”, предупреди генералният секретар на ООН Антониу Гутериш.", "date": "2018.12.03", "title": "Кристалина дава $ 200 млрд. за климата (Обзор)"}
{"url": "https://www.24chasa.bg/novini/article/7182702", "text": "“24 часа” представи вчера продукта Smart24chasa, финансиран от Google. Издателят на вестник “24 часа” - “168 часа” ЕООД, спечели в края на 2017 г. 100 хил. евро финансиране за медийни иновации от Digital News Initiative (DNI). “Със Smart24chasa ние създаваме още един канал към нашата аудитория, още една възможност за привличане на реклама и други начини за монетизация на нашето съдържание”, заяви издателят на “24 часа” Венелина Гочева. Според нея е важно, че този продукт е още един начин за отличаването на “24 часа” като сериозна и иновативна медия на фона на много други, разпространяващи фалшиви новини. Тя призова за промени, които да позволят разкриването на собствениците на сайтове, които съзнателно разпространяват фалшива или обидна информация. “Това сега се води дребно престъпление и не се преследва от Наказателния кодекс и собствениците на такива медии остават безнаказани. Колко тежки престъпления трябва да са клеветите, които разпространяват тези хора, за да им бъде потърсена сметка”, попита Гочева. В отговор еврокомисарят по цифровата икономика и цифровото общество Мария Габриел изброи мерките, които Европейската комисия вече е предприела в тази посока или предприема към момента. Тя посочи четири предимства на иновативната платформа на “24 часа” и я оцени като полезна стъпка в борбата с фалшивите новини.  Сериозен проблем според главния редактор на “24 часа” Борислав Зюмбюлев е, че много от сайтовете, които често разпространяват фалшиви новини, обиди и клевети, имат истински реклами. Той призова да се намери начин да се спре финансирането по този начин на медии, които са доказано зловредни. При представянето медийни експерти, рекламни агенции и представители на големи фирми похвалиха новата платформа Smart24chasa и препоръчаха различни идеи за развитието ѝ. Сред участвалите бяха Ласко Георгиев, Senior Media Planner, Argent, Екатерина Иванова, Senior Media Planner, Argent, Любомир Аламанов, General Manager, SiteMedia, Димитър Илиев, консултант маркетинг и анализи, LIDL Bulgaria, Кинчи Гиздова, Media Manager, LIDL Bulgaria, Мария Попова, Public Relations Manager, Finansconsult, Георги Андреев, Media Relations Manager, Finansconsult, Венцислав Василев, Digital Executive, PHD/Optimum media и др. Любомир Аламанов от SiteMedia обърна внимание, че нерядко медиите разпространяват неволно фалшиви новини, като просто предават това, което политик или друг заявява злонамерено. Според него трябва освен на медиите да се търси сметка и на разпространяващите подобни фалшиви новини. С гранта от Google и допълнително финансиране от “168 часа” ЕООД беше създаден продуктът Smart24chasa в партньорство със специализираната в дигитализация фирма “Димирома”. Digital News Initiative e партньорство между Google и издателите на новини в Европа за подкрепа на висококачествена журналистика чрез технологии и иновации. “Издателят на “24 часа” спечели с проекта Smart24chasa - платформа за иновативна журналистика, която ще бъде използвана както от работещите в “24 часа”, така и от всички журналисти от “Медийна група България” и от други медии, от обикновени потребители, които се регистрират в нея чрез профила си в Google или Facebook”, обясни координаторът на проекта Станимир Въгленов, директор “Онлайн проекти” на “Медийна група България”. Платформата е съвкупност от функционалности за събиране на информация по дефинирани теми от потребителите и комбинирането ѝ в краен дигитален продукт, каза управителят на специализираната в дигитализация фирма “Димирома” Роман Ангелов. С помощта на Smart24chasa потребителят ще може да създава нова тема, която след това да бъде достъпна за проучване и развиване, като всички потребители ще могат да я редактират, коментират и модерират. Цялата информация ще бъде категоризирана по източник: социални медии, собствен цифров архив на “24 часа”, източници на данни със свободен достъп, правителствени и частни сайтове, търговски и потребителски източници и др.  Smart24chasa бе единственият проект от България, който спечели финансиране в четвъртия кръг на Digital News Initiative, според информацията на Google. В този четвърти кръг получихме 685 проекта от 29 държави. От проектите, финансирани днес, 47 са прототипи (проекти в начален етап, изискващи финансиране до 50 000 евро), 33 са средни проекти (изискващи финансиране до 300 000 евро), а 22 - големи проекти (изискващи до 1 милион евро от финансирането), уточняват от Google. Smart24chasa е платформа за иновативна журналистика, която е съвкупност от функционалности за събиране на информация по дефинирани теми от потребителите и комбинирането ѝ в краен дигитален продукт. Източниците на информация са социалните мрежи, държавният архив, интернет, архивът на МЕДИЙНА ГРУПА БЪЛГАРИЯ, отворени масиви от данни (open data sources), публичните архиви и услуги на електронното управление в България и европейските страни, както и видео-материали, снимки и интернет дискусии. Темите са дефинирани структури от потребител в рамките на платформата. Това означава, че даден потребител може да създаде тема X в системата, след което да дефинира комбинация от независими словосъчетания и ключови думи, за които платформата да извлече информация от всички възможни източници. Платформата е уникална по рода си, защото копира събраната информация по дадена тема, а не просто събира референции в интернет - за да има устойчивост на информацията във времето. Системата позволява редакция от страна на потребителите на събраните източници на информация по дадена тема - оценка за точност, достоверност, акуратност. Колкото повече потребители работят по дадена тема, толкова показателите ще индикират различни измерителни елементи на информацията – потвърденост, пълнота и т.н. Системата ще създава и корелационни връзки с други теми с помощта на аналитичните си възможности. Създаването на корелационни връзки дава възможност за разглеждането на проблеми в дълбочина и всеобхватност. Целта на платформата smart24chasa е да улесни значително работата на журналистите при работата едновременно с много източници на информация - редакционен архив, социални мрежи, интернет търсачки, инструменти за визуализация и верификация на съдържанието, обработка на Big Data и др. Платформата ще им даде възможност значително по-бързо да произвеждат в пъти повече интересни материали с добре проверени факти и атрактивна визуализация. Другата важна цел е допълнително сближаване между журналистите и аудиторията на тяхната медия, което ще засили обратната връзка при създаването на потребителско съдържание. Веднъж регистриран с профила си, потребителят ще има достъп до дефинирани теми и ще може да ги редактира. В рамките на системата ще съществуват различни видове теми - отворени, затворени, публични, частни, като за всеки вид ще се дефинира различно поведение на потребителите. Всяка тема ще бъде поднесена под различни визуализационни форми - граф, табличен, текстов и др. В платформата ще бъдат включени и инструменти за търсене, верификация, анализ и визуализация, като събраните резултати ще се записват в общата база данни от smart24chasa. Предвидена е възможността за комуникация между потребителите за дискусии по теми - във вид на кръгли маси. Същите ще се базират на Google Hangouts, като ще се публикуват в системата като video съдържание в рамките на дадена тема. Събраната информация от платформата за дадена тема може да бъде текст, видeо, снимки, офис документи и други структурирани формати. Платформата Smart24chasa ще бъде използвана както от работещите в “24 часа”, така и от всички журналисти и обикновени потребители, които се регистрират в нея чрез профила си в Google или Facebook. Видовете потребители са безплатен потребител, потребител с платен абонамент, експерт и модератор. Потребителят със свободен достъп има възможност за определен брой безплатни прегледи на теми. Платеният абонамент дава възможност на потребителите за неограничен брой прегледи, включване в дискусии, даване на неограничен брой мнения, използване на публикувана тема и събраната информация в собствен блог или медия. Потребителите от тип експерт са поканени от модераторите или друг потребител за даване на становище или мнение и имат достъп само до определени теми и функционалност. Потребителите от тип модератор са обществено и световно значими журналисти или автори, които имат допълнителни възможности в системата и особена тежест при даване на оценки и мнения. Потребител може да публикува и платена тема - т.е. да иска да се извърши определено изследване по дадена тема, като дефинира бюджет за него. Тогава всички потребители, включили се в развитието на темата, ще имат възможност за монетаризация на труда си по изчислено теглово число на труда си спрямо бюджета. След като е събран масив от информация по дадена тема, платформата ще дава възможност за формиране на краен дигитален продукт - текстова статия, книга или автоматично генерирано видеосъдържание. Платформата ще притежава технически инструменти за бързо генериране и моделиране на дигитално съдържание, базирано на събраната информация по темата. След което ще дава възможност на потребителите да закупят това видеосъдържание или да бъде публикуван общ видеоканал в youtube за монетаризация. Статията ще може да се публикува автоматично във фейсбук и да се включи в процеса по монетаризация там. Информацията от платформата може да се потребява както от физически потребители, така и от информационни системи. Всички теми и информацията за тях с последни редакции със срок, го-голям от шест месеца, ще бъдат публикувани в отворен структуриран формат за безплатно ползване от всички интернет потребители. Публикациите, която журналистите подготвят, ще бъдат свързани както с вътрешната статистика на сайта, така и с външни метрики като Google Analytics и др., а също и с реакциите на социалните мрежи към материала. Така след нейното завършване и публикуване темата ще продължава да се развива сама, а журналистът ще може да наблюдава всички показатели чрез профила си в Smart24chasa. По този начин той ще може да реагира бързо и адекватно на обратната връзка от потребителите. Идеята е също и обикновените потребители да имат чрез профилите си достъп до почти всички ресурси, с които работят журналистите. По този начин ще се развие гражданската журналистика, но на професионално ниво. Потребителите, които приемат да изтеглят приложението и да се регистрират в Smart24chasa, ще получават допълнителни екстри, като например възможност за подбор на конкретно съдържание от сайта на “24 часа” и подреждането му в интерфейс по техен избор в платформата Smart24chasa. 4 предимства виждам в продукта Smart24chasa - платформата за иновативна журналистика, защитена от “24 часа” пред фонда Digital News Inititative за иновации в медийната среда в Европа. Това заяви еврокомисарят по цифровата икономика и цифровото общество Мария Габриел на представянето на продукта пред водещи представители на рекламния бранш вчера. Събитието се проведе в редакцията на “24 часа” и бе домакинствано от издателя Венелина Гочева и от главния редактор Борислав Зюмбюлев. Представянето на платформата направи директорът на онлайн изданията и проектите на “Медийна група България” Станимир Въгленов. Със Smart24chasa се и се стимулира участието в демократичния процес, открои предимствата на новата платформа българският еврокомисар Мария Габриел. И подчерта: “Няма да се уморя да повтарям любимата си тема - за прозрачността в журналистиката.” ЕС планира да създаде свое звено - проверители на информация, каквото в момента имат само САЩ и платформите се задължават да им предоставят данни. Като начало тук ще се открие филиал на американската структура с факт чекъри от 11 държави. България не е сред тях. Това обаче не означава, че се отказваме от наша си, зарече се Мария Габриел. Голяма част от информацията, която излиза в публичното пространство, не е достоверна и истинска, но понеже не противоречи на закона, остава в нещо като сива зона, подчерта българският еврокомисар. Участници в събитието на “24 часа” споделиха как в момента и българското законодателство не може да направи нищо срещу сайтовете бухалки, създавани само и единствено за да очернят опонента. Причината - клеветата не е основание за затварянето им. Такива мерки се налагали само при по-тежки наказания. Съществува и рискът от изкуствения интелект и фалшивите имейли, генерирани от ботове, напомни Габриел. Преди гласуването на директивата за авторското право през април например на една поща пристигали по 600 писма по темата. Темата за истинността и почтеността на информацията и борбата с кибер- атаките е особено чувствителна с оглед на европейските избори през май догодина. Те няма да приличат на нито едни досега, напомни Габриел. И даде доказателство с аферата “Кеймбридж Аналитика” - аларма, че ситуацията е вече променена. Изход е рекламните агенции да спрат да финансират непочтени сайтове - около това становище се обединиха участниците в дискусията. Но с ясното съзнание, че това е трудно реализуемо. Пакет с мерки за борба срещу дезинформацията представят в сряда в Брюксел българският еврокомисар Мария Габриел и върховният представител на ЕС по въпросите на външните работи и политиката на сигурност Федерика Могерини. Пълна прозрачност - кой стои зад даден сайт, кой го спонсорира и с каква цел. Това предвижда пакетът. Като голям напредък в борбата с фалшивите новини се счита приетият кодекс за поведение в тях на територията на ЕС. Той бе изготвен по инициатива на еврокомисар Мария Габриел. Тя лансира още през април пакет мерки на ЕК за борба с явлението, което трудно подлежи на контрол. Именно за да не се предава на подвеждащите публикации статут на новина, терминът fake news бе заменен с disinformation. До края на декември платформите да намерят сами начин да различават и да не допускат такива, даде срок Габриел. Иначе от началото на 2019 г. ще се мисли за законодателна регулация. Значителна полза от създаването на платформата на “24 часа” е отварянето на 26-годишния архив на медийната група към потребителите, което е начин за борба с фалшивите новини. Smart24chasa ще е инструмент за преглед и проверка на фактите в цялостна дълбочина, ще дава възможност всеки да изрази мнение и да аргументира гледната си точка с добавяне на съответните източници на информация.", "date": "2018.12.03", "title": "“24 часа” и Google пускат платформа за иновативна журналистика и достоверни новини (Видео, обзор)"}
{"url": "https://www.24chasa.bg/novini/article/7182677", "text": "“Инерком” има валиден договор с ЧЕЗ - Прага, съобщиха официално от компанията в понеделник. Съобщението им е във връзка с изтеклия срок за плащане по сделката, който бе в края на ноември. “Инерком” полага всички необходими усилия за изпълнение на отлагателните условия по договора - получаване на регулаторно разрешение, и е в очакване на одобрението му”, пише в съобщението на компанията до медиите. От компанията уточняват, че сделката между ЧЕЗ и “Инерком” следва законовите изисквания, компетентни да се произнасят са само определените по закон български институции. От “Инерком” имат подкрепата на глобални инвестиционни банки за финализиране на сделката. В. “24 часа” се свърза с пресцентъра на ЧЕЗ в Прага и оттам потвърдиха, че договорът с “Инерком” е валиден. Те обаче уточниха, че българската компания вече не се ползва с ексклузивитет по сделката. Паралелно се водят преговори и с индийската “Индия Пауър”. Индийската компания кандидатства да закупи активите на ЧЕЗ в България първоначално в сдружение с “Фючър Енерджи”. Те бяха предпочитани кандидати, преди търговецът на ток “Фючър Енерджи” да фалира. Последваха нови преговори, след което ЧЕЗ избра “Инерком” за купувач. За да приключи сделката, “Инерком” трябва да има одобрение от КЗК, антимонополната комисия обаче отказа да разреши купуването на активите на ЧЕЗ След промяна в Закона за енергетиката вече ще се иска и разрешението на Комисията за енергийно и водно регулиране.  Тричленен състав на ВАС е отменил на 20 ноември отказа на КЗК повторно да разгледа сделката за активите на ЧЕЗ в България от “Инерком”. Българската компания преструктурира бизнеса си, като се освободи от соларните си паркове. Именно притежаването им, както и фактът, че ЧЕЗ също има фотоволтаици, бе мотив на КЗК да откаже одобрение на сделката. След като продаде соларните си централи, “Инерком” поиска от КЗК да се произнесе отново дали може да купи бизнеса на ЧЕЗ у нас и като основание посочи предварителния договор по сделката от 23 февруари. На 18 октомври КЗК реши, че няма да се произнася повторно с мотив, че вече има съдебно дело по първия отказ да разреши придобиването. Тричленен състав на ВАС обаче е сметнал това решение на антимонополния орган за незаконно и го отменя. От КЗК са обжалвали пред петчленен състав на съда. Заседанието на ВАС по делото, заведено от “Инерком” срещу първия отказ на КЗК да разреши сделката за ЧЕЗ, е насрочено за май догодина.", "date": "2018.12.03", "title": "“Инерком”: Работим  по финализиране  на сделката за ЧЕЗ (Обзор)"}
{"url": "https://www.24chasa.bg/novini/article/7180439", "text": "                                                                                                                                                                                                                                                                                                                       От 5 г. един фотограф улавя всеки момент от живота на първите в България. Снимал е дипломатическите срещи на министри и църковните служби на патриарх Максим. Става толкова добър, че получава по 50 предложения за снимки на ден. Иван Ерменков снима от Дубай до Ню Йорк", "date": "2018.12.03", "title": "Фотограф само на 21 години получава по 50 поръчки на ден. Снима от Дубай до Ню Йорк (Видео)"}
{"url": "https://www.24chasa.bg/novini/article/7182550", "text": "Катар ще напусне Организацията на страните - износителки на петрол (ОПЕК), през януари 2019 г., съобщи Ройтерс. Тя е първата близкоизточна страна, която прави това. Министърът на енергетиката на емирството Саад бин Шарида ал Кааби обяви, че страната ще продължи да произвежда петрол, но ще се съсредоточи върху изнасянето на природен газ. Катар е най-големият износител на втечнен природен газ в света. Емирството e изнecло гaз зa нaд 29 млpд. дoлapa пpeз 2017 г. “Нямаме много потенциал в петрола, реалисти сме за това. Потенциалът ни - това е газът”, подчерта катарският енергиен министър. Според Ал Кааби решението за излизане от ОПЕК e “техническо” и не е свързано с блокадата, наложена на Катар от Саудитска Арабия и съюзниците ѝ в Залива. Рияд прекъсна дипломатическите си отношения с Катар през юни 2017 г. и обвини емирството, че подслонява хора и организации, враждебни на кралството. Катар е член на ОПЕК от 1961 г. Основите на организацията са поставени през септември 1960 г. под влиянието най-вече на Саудитска Арабия, която днес властва над 15-членния картел.", "date": "2018.12.03", "title": "Катар напуска ОПЕК"}
{"url": "https://www.24chasa.bg/novini/article/7182682", "text": "Замърсяването на въздуха е глобална пандемия, с по-големи размери от туберкулозата, СПИН-а и пневмонията взети заедно. Това заяви пулмологът и председател на Сдружение „Въздух за здраве” д-р Александър Симидчиев в предаването „Лице в лице” по  Той добави, годишно у нас 8000 души стават жертви на фините прахови частици. То варира средно между 160 и максимум 180. В София има две системи за мерене на замърсяването на въздуха. Едното е официалната система, която е калибрираните уреди на МОСВ – те са много малко на брой. Другата е на „Air Sofia”, те имат над 300 датчика в София. Всяка една от двете има своите предимства – едната мери точно, а другата на мери на големи разстояния. Ако се комбинират двете получаваме истинската картина. Експертът посочи, че двете системи показват почти единични стойности, като днес са показали замърсяване шест пъти над нормата. „Източниците на замърсяване в конкретния момент са токсична комбинация от трафик, битово отопление и климат. Когато трите се съчетаят като днес се получава този ефект, в който ние дишаме една боза в котловината на София, защото няма вятър, който да издуха мръсотията” Симидчиев заяви, че една печка на твърдо гориво на час гори, колкото пет големи камиона или 18 автомобила. Пулмологът добави, че мръсният въздух е изключително вреден за децата, защото техните дробове не са развити напълно. Д-р Симидчиев каза, че фините прахови частици не увреждат само белите дробове, а всички органи в човешкото тяло. „Те преминават през кръвоносната система – увреждат сърцето, мозъка, бъбреци, панкреас. Няма орган или система, който да не е засегнат от фините прахови частици. Те влизат през белия дроб, той е входна врата. Ако случайно имате здрав ген и белият дроб не се увреди, минава към другите органи и си търси слабото място. Там, където имате слабо място от мама и тате, там ще ви удари”, заяви пулмологът.", "date": "2018.12.03", "title": "Пулмолог: Печка на твърдо гориво замърсява, колкото 18 дизелови коли"}
{"url": "https://www.24chasa.bg/novini/article/7181856", "text": "Догодина нашето общество ще бъде по-успешно и по-богато. Това заключи финансовият министър Владислав Горанов след два дни и 18-часови дебати по финансите на държавата, когато парламентът одобри бюджета за 2019 г. Какви ще са основните показатели на страната, записани в закона за бюджета? Икономиката ще произведе с 3,7% повече стоки и услуги в сравнение с тази година. Общата им стойност ще достигне 116,4 млрд. лв. Потреблението ще се увеличи с нови 5,4% в сравнение с тази година и Въпреки свиването на всички икономики от еврозоната български, или базирани у нас компании ще изнесат същото количество стоки и услуги и ще акумулират печалби. Вносът ще се приближи до обемите си от 2016 г. и ще се увеличи с нови 6,7%. Инфлацията, която тази година навакса дългия период на дефлация и прескочи 3%, през 2019 г. ще се колебае пак около 3 на сто, като в края на годината ще спадне до 2,6%. Данъците няма да се вдигат шоково. ДДС остава 20%, което означава, че Хората и фирмите ще отделят 10% от облагаемите си доходи, които ще се преразпределят през хазната. Акцизите за горивата ще се запазят на сегашните си нива, облагането на цигарите леко ще се повиши. Собствениците на стари коли след като чрез коригиращи коефициенти се въведе правилото “който цапа въздуха, плаща повече”, но кметовете обещаха да се придържат към долната граница, за да може увеличението да бъде плавно. Данъкът за имотите остана без промяна. Отпадна възможността собственици на повече от един имот да ползват неправомерно 50% отстъпка за основно жилище, като плащаха половин данък за 3-4 и повече имота в цялата страна. Минималната работна заплата в бюджетната сфера ще се вдигне с 10% от сегашните 510 на 560 лв. Учителските заплати ще се увеличат с 20%, което означава, че повечето ще бъдат над 1000 лв. Реалният ръст на доходите, т.е. номиналното увеличение, коригирано с очакваната инфлация, ще бъде 8,6%. Прогнозата е, че повечето частни компании също ще увеличат заплатите средно с около 10%, теглени от бюджетния сектор. Пенсиите също ще се вдигат, но не от 1 януари, а от 1 юли. Средният процент, с който ще се индексират, е 5,7%, което означава реален ръст от 2,7%. Така минималната пенсия ще стане 219,40 лв., средната - 386,30 лв. Таванът пред парите за старост не отпада, но се вдига за всички пенсии до 1200 лв. Социалната пенсия за хора, които по различни причини не са работили, ще се увеличи до 132,74 лв. За да се изпълнят тези ангажименти на кабинета, в бюджета на ДОО са осигурени приходи от 15,9 млрд. лв., от които общият разход за пенсии ще бъде 10 млрд. лв. Обезщетенията ще глътнат общо 6,3 млрд. лв. Възрастта за пенсиониране ще продължи да се вдига и догодина - с по 2 месеца и за жените, и за мъжете. Минималните осигурителни прагове следвайки повишението на минималната заплата. За земеделските стопани той остава непроменен. Максималният осигурителен доход скача с 400 лв. – от 2600 на 3000 лв. НАП ще получи задачата да събере 15% повече приходи от осигуровки, като този ръст ще е благодарение на по-високите прагове и от увеличаващите се заплати. Въпреки че бюджетът е разчетен при рекордно ниска безработица от 4,8%, той Общият бюджет за хората с увреждания е увеличен със 150 млн. лв. Помощи за отопление ще получат повече домакинства, защото са заделени с 40 млн. лв. повече в сравнение с миналата година. Със 7 млн. лв. ще се осигури изплащането на помощи за сираци, които не получават наследствени пенсии. Обезщетението за безработица е по-високо - до 74,29 лв. Еднократната помощ при смъртще бъде 540 лв. Таванът на гарантираните от държавата вземания се вдига до 1400 лв. Няма промени в размерите на помощите при бременност и детските. Те остават като тазгодишните: обезщетенията ще се изплащат 410 дни, за отглеждане на дете в размер на 380 лв. , а за дете с увреждане – 930 лв. Вноската за здравеот 8% остава непроменена и догодина. След като обаче парламентът одобри предложението за рекордно висок бюджет за здраве - може да се очаква, че качеството на здравните услуги ще се повиши. Общите разходи за болниците са увеличени с 547 млн. лв., здравната каса получава 470 млн. лв. над сегашния си бюджет. За личните лекари са заделени 18 млн. лв. повече, за изследвания – 7 млн. лв., за болниците - 180 млн. лв. Лечението на онкоболните е осигурено с бюджет от 100 млн. лв. повече. - това са парите, които държавата дава на общинските съвети, за да се грижат за инфраструктура, здравеопазване, образование и други дейности. Трансферът за зимно поддържане и снегопочистване е над 38 млн. лв., а за капиталови разходи общините получават 179 млн. лв. За първи път догодина 19 големи общини ще бъдат оставени без помощ от държавата, тъй като имат достатъчно собствени приходи. В замяна на това малки общини, чиито собствени приходи са под 25% от средните за страната, ще получат по-високи субсидии. На кметовете е разрешено да използват 100% от капиталовата субсидия за пътища. 131 малки градчета и села пък ще получат от държавата по 25 000 лв. за капиталови разходи. Разчетите показват, че за да бъдат изпълнени тези ангажименти, догодина в бюджета трябва да влязат не по-малко от 25,6 млрд. лв., а 23,1 млрд. от тях ще бъдат от данъци. От данъчните приходи най-голям дял се очаква от ДДС - 10,8 млрд. лв., а от акцизи - 5,3 млрд. лв. Най-много средства от хазната ще бъдат изразходвани за заплати – 5,1 млрд. лв. 80 млн. лв. институциите ще имат на разположение за предотвратяване и преодоляване на последиците от бедствия.", "date": "2018.12.03", "title": "Ще живеем ли по-богато догодина с бюджет 2019?"}
{"url": "https://www.24chasa.bg/novini/article/7182559", "text": "Материални щети за близо 4 млн. евро са нанесли погромите в събота, избухнали по време на протестите на “жълтите жилетки” в Париж, съобщи кметството на френската столица. Началникът на полицията в Париж нарече безредиците “небивало и неприемливо насилие”, предаде АП. Префектът Мишел Делпюеш обяви, че са направени опити за опожаряване на шест сгради, издигнати са 130 импровизирани барикади и са подпалени 112 автомобила. Париж не е виждал такива бунтове от студентските вълнения през 1968 г. Делпюеш добави, че някои участници в погрома са използвали чукове, градински сечива, вериги и спрейове срещу полицията. Освен протестиращите с “жълти жилетки”, в безредиците са участвали крайнодесни и крайнолеви активисти. Около 200 от 412-те арестувани ще бъдат изправени пред съда. 33-ма от задържаните са непълнолетни. В понеделник Париж отново осъмна блокиран - този път от протестиращи шофьори на линейки, недоволни от условията на труд. Заедно с колите си те бяха запълнили целия площад “Конкорд” пред парламента в центъра на столицата. И при техния протест се стигна до сблъсъци с полицията. Въпреки погромите френските власти се отказаха от въвеждането на извънредно положение. В понеделник премиерът Едуар Филип се срещна с представители на основните политически партии, с които обсъди какви мерки да бъдат взети за излизане от кризата. Във вторник пък Филип ще приеме за разговори представители на протестиращите. Анкета показа, че въпреки насилието 72% от французите подкрепят “жълтите жилетки”. Шефът на Еврокомисията Жан-Клод Юнкер отложи планирана визита в Париж, за да остави възможност на властите да се съсредоточат върху националните проблеми. Той обяви, че ще осъществи посещението при по-удобен момент. Жена на 80 г. пък стана неволна жертва на протестите в Марсилия, след като парчета от сълзотворна граната я удариха в главата, докато затваряла прозореца на жилището си, и я убиха. ", "date": "2018.12.03", "title": "Бунтарите потрошили в Париж имущество за 4 млн. евро за ден (Обзор)"}
{"url": "https://www.24chasa.bg/novini/article/7182595", "text": "Във връзка с високите нива на фини прахови частици, Столична община въвежда „зелен билет“ за 4 декември 2018г. „Зелен билет“ е еднодневна абонаментна карта на стойност от 1 лев за всички линии на обществения градски транспорт на територията на Столична община. Превозният документ може да бъде закупен от пунктовете на Център за градска мобилност, касите на столичното метро, както и от водачите на превозните средства на градския транспорт и чрез мобилното приложение http://sofia.mpas.bg С цел стимулиране използването на обществен транспорт, Столична община разкрива временни буферни паркинги в най-дясната пътна лента по основни входни булеварди на столицата – бул.„Александър Малинов“при метростанция „А.Т.Балан“ и „Бизнес парк София, бул.“България“ между „Т.Каблешков“ и „Гоце Делчев“, при метростанция „Дружба“на бул.“Цветан Лазаров“ и бул.Кръстьо Пастухов“, бул.„Ботевградско шосе“ при спирката на трамвай №22, на бул.„ Царица Йоана“ при местростанция „Люлин“, на бул.„Панчо Владигеров“ при метростанция „Сливница“ и „Западен парк“. Продължават и проверките на пунктове за вторични суровини, автокъщи, строителни обекти за нерегламентирано изгаряне на отпадъци, както и проверки за горене на отпадъци на открито в кварталите с най-много сигнали. По препоръка на пулмолозите призоваваме хора с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито. Препоръчва се да се носи плътен шал при излизане навън. Шофьорите на МПС да не оставят автомобилите си с включен двигател, когато не са в движение.", "date": "2018.12.03", "title": "\"Зелен билет\" за пътуване с градски транспорт утре в София"}
{"url": "https://www.24chasa.bg/novini/article/7182563", "text": "Македонският парламент прие днес и четвъртата поправка в конституцията на страната, изисквана от Преспанския договор, която защитава македонското население, което живее в чужбина, без намеса във вътрешните работи на други държави, предаде агенция МИА. Поправката бе приета с 66 гласа \"за\", седем \"против\" и трима въздържали се. По-рано днес бе приета третата поправка в конституцията на страната, която гласи: \"Републиката уважава суверенитета, териториалната цялост и политическата независимост на съседните държави\", предава БТА. Собранието гласува и няколко решения, съгласно които следва публично обсъждане на приетите поправки, което ще продължи пет работни дни.", "date": "2018.12.03", "title": "Македонският парламент прие и четвъртата поправка в конституцията на страната"}
{"url": "https://www.24chasa.bg/novini/article/7182578", "text": "Към настоящия момент всички обекти в хотел \"Маринела\" работят без ограничения, съобщиха от ръководството на дружеството. Резервации може да се правят чрез глобалните и локалните канали, чрез уеб страницата на хотела, както и чрез директните телефони. В сила остават всички групови и корпоративни договорки за настаняване, както и действащи договори за организиране на мероприятия в хотела. От \"Маринела\" уточняват, че от НАП са изпълнили предварително издадена преди повече от месец заповед, с която е било временно ограничено приемането на нови резервации в хотела до 2 декември. Всички текущо потвърдени и заплатени събития и резервации са били обслужени без отклонение.", "date": "2018.12.03", "title": "Хотел \"Маринела\": Работим нормално"}
{"url": "https://www.24chasa.bg/novini/article/7182576", "text": "От Българската петролна и газова асоциация коментираха, че накъде ще вървят цените на горивата на международните и родния пазар, ще стане ясно след четвъртък. Очакванията са ОПЕК да ограничи квотите за добив на петрол, както беше заявено от Саудитска Арабия и Русия. У нас понижението на цените на горивата продължи и днес, предаде  Според Българската петролна и газова асоциация, ако Организацията на страните-износителки на петрол реши да ограничи добива в четвъртък, цената на барел черно злато може да се покачи до 65 долара при 61 долара сега. Това ще се отрази и на цените в България. Въпреки това, не се очакват сериозни сътресения на пазарите. В България горивата продължиха да поевтиняват. Цената на един литър от най-масовия бензин А-95 падна до 2,5 лв., А-98 - до 2,30 лв. за литър, а дизелът - до 2,25 лв.. Промяна при метана няма и той се търгува за 1 лев и 42 стотинки. Така цените на най-масовите горива у нас следват устойчива тенденция на понижение през последния един месец. От 3 ноември цените са се понижили с около и над 30 стотинки. Понижението при А-95 е с 32 стотинки за литър, А-98 е с 33 стотинки по-евтин, а дизелът - с 16 стотинки. Това е осмото поредно понижение на цените в България за последния един месец.", "date": "2018.12.03", "title": "Цените на горивата в България продължават да падат"}
{"url": "https://www.24chasa.bg/novini/article/7182599", "text": "Председателят на БСП - София Калоян Паргов посрещна китайска делегация от провинция Фудзиен в централата на столичните социалисти, съобщиха от пресцентъра на БСП - София. Гостите от Азия са на официално посещение в България по повод инициативата \"Един пояс, един път\". Калоян Паргов, общинският съветник от БСП Борис Цветков и председателят на Районния съвет на социалистите в \"Красна поляна\" Евгений Белий разговаряха с генералния директор на Департамента по международни отношения на провинция Фудзиен Тианмин Ванг и със заместник-кмета на град Нан'ан Джансял Хун. Целта на посещението на 14-членната делегация от провинцията, която се намира на югоизточното крайбрежие на Китай, е да създаде контакти с България в сферата на икономиката и образованието. На територията на Фудзиен се намира най-чистият град в Китай - Сиамън, който е с население 2,64 милиона души, и разполага с широко пристанище. Той е важен транспортен и търговски център. Този град е домакин и на Китайския национален панаир за инвестиции и търговия. Китайците описват провинция Фудзиен като \"Осем части планини, една част вода и една част обработваеми земи\". В тази връзка Тианмин Ванг посочи, че интересът им е насочен към българското биоземеделие, производството на розово масло и вино. \"Тази среща беше много полезна, коментира Калоян Паргов. - Китайската делегация е в София с цел да създаде контакти в сферата на икономиката и образованието, най-вече висшето. Договорихме се да работим в посока установяване на тесни връзки между университетите на територията на провинция Фудзиен и тези в София. Обсъдихме и възможността за обмен на студенти. Коментирахме и икономически теми, свързани най-вече с присъствие на български стоки и услуги на китайския пазар, по-специално в тяхната провинция. Контактите и работата в тези две сфери имат много голяма перспектива. Ако ги развием, и двете страни ще имат икономическа полза. България има нужда от излаз на външни пазари, а китайският е доста привлекателен. Страната ни има с какво да се представи на него от гледна точка на стоки и услуги\". На чисто политическа основа Калоян Паргов получи покана от Тианмин Ванг да гостува с българска делегация на Китайската комунистическа партия в провинция Фудзиен, чийто най-голям град е Фуджоу. \"Тепърва ни предстои да установим по-директни и тесни контакти с местното ръководство на Китайската комунистическа партия, коментира той. - Разбира се, при възможност, ще посетим тази китайска провинция. В общи линии тя по територия е близка до тази на цяла България. Разбрах, че най-малкият град в нея - Нан'ан - e с население 1,5 милиона души, което е колкото това на София. Този град има над 1700 години история и е най-бързо развиващият се икономически и индустриален хъб в префектура Гуанджоу. Подобно на Шанхай той се оформя като много важна и предпочитана от международните инвеститори локация в Китай\".", "date": "2018.12.03", "title": "Паргов посрещна 14-членна делегация от китайската провинция Фудзиен"}
{"url": "https://www.24chasa.bg/novini/article/7182609", "text": "Крайнодясната лидерка Марин Льо Пен призова френския президент Еманюел Макрон да не подписва Пакта на ООН за миграцията и обяви, че в събота ще участва в среща на тази тема в Брюксел с фламандската националистична партия \"Влаамс беланг\" и бившия стратег на Доналд Тръмп Стив Банън, предаде Франс прес, цитирана от БТА. \"С това ново мълчаливо предателство на нацията нашите ръководители преминават нов етап в организираното потъване на страната ни\", каза Льо Пен на пресконференция в централата на партията й \"Национален сбор\" в Нантер. Пактът на ООН за миграцията \"полага първия камък на право на миграцията, което да е признавано като човешко право, неговата философия е глобалистка и следователно имиграционистка\", каза тя. Според Льо Пен страните, които са подписали този пакт \"активно организират световните миграции\". \"Принудително се плячкосват приемните страни, институционализира се комунитаризмът чрез институционализиране на диаспорите, води се пропаганда в подкрепа на мигрантите и се преследват противниците на имиграцията\", заяви Льо Пен. Необвързващият Пакт на ООН за миграцията ще бъде предложен за одобрение на среща на върха в Маракеш на 10 и 11 декември. Той бе приет през юли в Ню Йорк от всички страни членки на организацията без САЩ, но впоследствие започнаха да се трупат откази или отлагания на решение, които поставят под въпрос резултата от предстоящия форум, отбелязва АФП.", "date": "2018.12.03", "title": "Марин Льо Пен призова Макрон да не подписва Пакта на ООН за миграцията"}
{"url": "https://www.24chasa.bg/novini/article/7182610", "text": "Китайските държавни медии днес похвалиха Джордж Буш като \"далновиден държавник\", припомняйки ролята на покойния президент на САЩ, за да бъде сложен край на Студената война и положеви основите на американско-китайските отношения, предаде Асошиейтед прес. В. \"Чайна дейли\" написа, че Буш, който почина в петък в Хюстън на 94-годишна възраст, през 80-те години на миналия век е осъзнал, че Китай се различава от СССР и е оценил потенциала му за сътрудничество, предава БТА. \"Справедливо е да се каже, че Буш беше далновиден държавник, не само за това, че беше съосновател на могъществото на САЩ в ерата след Студената война, но също и заради неговите проницателни наблюдения върху Китай, които бяха ключ за формирането на политиката между САЩ и Китай през 80-те години и по-нататък\", посочва вестникът в редакционна статия, озаглавена \"Стар приятел, който даде тон за връзките ни\". ", "date": "2018.12.03", "title": "Пекин нарече Джордж Буш \"далновиден\nдържавник\" в първия ден на почит в САЩ"}
{"url": "https://www.24chasa.bg/novini/article/7182608", "text": "Саудитски дисидент е внесъл иск в съд в Тел Авив срещу израелска компания за наблюдение, твърдейки, че неин шпионски софтуер е бил използван срещу него и е спомогнал за убийството на неговия приятел, саудитския журналист Джамал Кашоги, предаде Асошиейтед прес, цитирана от БТА.  Това не е първият подобен съдебен иск срещу компанията, но поради международното възмущение след убийството на Кашоги той вероятно ще привлече по-голямо внимание към дейността на компанията и към израелското правителство, което лицензира износа на тази технология за наблюдение, отбелязва АП. В иска си Омар Абдулазиз - отявлен критик в социалните медии на саудитското кралско семейство, който живее в Канада и е получил убежище там, заявава, че е приятел на Кашоги и е работил с него по проект, който имал за цел да блокира промонархически саудитски тролове в интернет. Абдулазиз получил и кликнал върху линк, изпратен на мобилния му телефон през юни, което според него разкрило мобилните му комуникации пред саудитските власти. След това той бил подложен на засилен тормоз от саудитските власти, включително задържане на негови роднини в кралството. Абдулазиз твърди, че неговото сътрудничество с Кашоги е било \"ключов фактор\" за решението на Рияд да убие коментатора на \"Вашингтон пост\" и че има пряка връзка между наблюдението, на което е бил подложен, и убийството на журналиста. Абдулазиз бил предупреден, че телефонът му е компрометиран, от мониторинговата компания Ситизън Лаб (Citizen Lab), която използвала техника за наблюдение на интернет, за да идентифицира предполагаемия \"заразен\" софтуер, свързан с израелската компания. Според медийни информации, на които се позовава ищецът, израелската компания Ен Ес О (NSO Group) е продала на Саудитска Арабия технологията си през 2017 г. за 55 млн. долара. Абдулазиз иска обезщетение от 600 000 шекела (около 160 000 долара) от компанията и съдебна забрана да предоставя технологията си, известна като \"Пегас\" (Pegasus) на Саудитска Арабия. Компанията отхвърли обвиненията като \"абсолютно необосновани\" и че няма никакви доказателства, че е била използвана нейна технология. В писменото й изявление се казва, че искът се базира само на медийни информации, чиято цел е да предизвикат сензация и които не отразяват реалната дейност на компанията. Според Ен Ес О нейните продукти са лицензирани и се използват единствено, за да \"дават възможност на правителствата и правоприлагащите органи да се борят срещу тероризма и престъпността\". Компанията подчертава, че прилага \"изключително щателен подбор\" при продажбата на своите продукти, като тя подлежи още и на контрол и лицензиране от израелското министерство на отбраната. От министерството отказаха да коментират своята експортна политика. Ен Ес О от месеци е в центъра на вниманието на дисиденти, журналисти и други опозиционни фигури, които твърдят, че технологията на компанията се използва от репресивни правителства за следене и шпионаж срещу инакомислещи. Сред тях има мексикански и катарски журналисти, които вече са подали искове срещу компанията, както и служител на \"Амнести интернешънъл\", който също твърди, че е бил мишена на същия софтуер. Преди няколко дни \"Амнести\" съобщи, че обмисля да предприеме юридически действия за отнемане на експортния лиценз на Ен Ес О, след като е изпратила спешно искане до израелското военно министерство, но получила отказ. \"Вече е налице грамада от улики, от които става ясно, че компанията продава своя шпионски софтуер на режими, нарушаващи човешките права, което е съществено доказателство, че тя е тръгнала по лош път\", каза Моли Малекар от правозащитната организация. Според нея, продължавайки да одобрява експортния лиценз на Ен Ес О, Израел практически признава, че съзнателно сътрудничи с компания, чийто \"софтуер се използва за посегателства срещу човешките права\", подчерта тя.", "date": "2018.12.03", "title": "Приятел на Кашоги съди израелска компания, чийто софтуер помогнал да убие журналиста"}
{"url": "https://www.24chasa.bg/novini/article/7182614", "text": "Протестите на \"жълтите жилетки\" продължават и днес на места във Франция, предаде Франс прес. Пътна блокада по магистрала в района на границата с Каталуния предизвика 19-километрови задръствания на автомобили и камиони. Според каталунските власти в граничния район на Франция с испанската област са блокирани 3000-4000 камиона. Пътни блокади има и по други пътища в страната, предава БТА. \"Жълтите жилетки\" протестират вече трета седмица срещу фискалната и социалната политика на правителството на Еманюел Макрон. Днес към протестното движение се присъединиха и стотина шофьори на линейки, които тази сутрин блокираха достъпите до площад Конкорд в центъра на Париж. Те протестираха срещу реформа на отрасъла на \"здравния транспорт\", която заплашвала, според тях, малките и средни предприятия. Продължителните блокади на няколко склада с горива из страната - от Нормандия до френското средиземноморие - пък станаха причина днес за липса на бензин в някои бензиностанции. Днес около стотина гимназии във Франция също бяха блокирани напълно или частично от протестно движение на ученици срещу реформата в образованието, планирана от правителството. Тези протести са и в подкрепа на движението на \"жълтите жилетки\". В Ница хиляда ученици протестираха и скандираха \"Макрон, оставка!\". В Дижон шествие на 500 протестиращи ученици приключи със сблъсък със силите на реда. Те използваха сълзотворни гранати, след като демонстрантите започнаха да хвърлят камъни по тях. Най-засегнати от протестите на гимназистите са Тулуза и района, следвани от района на Париж. В Обервилие, северно от Париж, близо до местната гимназия беше опожарена кола и беше разбит и ограбен магазин за мобилни телефони. Същевременно източник от френското президентство съобщи, че се обмисля отлагане на визитата на Макрон в Сърбия, планирана за сряда и четвъртък. Решението по въпроса се очаква да бъде съобщено в края на деня. Посещението беше обявено в средата на ноември.", "date": "2018.12.03", "title": "Протести на \"жълтите жилетки\" доведоха\nдо задръствания между Франция и Испания"}
{"url": "https://www.24chasa.bg/novini/article/7182616", "text": "Президентът на САЩ Доналд Тръмп изрази в Туитър готовност да работи със своите колеги от Китай и Русия Си Цзинпин и Владимир Путин с надеждата да се сложи край на надпреварата във въоръжаването с тези страни, която според него е станала неконтролируема, предадоха Франс прес и Ройтерс, цитирани от БТА.  \"Сигурен съм, че в един момент в бъдещето, президентът Си и аз, заедно с президента (на Русия) Путин, ще започнем да говорим за смислено прекратяване мащабната и неконструлируема Надпревара във Въоръжаването. САЩ похарчиха 716 Милиарда Долара тази година. Лудост!\", написа Тръмп в туит на следващия ден след завръщането си от срещата на Г-20 в Аржентина.", "date": "2018.12.03", "title": "Тръмп: Със Си Цзинпин и Путин можем да спрем неудържимата въоръжена надпревара"}
{"url": "https://www.24chasa.bg/novini/article/7182633", "text": "71-годишен криминално проявен мъж е нахлул в приемната на президентството. Мъжът е бил въоръжен с пистолет с два пълнителя, не го е размахвал, само го е показал. Не е отправял заплахи и не е бил агресивен. Искал е президентът Румен Радев да му обърне внимание, предаде източник от МВР за \"24 часа\".  Задържан е от жандармерията. Отведен е в Първо районно управление. Уточняват се мотивите за действията му.                                                                                                                                                                                                                                                                                                                       ", "date": "2018.12.03", "title": "Въоръжен мъж нахлу в президентството"}
{"url": "https://www.24chasa.bg/novini/article/7182632", "text": "България цени високо двустранното сътрудничество и обмяната на опит с Швейцария в сферата на сигурността и отбраната, образованието и науката, както и добрите резултати, които се постигат в рамките на Българо-швейцарската програма за сътрудничество за намаляване на икономическите и социални различия в Европа. Това заяви днес президентът Румен Радев на среща в Катовице със своя колега президента на Конфедерация Швейцария Ален Берсе. Президентът Ален Берсе потвърди готовността на Швейцария да продължи да си сътрудничи активно със страната ни в сфери от взаимен интерес, съобщиха от прессекретариата на държавния ни глава. Според българския президент страната ни има потенциал да привлече повече инвестиции от Швейцария в науката, отбраната, информационните технологии и транспорта. За изминалите две десетилетия швейцарските инвестиции у нас достигат 1.9 млрд. евро, което наражда страната на 8 място по размер на преките чуждестранни инвестиции в българската икономика. Партньорството с Швейцария за въвеждането на дуалното обучение у нас също беше откроено като особено перспективна сфера от българския държавен глава, като финансираните с швейцарска подкрепа проекти в България обхващат 16 училища, 63 фирми и 11 града. Румен Радев подчерта и интереса на България за задълбочаване на сътрудничеството в сферата на отбраната и за обмен на програми за обучение между Военно-въздушните сили на двете държави. Президентът Ален Берсе подчерта, че двете страни имат отлично сътрудничество по много общи проекти, в медицината и в обмяната на студенти, като Швейцария е готова да обсъди перспективите за последващо разширяване на сътрудничеството с България по време на визитата на българския държавен глава в Конфедерация Швейцария през 2019 г.", "date": "2018.12.03", "title": "Радев пред швейцарския президент: Имаме потенциал за повече инвестиции"}
{"url": "https://www.24chasa.bg/novini/article/7182636", "text": "НАТО не желае да се меси, нито да коментира бягството на бившия македонски премиер Никола Груевски в Унгария, макар да стана дума за страна членка на организацията, заяви генералният секретар на алианса Йенс Столтенберг, цитиран от македонските медии. Според него става дума за двустранен въпрос, който трябва да решат двете страни. Столтенберг каза, че алиансът е готов да подпише протокола за присъединяване с Република Македония веднага след като македонската страна приложи Преспанския договор с Гърция, предаде БТА.  Западните Балкани остават във фокуса на НАТО, каза Столтенберг. Той добави, че ще се състои специална среща, посветена на региона, на министерското заседание на НАТО в Брюксел тази седмица", "date": "2018.12.03", "title": "Столтенберг: НАТО не желае да коментира \nбягството на Груевски в Унгария"}
{"url": "https://www.24chasa.bg/novini/article/7182554", "text": "България се радва на стабилен интерес от турски туристи през последните години, което е доказателство за доверието, което те ни оказват. Държавите ни са в един регион и имаме много големи възможности да развиваме съвместни инициативи и общи проекти, които да подпомагат развитието на туризма в България и Турция. Това заяви министърът на туризма Николина Ангелкова при откриването на Българо-турски бизнес форум в областта на туризма в Истанбул, съобщиха от пресцентъра на министерството. От турска страна във форума участва зам.-министърът на културата и туризма на Турция Надир Алпаслан, както и представители на българския и турския бизнес. В периода януари- октомври тази година гостите от южната ни съседка са близо 540 хил., а през 2017 г. пазар Турция се нарежда на 4-о място сред топ дестинациите за входящи посещения у нас с над 636 хил. визити и ръст от 12,5 на сто, каза българският министър. Тя открои важността на създадената само преди броени дни в София Съвместна българо-турска работна група в областта на туризма. Първото й заседание бе проведено в средата на ноември в навечерието на Международния конгрес на световните цивилизации и историческите маршрути, организиран от СОТ, чийто домакин за втора година бе България. Работната група бе първа по рода си платформа за обсъждане на възможностите за засилване на нашето сътрудничество в областта на туризма. Сигурна съм, че ще продължим да работим в партньорство за развитието на туризма, отбеляза министър Ангелкова. Тя допълни, че се обсъждат възможностите за организиране на дни на България в Турция и обратно. Работи се и по общ Балкански маршрут и съвместен продукт между България и Турция, с които да се популяризират пред туристи от далечни пазари богатите и разнообразни туристически продукти на двете страни. Планираме също организация на турове за инвеститори, които имат интерес за вложения в България, съобщи министър Ангелкова. Очаква се те да бъдат реализирани през февруари следващата година, като се включат обекти с потенциал за развитие. Гарантирам личната си ангажираност и на Министерството на туризма за максимално институционално съдействие при реализацията на инвестиции, увери министърът. Тя благодари на турското Министерство на културата и туризма за организацията на форума и възможността да бъдат представени потенциалът за инвестиции и инициативи за съвместно развитие на туризма. Целият свят осъзнава значението на туристическия сектор и важността за инвестиции в отрасъла, каза зам.-министър Надир Алпаслан. Той допълни, че очаква такива международни срещи да бъдат ползотворни и за двете страни. На форума презентации направиха и представители на българския и турския туристически бизнес.", "date": "2018.12.03", "title": "Ангелкова: Планираме визити на инвеститори с интерес за вложения в България"}
{"url": "https://www.24chasa.bg/novini/article/7182473", "text": "Генералният секретар на НАТО Йенс Столтенберг заяви днес, че тази седмица Босна и Херцеговина вероятно ще получи зелена светлина за предприемане на голяма крачка към бъдещото си членство в алианса, предаде Танюг, цитирана от БТА. Външните министнри на страните членки на НАТО трябва да приканят в сряда Босна и Херцеговина да представи първия си реформаторски план за действие като част от плана за действие за членство. Въпреки това обаче според наблюдателите страната е още много далече от членство в алианса. НАТО предложи на Босна и Херцеговина план за действие за членство през 2010 г., но отказа да го активира, докато не бъдат изпълнени всички условия.", "date": "2018.12.03", "title": "Босна и Херцеговина получава зелена светлина за бъдещо членство в НАТО"}
{"url": "https://www.24chasa.bg/novini/article/7182460", "text": "Софийският апелативен съд е потвърдил осъдителната присъда на първоинстанционния съд, с която  През 2015 г. подсъдимият Ванчев участвал в местни избори като кандидат за кмет на кметство в с. Узунджово. В хода на предизборната кампания той посещавал домове и се срещал с местни хора. С цел за бъдат склонени да упражнят избирателното си право в негова полза той давал парични суми както на отделни лица, така и на представители на семейства, които следвало да ги разпределят между роднини. За извършените от него престъпления на подсъдимия Ванчев е наложено едно общо наказание от две години „Лишаване от свобода“ с четиригодишен изпитателен срок, глоба в размер на 10 000 лева и лишаване от правото да заема изборна и държавна и обществена длъжност за срок от четири години, считано от влизане на присъдата в сила. Решението на САС може да бъде обжалвано пред Върховния касационен съд.", "date": "2018.12.03", "title": "Условна присъда и глоба от 10 000 лв. за кмета на Узунджово, купувал гласове"}
{"url": "https://www.24chasa.bg/novini/article/7181037", "text": "Съдия Алексей Трифонов, който решава дела за присвоявания, подкупи и престъпления по служба, може да изрецитира без грешка най-популярния футболен химн в света - You'll Never Walk Alone. Защо му е на един наказателен съдия да знае какво пеят феновете на “Ливърпул” на стадиона? Отговорът е прозаичен - Трифонов е страстен фен на английския клуб, който вярва, че този сезон мърсисайдци ще грабнат шампионската купа във Висшата лига с тройката в атака Салах, Мане и Фирмино. Ако се върнем на терена на третата власт обаче, преди дни 46-годишният Алексей Трифонов спечели един друг мач - с тежки отговорности във Висшия съдебен съвет (ВСС). Той се впусна в прелюбопитна битка за един от най-горещите шефски столове – този в Софийския градски съд (СГС). Изправи се срещу кандидат, издигнат от съдии - Евгени Георгиев, и спечели 9 от общо 13 членове на ВСС на своя страна. Трифонов влезе в състезанието за градския съд от по-горната съдебна инстанция. От 2009 г. той правораздава в Софийския апелативен съд и е в състав с колегите си Камен Иванов и Весислава Иванова. Градският съд, в който работят 141 съдии и 392-ма служители, не му е чужд - Трифонов е минал през Наказателното му отделение. Титулярен съдия в апелативния съд е от 2015-а. 6 г. се води в командировка, тъй като конкурси за повишаване през това време няма. Това, че СГС има особен статут, допълнително изостря вниманието към него, щом му се избира председател. Градските съдии гледат едни от най-тежките наказателни дела за убийства, грабежи и финансови далавери. Само те регистрират политически партии и вероизповедания като юридически лица. Там се решават и търговски спорове за милиони левове. След избирането на Трифонов загубилият кандидат Евгени Георгиев, разбира се, остана неудовлетворен. Той ще оспори решението на ВСС пред Върховния административен съд. Напрактика това ще отложи встъпването в длъжност на Трифонов, освен ако висшите магистрати не решат друго. Георгиев не е съгласен Трифонов да оглави СГС, защото според него 2-ма кадровици били заинтересовани той да спечели. Единият задал некоректен въпрос за акции на Георгиев при първия неуспешен избор за шеф на СГС през март т.г. Другият член на ВСС пък “мотивирал” Трифонов да участва в процедурата. Без да мънка и шикалкави, Трифонов обяви пред съдебните кадровици: “Няма задкулисие в моята кандидатура! Не съм ходил по партийни централи, нито съм говорил с когото и да било”. С тези думи той отговори политически обвързан ли е, след като е бил зам.-министър на правосъдието в кабинета на Огнян Герджиков, а преди години и член на ЦИК от квотата на ДПС. Истината е, че и сред колегите му в Софийския апелативен съд Трифонов е познат като съдия, който не би решил дело по мотиви, различни от доказателствата и закона. “Има отлична квалификация с вродено чувство за справедливост”, казва за него съдия, който го познава от 20 г. Пред Трифонов в залата са се изправяли Стефан Софиянски като подсъдим и Иван Костов като свидетел по дело срещу съпругата му. Трифонов бе съдия докладчик по делото срещу прокурора Ангел Дончев и го призна за виновен за това, че е изнудвал колега. Като свали черната тога, съдия Трифонов е склонен да облече черна тениска - от ученик е запален фен на метъл музиката. Слуша “Айрън Мейдън”, “Металика”, “Дийп Пърпъл”. Ходил е на концерти на AC/ DC. Неотдавна е посетил тяхно шоу в Белград. Това лято е бил в първите редици на “Хилс оф рок” в Пловдив. “Няма да има отсъствие и през 2019 г., освен ако не се случи дежурен да гледа мерки за неотклонение”, шегуват се колегите му в Съдебната палата. Отдаден е на семейството си. Женен е за съдия Ева Пелова, която правораздава в Софийския районен съд. Имат две деца. Вкъщи не влиза много-много в кухнята, тъй като има опасност да загори тенджерата с телешко. Липсата на кулинарни умения компенсира, като отделя за любимите си хора повече време, отколкото за себе си. Успява да стигне до фитнеса 2 пъти седмично, а след големи пазарлъци може да склони да поиграе с приятели баскетбол. Интересно е, че в приятелския му кръг магистрати няма. Излиза със свои връстници от времето, когато учили в Националната гимназия за древни езици и култури. Пред Трифонов сега стои сериозна задача - ще успее ли да приспи подозрителността, че няма да се справи като шеф на СГС, без да е номинация на съдии. Ако встъпи в длъжност, първият му тест ще е изборът на заместниците му. Защото открай време се знае, че повече те командват отделенията в съда, отколкото шефът. Една от смелите идеи, които Алексей Трифонов декларира пред членовете на Висшия съдебен съвет (ВСС), е, че ще търси нова сграда за Софийския градски съд извън Съдебната палата. На практика сега съдии и служители трудно се побират в кабинети и зали. Трифонов заяви още, че ще се бори с неравномерната натовареност на съдиите. Посочи няколко мерки, които ще предприеме. Първата е да поиска от ВСС допълнителни бройки за съдебни помощници. Втората – да се обяви конкурс за повишаване на съдии на свободните места. “Алексей Трифонов даде по-ясна визия за решаването на чувствителните проблеми в съда, показа лична отговорност за уважаване на решенията на съдийската колегия на ВСС за назначаването на колеги по видове материи, както и мъжество да застане пред нас и да отговори на въпросите за битието му в ЦИК и като зам.-министър”, каза по негов адрес членът на ВСС Вероника Имова. През тази година Трифонов чете българска художествена литература. Последно се е спрял на тетралогията на Димитър Талев. Харесва и автори като Милен Русков и Георги Божинов. От чуждите най на сърце са му Хемингуей и Габриел Гарсия Маркес. Винаги намира време и за научни публикации за правото. Да бъде съдия не му е било детска мечта. По стечение на обстоятелствата от 1999 г. носи черната тога. След като завършва право в Софийския университет “Св. Климент Охридски”, Алексей Трифонов започва работа като следовател в Столичната следствена служба през 1998 г. Там остава само година, тъй като през декември 1999 г. става съдия в Софийския районен съд. Не отрича съдийската професия. Напротив, за него тя е още по-привлекателна от преди. Не е случайно и изказването му пред ВСС: “Убедеността ми, че притежавам необходимите опит и визия за превръщането на Софийския градски съд в символ на истинско правосъдие, образец на баланс между качество и бързина, са основните мотиви да кандидатствам за ръководител”.", "date": "2018.12.03", "title": "Новият съдия №1 на София е страстен фен  на “Ливърпул” и слуша метъл"}
{"url": "https://www.24chasa.bg/novini/article/7182288", "text": "Община Генерал Тошево ще осигури работа на 27 жители с ТЕЛК решения от района по проект „Обучения и заетост“, компонент II на Агенция по заетостта. Целта на мярката е интегриране на неактивни и безработни лица с трайни увреждания на възраст над 29 г., регистрирани в дирекция „Бюро по труда“ към Агенция по заетостта. Вече е одобрена подадената от Общинска администрация заявка за 27 работни места както в града, така и по населените места. Те ще бъдат свързани с извършването на по-леки почистващи и хигиенизиращи дейности в помощ на администрацията и обслужващия персонал. По проекта ще бъдат наети хора, за които органите на медицинската експертиза са установили степен на трайно намалена работоспособност/вид и степен на увреждане 50 и над 50 %, но с възможност за участие в пазара на труда. Така за тях ще бъде обезпечена заетост на пълно или непълно работно време за срок от 24 месеца. С включването в проекта Община Генерал Тошево продължава политиката на социална ангажираност и подаване ръка на хората с увреждания, за да се чувстват пълноценни и полезни- казаха от кметството.", "date": "2018.12.03", "title": "В община Ген. Тошево назначават на работа 27 жители с увеждания"}
{"url": "https://www.24chasa.bg/novini/article/7182294", "text": "Когато Еманюел Макрон дойде на власт, той постави околната среда в центъра на дневния си ред. 18 месеца по-късно гневът от тази политика подхрани протести, които са огромно предизвикателство за френския президент. Размирници подпалиха коли и сгради в центъра на Париж вчера след две седмици на протести, започнали отчасти заради по-високия акциз върху горивата, който според Макрон е необходим за борба с промените в климата. Някои от участниците в протестите призоваха президента да подаде оставка. Трудното положение на Макрон е нагледен пример за един сложен ребус: как политическите лидери да лансират политика, която ще е полезна за околната среда в дългосрочен план, без да причини допълнителни разходи за избирателите, което би могло да навреди на шансовете им за преизбиране? Това е въпрос, който стои пред лидерите в целия свят на фона на преговорите между делегати в полския град Катовице тази седмица, в опит да се направи \"наръчник\" с детайли около прилагането на Парижкото споразумение за борба с климатичните промени от 2015 година. \"Разбираемо, страните, където неравенствата са най-големи, са онези, където тези отстъпления са най-вероятни\", заяви по повод политическите рискове Франсоа Жемен, специалист по екологичната геополитика в Университета по политически науки в Париж. Като назова изрично Италия, Съединените щати и Великобритания като държави, където има риск природозащитните ходове да предизвикат негативна реакция от страна на избирателите, той каза: \"Допускам, че това е една от причините, поради които популистките лидери са склонни да бъдат много скептични за промените в климата и екологичните мерки.\" Протестите във Франция вдъхновиха подобно движение в съседна Белгия, където демонстранти излязоха по улиците в петък. В Канада също има протести, но не толкова мащабни, срещу плана на премиера Джъстин Трюдо да наложи федерален данък върху въглеродните емисии за провинциите, които не желаят да се борят срещу климатичните промени. Това, което някога бе възприемано от правителствата като преход към по-чисти енергии, от който всички печелят, сега изглежда повече като ситуация, която причинява разходи в краткосрочен план, със силни социални трусове, последвани от възможни печалби в дългосрочен. Друго предизвикателство, пред което са изправени лидерите, е за това как да използват постъпленията от политиките, замислени да помогнат на околната среда: трябва ли парите, събрани от въглеродни данъци, да бъдат използвани директно за борба с климатичните промени или за запълване на дупките в националните бюджети? След последните протести в Париж Макрон събра министри, за да обсъдят кризата, след като се прибра от Аржентина, където участва в срещата на върха на Г-20. Премиерът Едуар Филип пък се отказа от плановете си да отиде в Катовице за срещата на върха за климата. Макрон въведе нови въглеродни данъци, за да насърчи шофьорите да променят поведението си и да пазят околната среда. Френският президент смекчи някои от предизборните си обещания в областта на екологията, откакто встъпи в длъжност. Неговият популярен министър на околната среда подаде оставка през август заради мудния напредък в тази сфера. Макрон обаче не показа особено желание за компромис, изправен пред протестите. Акцизът върху горивата е придружен от други мерки, включително стимули за насърчаване на хората да си купуват електромобили. Представяйки миналата седмица енергиен план за Франция в средносрочен план, Макрон \"подаде маслинова клонка\", като каза, че ще преразглежда цените на горивата на всеки три месеца, но допълни, че въглеродните данъци ще останат. Целта му е Франция да намали въглеродните си емисии с 40% до 2030 г. и едновременно с това да повиши употребата на по-чисти енергийни източници. Емисиите сега се увеличават и 75% от използваната във Франция енергия идва от изкопаеми горива. \"Когато говорим за действията на страната в отговор на предизвикателствата на климатичните промени, трябва да признаем, че сме направили малко\", заяви Макрон. Той каза още, че ще се бори, за да спаси Парижкото споразумение за климата, което има за цел да ограничи глобалното затопляне до между 1,5 и 2 градуса по Целзий - критичен праг. Учените са все по-обезпокоени, че страните не изпълняват своите цели, и ги призовават да бъдат по-амбициозни. Гражданите обаче са разтревожени за живота си в непосредствено бъдеще. В Канада, отговаряйки на въпроса как правителствата използват парите от въглеродни данъци, правителството на Трюдо обеща да върне средствата, събрани от провинциите, директно на данъкоплатците. Във Франция обаче по-голямата част от натрупаните приходи ще бъдат използвани за запълване на дефицита в националния бюджет. Това засили гнева срещу Макрон, когото левите му опоненти наричат \"президента на богатите\". От 34-те милиарда евро, които френското правителство ще събере от акциза върху горивата през 2018 г., само 7,2 милиарда са предвидени за природозащитни мерки. Саймън Далби, специалист по политическата икономика на климатичните промени в университета Уилфрид Лорие в Канада, казва, че е необходимо въглеродните данъци да бъдат част от по-общи мерки за променяне на начина на живот на хората, включително по-добър, \"по-зелен\" транспорт и сгради. \"Всичко опира да политиката на преход към един свят, който ще остави зад себе си изкопаемите горива - нещо, което трябва да бъде направено бързо, за да бъдат избегнати най-лошите от прогнозираните климатични промени през следващите десетилетия\", заяви Далби. Жемен каза, че е малко вероятно протестите във Франция да приключат в скоро време и че те може да избухнат и в други страни, в момент, когато те предприемат по-решителни действия за емисиите. Опасността, заяви той, е бездействието или прекалено късното действие за предотвратяване на глобалното затопляне. В същото време политиците трябва да са в състояние да покажат, че действат справедливо и безпристрастно. /БТА/", "date": "2018.12.03", "title": "\"Зелените\" данъци носят политически рискове, а Макрон научава този урок по трудния начин"}
{"url": "https://www.24chasa.bg/novini/article/7182302", "text": "Еврокомисарят за разширяването Йоханес Хан ще призове днес събеседниците си в Прищина да разблокират регионалното сътрудничество и търговия и ще им каже, че е необходимо да се върнат към диалога колското е възможно по-скоро, предаде Танюг, цитирана от БТА. Хан написа това в \"Туитър\" сред срещата си с президента на Сърбия Александър Вучич, с когото разговаряха за въведените от Косово мита върху внасяните от Сърбия и Босна и Херцеговина стоки. По този повод медиите в Прищина се нахвърлиха с обиди срещу Хан, а някои като Индексонлайн дори го нарекоха расист, съобщава сръбският вестник \"Блиц\". Еврокомисарят бе наречен \"генерал на мъртва войска\", обвинен бе в лицемерие и лъжи, упрекнат, че не е направил нищо за признаване на независимостта на Косово от петте членки на ЕС, които още не са го сторили. \"Добре е, че този път Хан ще се срещне с премиера Румуш Харадинай, който няма проблем да му каже всичко това. Хан може да \"забрави да се опитва да извърши натиск върху Косово да отмени митата за държава, която го третира като икономическа колония и го обижда като че ли е неин роб\", пише Индексонлайн. \"По-добре да не идваш, защото ще разбереш, че нямаш никакво значение в Косово, ще разбереш колко безполезен и нечовечен си\", завършва текстът на Индексонлайн.", "date": "2018.12.03", "title": "В Прищина нарекоха еврокомисаря Хан безполезен, лицемерен расист"}
{"url": "https://www.24chasa.bg/novini/article/7182316", "text": "Украинският президент Петро Порошенко обяви днес частичен призив на резервисти за военна подготовка, на фона на напрежението в отношенията с Русия, като отбеляза, че страната трябва да укрепи отбраната си, за да даде отпор на заплахата от руско нахлуване, предаде Асошиейтед прес. Кремъл отхвърли твърденията на украинския лидер като \"абсурдни опити\" за нагнетяване на обстановката след инцидента на входа на Азовско море на 25 ноември, когато руската брегова охрана задържа три украински кораба заедно с екипажите им - общо 24 моряци, предава БТА. Порошенко отговори с въвеждането на военно положение за 30 дни в голяма част от Украйна. Украинските власти забраниха влизането в страната на всички мъже с руско гражданство на възраст между 16 и 60 години, което според президента е свързано с нуждата да се попречи на Русия да дестабилизира още повече Украйна. Порошенко каза днес, че част от привиканите резервисти ще бъдат обучавани в рамките на военното положение, и добави, че някои военни части ще бъдат предислоцирани с цел укрепване на отбраната на страната пред заплахата от руско нахлуване. През уикенда украинският президент каза, че Русия е струпала големи войски край двустранната граница, и я обвини, че се готви да нахлуе в Украйна. Той също така обвини Москва, че е блокирала украинските пристанища на Азовско море. Говорителят на Кремъл Дмитрий Песков, на брифинг за журналисти в руската столица днес, опроверга тези твърдения и ги окачестви като \"абсурден опит за изостряне на напрежението\", предаде Асошиейтед прес. На задържаните от Русия в Керченския проток украински моряци и служители на Службата за сигурност на Украйна е предявено обвинение в незаконно пресичане на руската граница, съобщи за ТАСС адвокатът на един от арестуваните. Той каза, че от момента на ареста още не се е срещал със своя клиент и не знае \"предадени ли са документите в Москва и кой се занимава с разследването\". Според него доброволци са донесли в следствения изолатор (в Москва, където са прехвърлени всички задържани) събраните вещи на моряците. Членовете на екипажите на арестуваните кораби, общо 24-ма украински граждани, са задържани за двумесечен срок до 25 януари.", "date": "2018.12.03", "title": "Порошенко свика резервисти за военна подготовка заради Русия - готвела инвазия в Украйна"}
{"url": "https://www.24chasa.bg/novini/article/7182175", "text": "На 9 ноември тази година България изпрати за 27-и път първата група от новата експедиция за изучаването на най-южния континент Антарктида. Екипът от учени и логистици се състои от 25 човека, които ще бъдат там на ротационен принцип, разделени на три групи под ръководството на проф. Христо Пимпирев. Първата група се състои от логистици, които привеждат базата в годен за обитаване кът, като отстраняват авариите, възникнали през зимата. Температурите на ледения континент падат до близо 90 градуса под нулата. Антарктида е най-студеното място на планетата Земя, поради което е сравнявана с Марс. Експедицията е със сериозна научна програма от 7 проекта в две основни направления - биологични и геоложки. Антарктида има уникален растителен и животински свят, условията са специфични, организмите, които живеят там са много особени и винаги може да се намерят нови видове за науката. „Антарктида е най-голямата полярна лаборатория на света и аз съм горд, че България има своето място там със своята полярна база и съм горд, че тя е притегателно място за учени от цял свят.”, казва проф. Пимпирев. От гледна точка на национално самочувствие българското присъствие на континента не е само предмет на национална гордост, а е изключително важно за бъдещето. България участва в изследването на един континент, който разгадава тайните за цялото човечество, смята проф. Пимпирев. Континентът се управлява спрямо Антарктическия договор от 1961г. и свързаните с него споразумения, който към днешна дата е подписан от 53 страни. България е пълноправен член от 1998 г., с което страната ни е сред 29-те държави, които участват във вземането на решения за сегашното и бъдещо управление и развитие на континента. Поддръжката на базата, измервателните апарати, пътуването и осигуряването на пребиваващите изискват доста средства. Най-много разходи отиват за оборудването и функционирането на селището и всяка помощ в тази посока е от значение. Решението на Монбат тази година отново да предостави акумулаторни батерии за цялата българска база \"Св. Климент Охридски\", разположена на полуостров Хърд на остров Ливингстън, е дългосрочна помощ от голямо значение за експедицията. Очаква се акумулаторите да се използват следващите 5-6 години на пълен капацитет. Базата има фотоволтаични панели и с новите акумулатори ще бъдат покрити 70-80% от енергийните нужди за едно денонощие. Тази подкрепа е принос не само към научната база, но е свързана и с цялата научна програма, от една страна, и с екологията и опазване на въздуха на Антарктида, от друга. С монтирането на новите акумулатори, съхраняващи ток, свързани с фотоволтаични панели, разходът на гориво за допълващите токогенератори се намалява с 50% , което прави 2-3 тона нафта спестени на сезон. Предоставените от Монбат генератори правят българската база доста авангардна в енергийно отношение. Когато енергийния проблем е решен, средствата се разходват за чиста наука, каквато е и целта на международните експедиции.", "date": "2018.12.03", "title": "Батериите на Монбат работят и на Антарктида"}
{"url": "https://www.24chasa.bg/novini/article/7182332", "text": "Космическият апарат \"Доун\" на НАСА остана без гориво и приключи работа два дни след като космическият телескоп \"Кеплер\" спря търсенето на земеподобни планети, предаде Асошиейтед прес, цитирана от БТА.  \"Доун\" и \"Кеплер\" приключиха мисиите си по една и съща причина - свършване на горивото. Апаратът \"Доун\" изследва космоса в продължение на 11 години, а телескопът \"Кеплер\" - девет. И двата космически апарата имат йонни двигатели и са превишили първоначално предвидения срок на експлоатация. От известно време горивото на \"Доун\" намаляваше и краят на неговата работа бе очакван. Миналия четвъртък контролният център окончателно изгуби връзка с него. Според НАСА, \"Доун\" ще остане да кръжи в пространството между Марс и Юпитер още десетки години. Той е първият космически апарат, летял в астероидния пояс между орбитите на Марс и Юпитер. \"Доун\" първо обиколи астероида Веста, а след това е летя около Церера - най-голямата в астероидния пояс планета-джудже. Направените от \"Доун\" снимки дадоха важна информация за еволюцията на Слънчевата система. Марк Рейман - ръководител на мисията \"Доун\", съобщи по имейл, че краят й не го натъжава. \"По-скоро съм изумен колко вълнуващо успешно и продуктивно беше приключването й. Това е подходящ завършек на една невероятна космическа експедиция,\" добави Рейман.", "date": "2018.12.03", "title": "Втори апарат на НАСА привърши горивото си \nза една седмица"}
{"url": "https://www.24chasa.bg/novini/article/7182337", "text": "„Еврото е втората най-важна валута в света и 74% от европейците вярват в нея. България следва пътната карта за присъединяването към Валутния механизъм II (ERM II), изготвена заедно с европейските институции. Страната ни е показала впечатляваща и дългогодишна история на успешно покриване на номиналните маастрихтски критерии за конвергенция.“ Това заяви българският евродепутат Ева Майдел (ГЕРБ/ЕНП) по време на конференцията на високо ниво посветена на 20-годишнината от въвеждането на единната валута в ЕС, която се проведе в понеделник, 3 декември 2018 г, в Брюксел. Това съобщиха от пресцентъра на ГЕРБ. По покана на Генералната дирекция по икономически и финансови въпроси към Европейската комисия, Ева Майдел участва в дискусионен панел за бъдещето на еврото заедно с комисар Пиер Московиси. „Последните три страни, които успешно въведоха единната валута, бяха балтийските държави, които също като България работеха в условията на валутен борд и фиксиран валутен курс към еврото. Мисля, че е време, чествайки този 20 г. юбилей на еврото като единна валута, да отворим вратите и за бъдещия двадесети нов член на еврозоната.”, заяви Ева Майдел. На събитието присъстваха заместник председателя на ЕК Валдис Домбровскис, испанският министър на икономиката Надя Калвиньо, бившият председател на ЕЦБ Жан-Клод Трише, както и над 200 експерти от академичните и финансови среди и журналисти от цяла Европа. „Вярвам че единната валута е гаранция за единството на съюза, еврото е и израз на солидарност. Еврозоната трябва да продължи да се разширява, за да бъдем все по конкурентоспособни в световен мащаб.”, коментира още Ева Майдел (ГЕРБ/ЕНП).", "date": "2018.12.03", "title": "Майдел: Еврото е втората най-важна валута в света, 74% от европейците вярват в него"}
{"url": "https://www.24chasa.bg/novini/article/7181866", "text": "10 браншови организации на такситата събраха подписи под декларация до Столичния общински съвет за минимален праг на тарифата от 0,98 лв. на километър дневно возене и 1,16 лв. за през нощта. В момента големите таксиметрови фирми возят дневно на 0,79 ст. от 6 часа сутринта до 22 часа вечерта. През нощта сумата е 0,90 стотинки на киметър. На практика исканото увеличение е приблизително 20% . Браншовите органицаии настояват и за корекция на максималния праг до 1,90 лв. дневна и 2,40 лв. нощна тарифа. Това съобщи за “24 часа” Спас Атанасов от Браншовата камара на таксиметровите водачи и превозвачи. “За първи път браншът е напълно единодушен”, каза Кирил Ризов, председател на “Съюз такси”. В началото на седмицата декларацията им ще бъде внесена в Столичната община. За подготвянето на такова искане стана ясно преди няколко дни, когато водачи на таксита се събраха на протестен митинг в центъра на столицата. Според Закона за автомобилните превози всяка община трябва да определи минимален и максимален праг на тарифата. За София но минимален не е гласуван. В Пловдив и Варна минимален праг е гласуван отдавна и дори е променян нагоре и надолу няколко пъти. “Ние не сме се ангажирали с размер на минимални и максимални прагове”, каза Людмил Лазаров, управител на “О кей Супертранс”. “Никой не ни е търсил и питал, това е инициатива на синдикални организации”, каза той. В страната таксиметровите фирми са 7070 се вижда в регистъра на Изпълнителна агенция “Автомобилна администрация;. Те возят с около 23 хил. автомобила. В София жълтите коли са около 6300. Най-големите фирми, с около 1000 автомобила, са “О кей Супертранс”, “Радио СВ такси”, “Йелоу Такси”, “Такси С Експрес”. “О кей Супертранс” вози на 0,79 лв. дневна цена на километър, 0,90 лв. нощна, първоначалната такса е 0,70 лв., тарифата за престой е 0,22 лв. а повикването струва 0,70 лв. Същите са тарифите и на друга голяма фирма – “Йелоу Такси”. “Радио СВ такси” и “Такси С Експрес” са с дневна тарифа 0,77 лв. на километър, нощното возене след 22 ч е 0,88 лв. на км. Първоначалната такса и тази за престой за всички фирми са едни и същи – 0,70 и 0,22 лв. Три от четирите големи фирми са с цена за повикване от 0,70 лв., само четвъртата – “Йелоу Такси”, е с една стотинка надолу – 0,69 лв. Таксиметровите фирми в София возят, общо взето, на цени около 0,79 лв. на километър дневна тарифа и около 0,90 лв. нощна, плюс-минус няколко стотинки. С 10 ст. нагоре е тарифата на зелените таксита, които са около 20-30, близо 200 други жълти коли - тъй наречените дъмпингари, возят под средната тарифа, каза Ризов. Мотивите на бранша на такситата за минимален праг са, че от 7 години не е вдигана тарифата, а обикновено това се правело на 5 г. На въпроса защо при близо 3-годишна дефлация и исторически ниски цени на природния газ такситата, които обикновено са на метан, не са сваляли цените, Ризов отговори: “Консервативен бранш сме”. На въпрос на “24 часа” какво пречи да вдигат цените, след като максималният праг е 1,30 лв. през деня, Спас Атанасов заяви: Въвеждането на минимален и максимален праг бе записано в Закона за автомобилните превози през 2014 г. Ако общинският съвет в София приеме нов минимален и максимален праг на тарифите на такситата, това ще стане през януари и те ще влязат в сила от март - април догодина. Българите са с едни от най-големите разходи за транспорт в ЕС. 13,9% от харчовете на домакинствата ни отиват за тази услуга, което ни нарежда на пето място, показват данни на Евростат за 2017 г. На челните позиции в това отношение са Словения и Литва с 16,3 и 16%, следват Германия и Люксембург. На последните места пък са Словакия (7,9%) и Чехия (10,1%). Статистиката обаче отчита, че България е сред страните с най-голямо намаление на разходите за транспорт от 2007 г. насам, когато те са били 17 на сто. Общо жителите на ЕС са дали 1,1 трилиона евро за тази услуга през миналата година, като това е вторият най-голям харч на домакинствата след този за сметки.", "date": "2018.12.03", "title": "Такситата в София ще искат твърдо минимум 98 ст./ км"}
{"url": "https://www.24chasa.bg/novini/article/7182402", "text": "В продължение на почти четири часа в неделя вечерта, духът на доброто властваше в зала „Арена Монбат“ пред над 3000 русенци, по време на благотворителния концерт в памет на убитата журналистка Виктория Маринова. Заедно с естрадните изпълнители Георги Христов, Пресияна и Мирела, малката Емануела, СунайЧалъков, Хилда Казасян, Орлин Павлов, Дивна, DEEPZONE Project, Теди и Силвия Кацарови, Дивна, Дичо, Крисия, Руслан Мъйнов, Боряна Баташова всички в залата приеха като свое вътрешно убеждение, че доброто винаги побеждава, че „да вършиш добри дела е и трябва да бъде заразно“. И че с малки и големи парченца надежда може да се сглоби целия пъзел на доброто и да се затвори веригата на съпричастието. Че това е така, показаха стотиците светлини от телефоните на зрителите, които осветиха залата по време на последната песен – „Звезда“, в изпълнение на Крисия. „Доброто е птица, полет на душата“, каза Пресияна. „Доброто е състояние, мъдрост, еманацияна духа“. „Доброто е искрицата божественост, заложена у всеки един човек“, допълниха Орлин Павлов и Хилда Казасян. Съпричастието на всички певци доведе и до една спонтанна тяхна идея зад кулисите, която Руслан Мъйнов сподели директно с публиката, изцяло извън сценария: Крайбрежната алея на река Дунав в Русе, последният изминат път в живота на Вики, да носи нейното име –името на победата. Победа над злото, над безразличието и над страха. Самата алея вече е напълно достъпна и по-безопасна в късните часове на деня, от 50—те осветителни стълба с 24-часово видео-наблюдение, които фондация „Направи добро за непознат” вече монтира, а записите от камерите се излъчват директно в звено «КООРС» на община Русе. „Доброто не започва и не свършва единствено с действията. То започва от сърцето, минава през самото действие и завършва с удовлетворението, което всички ние ще получим, когато видим, че нашите левчета са направили някой непознат щастлив“, каза в края на концерта председателят на фондацията Свилен Максимов. Той обяви, че благодарение да регистъра на даренията, който фондацията прави, чрез кода на сертификата за дарение всеки ще може да види точно за каква кауза е била изразходвана дарената от него сума. Събраните средства от продадените Сертификати за дарение, които бяха създадени специално за концерта, до момента възлизат на 23 000 лв., като точната цифра ще бъде обявена до седмица, след като се обработят всички данни от всички населени места, в които хората можеха да закупуват сертификатите. Фондация \"Направи добро за непознат\" е създадена през месец октомври, 2018 г. в памет на Виктория Маринова, за да продължи мисията и целите, в които вярваше тя - а именно да зарази колкото се може повече хора да правят добри, безкористни дела за други, непознати хора, които имат нужда от помощ.", "date": "2018.12.03", "title": "23 000 лева събра благотворителният концерт в памет на убитата Виктория в Русе"}
{"url": "https://www.24chasa.bg/novini/article/7182338", "text": "Местонахождението на китайския учен Хъ Джинкуей, който твърди, че е създал първите генномодифицирани бебета, е неизвестно и е възможно да е бил арестуван, съобщава \"Дейли мейл\".  Според някои източници Джинкуей е сложен под домашен арест в Шънджън след събитие в Хонг Конг, но от университета, в който е работил отричат тази информация. Миналата седмица Джинкуей публикува видео, в което обяви, че първитегенномодифицирани бебета в света са създадени с негова помощ и се казват Лулу и Нана. Бащата на бебетата има ХИВ, затова родителите не искат да родят дете, което да живее в свят, изпълнен със страх. Бебетата са заченати инвитро, а китайският учен не само следи процеса на развитие, а му въздейства. Когато бебета са били още само една клетка, той прави така, че до тях да не достигне ХИВ вируса. От университета, в който работи ученият, обявихч, че са шокирани. Твърдят, че той е бил в неплатен отпуск и не са запознати с работата му.", "date": "2018.12.03", "title": "Изчезна ученият, създал първите ГМО бебета"}
{"url": "https://www.24chasa.bg/novini/article/7182408", "text": "Какво е нужно, за да реши ученикът задача по математика? Учебник, помагало и тетрадка. Грешите, нужна ви е мишка, таблет или проектор, който улавя всяко движение. Това ще ви каже всеки ученик от 290-те иновативни училища в страната. Техните директори споделиха опита си как са превърнали часа в забавен за децата по време на първия национален форум за иновации в образование, който събра 600 учители и специалисти днес. Със скачане и минаване на препятствия децата от I до V клас в столичното 97 СУ \"Братя Миладинови\" решават задачи по математика. Те рядко използват скучните учебници, а се състезават за правилен отговор в дигитална среда. Какво да правим със старите батерии пък ще ви кажат учениците от 40 СУ \"Луи Пастьор\". Там учениците изготвят планове за енергийна ефективност в домовете, като пресмятат как може да използвате най-добре източниците. Театър пък сменя зубренето на факти и дати по история в ОУ \"Иван Вазов\" в Смолян. Там децата сами правят реквизита и пишат сценария за постановките си в час. А, за да задържат децата в клас, в СУ \"Св. Паисий Хилендарски\" във Върбица пък има училищен парламент и ментори - ученици. Така децата се учат да изразяват позиции и да са активни граждани още от училище. За да се затегне дисциплината и децата да станат толерантни, в ОУ \"Георги Бенковски\" в ловешкото село Черни Вит свирят на кавал, гайда, гъдулка и тамбура и пеят народни песни. Директорите на 290-те иновативни училища днес дадоха пример как креативността, а не финансирането е водещо, за да им е забавно на децата в клас. Те споделиха и как успяват - чрез кандидатстване по програми, с помощ от родители, но и със заделяне от собствения си бюджет. Показаха и трудностите - липса на финансиране, съпротива на учители и родители. Но формулата на успеха е желанието, защото за нас е важно нашите деца да са щастливи, обясниха директори. Видяхме много и разнообразни иновации. Най-важното е, че училищата се вдъхновяват едно от друго, коментира образователният министър Красимир Вълчев. Една от целите днес е да ви свърже и да покаже, че училищата могат да си взаимодействат и да се учат едно от друго на иновативни модели на преподаване. Това каза Наталия Митева от Фондация \"Америка за България\", която бе модератор на дискусията \"Готови ли сме да променим българското училище\".    ", "date": "2018.12.03", "title": "Таблети, мишка и музика сменят скучните учебници в над 290 иновативни училища (Видео)"}
{"url": "https://www.24chasa.bg/novini/article/7182419", "text": "В Косовска Митровица днес се състоя протестно шествие на сръбски жени и от европейските институции бе поискано да не позволят на Прищина да дискриминира и подлага на глад сърбите в Косово, предаде Танюг, цитирана от БТА. Няколко хиляди жени се събраха пред представителството на европейската мисия ЕУЛЕКС и на ЕС с транспаранти, на които пише: \"Не оставяйте гладни децата ни\", \"ЮНИЦЕФ, хелп\", \"Жени против глада\", \"Какво ще обядваме днес\", \"Дядо Мраз, децата ни искат да ядат\", \"Майки по света, децата ни са гладни\", \"Имаме право на хляб\". Оттам жените се отправиха към паметника на княз Лазар в центъра на Митровица. Председателката на Съюза на жените в Косово Ясмина Дедич призова Европа и света да не позволяват на Прищина да подлага на глад сърбите в Косово. Тя заяви, че сърбите ще останат твърди в намерението си да останат и оцелеят в Косово въпреки издевателствата на Прищина. В северно Косово всекидневно се организират протести с искане властите в Прищина да премахнат митата от 100 процента на стоките от Сърбия.", "date": "2018.12.03", "title": "Жени излязоха на протестно шествие в Косовска Митровица заради митата"}
{"url": "https://www.24chasa.bg/novini/article/7182444", "text": "Турското министерство на външните работи публикува на сайта си предупреждение към турските граждани, живеещи или пътуващи до Франция, във връзка със съпътстваните от насилие протести в Париж и в други градове през последните две седмици, предаде в.\"Хюриет дейли нюз\", цитирана от БТА.  Министерството съветва турските граждани, пътуващи до Франция, да избягват райони на демонстрации и места, на които може да бъде застрашена тяхната безопасност. Препоръчва се също на турските граждани да бъдат внимателни, когато пътуват по магистрали и междуградски пътища, като се припомнят случаи на блокади и затваряне на пътища в рамките на протестите. Във връзка с протестите Анкара препоръчва на турските граждани, които живеят или пътуват до Франция, да следят местните медии, предупрежденията на френските власти, на турското външно министерство и на турското посолство в Париж. От 17 ноември във Франция се организират масови протести срещу повишаването на еко данъка за горивата, участниците в които носят жълти светлоотразителни жилетки. Тази и миналата събота демонстрациите преминаха в мащабни безредици.", "date": "2018.12.03", "title": "Предупреждават турските граждани за пътувания до Франция"}
{"url": "https://www.24chasa.bg/novini/article/7182448", "text": "Инспекторите на Изпълнителната агенция по рибарство и аквакултури (ИАРА) са иззели 160 килограма кефал от незаконен улов в морето край Бургас. Бракониерът е задържан при проверка в района на товарното пристанище в града. Същият не е притежавал необходимите разрешителни за улов. Това съобщи за БТА изпълнителният директор на ИАРА Галин Николов. Също днес е съставен акт за установяване на административно нарушение на мъж от ромски произход, продавал риба без документи. Иззети са 10 кг чернокоп. Вчера по сигнал е била извършена и проверка на язовира \"Мандра\" в Бургас, където са установени и задържани двама мъже, които извършвали улов на риба с гумена лодка и мрежи във водите на язовира. Иззети са 21 броя мрежи с обща дължина 1 050 метра, а уловът - 165 кг риба от вида сребриста каракуда е дарен на \"Социалния патронаж\" в града. Николов информира за БТА, че ИАРА съвместно със служители на Българската агенция по безопасност на храните и НАП извършват масирани проверки на рибовъдни стопанства и обекти за търговия с риба и рибни продукти в цялата страна. Проверките са свързани със засиленото предлагане и търсене на риба и рибни продукти по повод предстоящия Никулден. Целта е да се гарантира легитимния произход на рибата и рибните продукти и да се предотврати всеки опит на недобросъвестни търговци, целящи злоупотреби. При проверките инспекторите следят за регистрацията на обектите, производствения капацитет на стопанствата, наличие на документи за произход на рибата и спазването на действащото законодателство. Проверяват се търговски обекти, рибни стопанства, преработвателни предприятия, плавателни съдове и места за риболов. Проверките ще се извършват и на самия Никулден. След тази дата водоемите и обектите ще бъдат проверявани на принципа на официалния контрол, който регулярно извършва Изпълнителната агенция по рибарство и аквакултури.", "date": "2018.12.03", "title": "Иззеха 160 кг кефал от бракониер, ловувал в морето край Бургас"}
{"url": "https://www.24chasa.bg/novini/article/7182455", "text": "Руските власти повдигнаха обвинения срещу украинските моряци, които бяха задържани след инцидента в Керченския проток, предаде  Моряците са обвинени в незаконно пресичане на руската граница. Ако моряците бъдат признати за виновни, могат да получат шест години затвор. От Киев категорично отхвърлиха твърденията на Москва и заявява, че моряците са били задържани в международни води.", "date": "2018.12.03", "title": "Русия повдигна обвинения на задържаните в Керченския проток украински моряци"}
{"url": "https://www.24chasa.bg/novini/article/7182454", "text": "Утре и в сряда - 5 декември, от 9.30 ч. до 16.00 ч. движението в тунел \"Топли дол\" на АМ \"Хемус\" ще бъде двупосочно в тръбата за София, съобщиха от пресцентъра на Агенция \"Пътна инфраструктура\" (АПИ). Ограничено ще е преминаването в тръбата за Варна заради техническо обследване на съоръжението. Необходимо е шофьорите да карат внимателно и да спазват стриктно въведената временна организация за движение, посочват от АПИ.", "date": "2018.12.03", "title": "Движението в  тунел \"Топли дол\" на \"Хемус\" - двупосочно в тръбата за София утре и в сряда"}
{"url": "https://www.24chasa.bg/novini/article/7181930", "text": "Автор на кражба в пловдивска болница е задържан в неделя. Около 23.40 часа във Второ РУ постъпила информация от охраната на лечебното заведение на бул. \"Пещерско шосе\", че са заловили млад мъж, отнел дамска чанта от лекарски кабинет. Установена е самоличността му - 23-годишен от Кричим, спрямо когото е взета 24-часова мярка за задържане. Образувано е бързо производство.", "date": "2018.12.03", "title": "Младеж открадна дамска чанта от кабинет в пловдивска болница, задържаха го"}
{"url": "https://www.24chasa.bg/novini/article/7181937", "text": "\"Изобщо не вървим в правилната посока\" за ограничаване на климатичните промени, които стават \"по-бързо от нас\", предупреди днес генералният секретар на ООН Антониу Гутериш, цитиран от Франс прес. \"Макар да сме свидетели на опустошителни последици за климата, предизвикващи хаос по целия свят, все още не правим достатъчно, не вървим достатъчно бързо\", каза Гутериш през втория ден от 24-ата конференция на ООН за климата (COP24) в Катовице, предава БТА. \"Климатичните промени напредват по-бързо от нас и трябва да наваксаме закъснението си колкото се може по-бързо, преди да е станало твърде късно\", настоя подчерта генералният секретар на ООН. Той предупреди, че \"за много хора, региони и дори държави това вече е въпрос на живот и смърт\". Затова е \"трудно да се разбере защо ние, заедно, се движим толкова бавно, и дори в погрешната посока\", добави Гутериш. Лидери от цял свят пристигат за официалното откриване на конференцията за климата в Катовице днес, отбелязва Асошиейтед прес. През деня пред участниците ще говори и президентът Румен Радев. Очаква се двуседмичната конференция в Катовице да излезе с решение как правителствата да докладват за усилията си за намаляването на парниковите емисии и да задържат глобалното затопляне под 2 градуса по Целзий, както беше договорено през 2015 г. в Париж. Днес страната домакин Полша ще предложи декларация за \"справедлив преход\" от въглищата - основния й енергиен източник - като се вземе под внимание положението на хората, работещи във въгледобивния сектор. Критиците казват, че декларацията трябва да покрива по-широко всички аспекти на прехода от изкопаеми горива към зелена енергия.", "date": "2018.12.03", "title": "Гутериш: Вървим бавно и не в правилна посока по въпроса за климатичните промени"}
{"url": "https://www.24chasa.bg/novini/article/7181950", "text": "Испанският министър-председател Педро Санчес каза днес, че неговата социалистическа партия ще продължи да следва европейски дневен ред за Испания, след като на регионалните избори в автономната област Андалусия вчера крайнодясна партия спечели места за първи път от края на диктатурата, предаде Ройтерс. \"Моето правителство ще продължи да следва обновяващ и европейски дневен ред за Испания. Резултатите в Андалусия засилват нашия ангажимент да защитаваме конституцията и демокрацията от страха\", заяви Санчес, цитиран от БТА. Социалистите може да загубят властта в Андалусия, след като десноцентристката партия \"Сиудаданос\" изключи възможността за коалиция с тях след изборите, на които крайнодясната партия \"Вокс\" спечели 12 места в 109-членния регионален парламент. Социалистическата партия, която управлява Андалусия от края на диктатурата на Франсиско Франко през 1975 г., спечели 33 места - недостатъчно, за да състави сама регионално правителство. Консервативната Народна партия остана втора с 26 мандата, следвана от \"Сиудаданос\" с 21 и лявата коалиция \"Напред, Андалусия\" със 17.", "date": "2018.12.03", "title": "Педро Санчес: Ще защитаваме конституцията и демокрацията от страха"}
{"url": "https://www.24chasa.bg/novini/article/7181967", "text": "Започнало преди три седмици като мирни протести срещу данъчната политика на френското правителство и президента, движението на \"жълтите жилетки\" прерасна в масови погроми в центъра на Париж - там палят коли и трошат витрини. При сблъсъци с полицията в събота само в столицата пострадаха над 100 души, включително 23 пазители на реда; около 400 човека бяха задържани. За разлика от акциите, организирани от синдикати и политически партии, \"жълтите жилетки\" са движение от социалните мрежи. Както впрочем се очакваше, мрежовото движение се преобрази: главната роля вече е поета от ултрарадикали, \"професионални демонстранти\", от т. нар. casseurs - инициатори на улични безредици. Целите им са различни от първоначално огласените в интернет. От самото начало в движението на \"жълтите жилетки\" се включиха хора от различни слоеве на обществото, на различна възраст и от различни региони на Франция със съответните политически нагласи. Някои дори бяха подкрепили Еманюел Макрон или не бяха гласували изобщо. \"Жълтите жилетки\" нямат явни лидери, нито ясно формулирани искания. Мнозина за пръв път излизат на улична акция. По данни от анкети близо 84 на сто от запитаните намират за обоснован протеста на \"жълтите жилетки\" срещу данъчната политика. Недоволството идва от факта, че данъците растат, а качеството на държавните услуги не се подобрява. Социалната функция на данъците намалява - за сметка на функцията да пълнят бюджета. Засилват се и противоречията на местно равнище. Французите, например, подкрепят обещаната отмяна на данъка върху жилищата, но той отива в местните бюджети и ако бъде премахнат, ще се изострят финансовите проблеми по места. Затова мнозина кметове в провинцията заявиха, че ще напуснат постовете си. Недоволството от високите данъци назряваше във Франция отдавна. Последна капка бе налогът върху горивата, особено болезнен за селските жители. За тях колата е единственият приемлив начин да стигнат до работните си места - понякога на десетки километри разстояние. Протестите срещу този данък (чието ликвидиране искат 82 на сто от анкетираните) прераснаха в протести срещу цялата данъчна политика, понижаваща покупателната способност на населението. Десетилетия наред различните данъци, такси, мита, социални вноски във Франция нарастваха - от 30,3 процента от БВП през 1960 на 45,3 процента през 2017 г., - което й осигури челното място по този показател сред държавите от ЕС. От 1982 г. данъчното бреме стабилно надхвърля 40 на сто от БВП. Днес от всеки 1000 евро събрани налози 250 отиват по-специално за образование и наука, 130 - за развитие на териториите, 110 - за социални нужди, включително здравеопазване. От същите тези 1000 евро общо 100 се отпускат за жилищното и градското стопанство, за защита на околната среда, транспорт, култура, спорт и развлечения. За отбрана и сигурност се харчат 200 евро. Французите (83 на сто от анкетираните) обаче смятат, че държавата не използва ефективно средствата от данъци. Протестът изби навън през управлението на Макрон. Обкръжението му - млади депутати без политически опит, брани рамо до рамо с него позициите на властта в сблъсъка с проблемите, трупани години наред. Предходната администрация на президента социалист Франсоа Оланд се запомни с повишаване на данъците в опит за смекчаване на неравенството. В отговор от страната взеха да се изселват \"данъчни бежанци\". На Франция се падат 3,2 на сто от БВП, близо 1 процент от населението, но и 20 на сто от данъчните емигранти в световен мащаб. Почти половината (47 процента) французи подкрепят данъчните емигранти - одобрение, споделяно и от доста работници. Петдесет и четири на всеки сто французи виждат в плащането на данъци свой граждански дълг (с 3 пункта по-малко отпреди пет години), а според 67 на сто от анкетираните данъчното бреме е прекомерно. Мнозина от запитаните смятат, че днешната данъчна политика изостря неравенството в обществото. За справедлива я признават само 16 на сто. Французите биха искали да плащат по-малко данъци, но да запазят и своята щедра система за социално осигуряване. Един експерт сполучливо забеляза, че те като цяло са против данъците, които се налага да плащат, и не са против онези, които могат да си спестят. Това важи по-специално за данъка върху богатството, с който се облагат най-заможните. Намалявайки този данък, а също и данъка върху печалбите на компаниите, държавата разчита да създаде условия за инвестиции. Важен момент, тъй като прехвърлянето на производствата в региони с по-ниски данъци и разноски води до намаляване на работните места във Франция. Макрон наследи от своите предшественици доста проблеми. Десетки години икономиката на Франция слизаше все по-надолу в световния рейтинг: от второто място след САЩ през 60-те години на миналия век до седмо - след Индия - днес. Остро стои въпросът за възстановяване на нейната конкурентоспособност. Френската промишлена продукция губи пазарните битки с по-евтини стоки от развиващи се страни заради по-ниските им в сравнение с Франция социални ангажименти и производствени разноски. Страната все по-трудно запазва високите си социални стандарти, които излизат все по-скъпо на бюджета. Дефицитът в търговския баланс (50 милиарда евро през 2017 г.), хроничният превес на държавните разходи над приходите формираха нужда от реформи във Франция, включително реформи в сложната и заплетена данъчна система. От януари 2019 г. влиза в сила опростена процедура за събиране на данък общ доход \"при източника\" - от всички видове доходи. Мнозина експерти обаче се съмняват дали иде улеснение - схемата за пресмятане на налога е толкова сложна, че самият министър на бюджета се пошегува веднъж: ако сте разбрали всичко за данъка при източника, значи не сме го обяснили както трябва. Сред всички развити страни във Франция са най-високи не само данъците, но и делът от БВП, преразпределян от държавата - 56 на сто. Макрон заяви, че предвижда догодина да намали или дори да премахне редица налози общо за 25 милиарда евро. Вместо едни данъци обаче се въвеждат други, за да няма пробив в бюджета. Трябва да се знае, че държавните разходи като абсолютна величина е извънредно трудно да се намалят. Може само да промениш съотношението между отделните пера - избери какво да орежеш: средствата за здравеопазване, за пътища или за училища . . . Чуват се вече призиви за оставка на президента и разпускане на парламента. Това е твърде неприятно за управляващите елити в навечерието на изборите за Европарламент през май 2019 г. За президента ще е трудно при това положение \"да остане над схватката\". Френското ръководство трябва да предприеме нещо, за да намали напрежението сред част от обществото. Днес разцеплението между \"двете Франции\" - столичната, по-заможна, и провинциалната, със стагнираща икономика, не намалява. Президентът и министър-председателят искат да запазят предишния икономически курс. (БТА)", "date": "2018.12.03", "title": "\"Независимая газета\": \"Жълтите жилетки\" - черни лебеди за Макрон"}
{"url": "https://www.24chasa.bg/novini/article/7181150", "text": "Италия е поискала Евелин Банев-Брендо от България още през юни 2017 г., когато окончателно го осъдиха на 20 г. затвор за трафик на кокаин от Южна Америка до Европа. Това става ясно от документи по делото в Рим, с които разполага “24 часа”. Остава мистерия защо кокаиновият крал не е изпратен там с белезници. Най-вероятната причина е, че по това време той има висящо дело в България за пране на пари, което е с приоритет. Две седмици след присъдата в Италия излиза и окончателната по делото му за трафик на кокаин в Румъния. Наказанието е 10,5 г. затвор. “24 часа” попита официално прокуратурата в България дали и кога двете държави са поискали Банев, за да лежи в затвор зад граница. Отговорите ще публикуваме в следващ брой. През април 2018 г. и съдът у нас изпрати Брендо поне на хартия зад решетките за 6 г. за пране на пари от наркотрафик, разследването по което е от 2007 г. Както е известно, Брендо го няма и това едва ли изненадва дори кандидат-студентите по право. Че за Брендо не важи изпълнението на съдебните актове, както за други осъдени в чужбина, които се задържат у нас и предават зад граница, личи и без да си юрист. Последната публична от апелативния съд в София присъдата си за прането на пари. Малко след това последваха окончателните присъди от Италия и Румъния, но у нас трябваше да се произнесе Върховният касационен съд (ВКС). Подсъдимият не е длъжен да се явява лично на тази последна инстанция. Не го направи и Брендо. Когато решението беше публикувано през април, той логично не беше открит, за да го откарат в затвора. Европейската заповед за арест беше издадена 3 месеца след окончателната присъда в България. Процедурата е тромава и в случая е спазена. Решението на съда се праща в прокуратурата, която трябва да изпълни наказанието. Оттам нареждат на съдебната охрана да открие Брендо на домашния му адрес. Следва посещение, което, естествено, не дава резултат. После доклад и случаят се предава на МВР, за да издирват осъдения беглец. Местното и национално издирване с определен срок не дават резултат. Пак доклад и прокуратурата издава европейска заповед за арест. За тези 3 месеца теоретично За последно се разшумя около Евелин Банев преди 2 седмици, когато антикорупционната комисия, известна като КПКОНПИ, внесе иск в съда за 23 млн. лв. срещу него и членове на семейството му. Според присъдата му в България това е сумата, спечелена от наркотрафик до 2005 г., която е изпрал с инвестиции в недвижими имоти у нас. На негово име няма нищо, но фирми на негови приближени имат хотели, бизнес сгради, парцели около София, магазини. Подобно дело се води срещу емблемите на бягството от правосъдието у нас - бившите барети Пламен Галев и Ангел Христов, известни като Братя Галеви. без решение. Галев и Христов пък бяха осъдени за изнудване на собственик на таксита в Дупница. Избягаха през 2012 г. също както Брендо - преди ВКС да реши окончателно делото им. Тогава бягството имаше голям отзвук, докато случаят с международния наркотрафикант и перач на пари Евелин Банев мина без политически изказвания и широк обществен дебат. Три са версиите защо Брендо се измъкна от правосъдието, въпреки че 3 държави го осъдиха на затвор. Най-конспиративна е първата. Според нея Брендо е помагал на чужди служби за сигурност в борбата с наркотрафика. В трите дела, по които е осъден, става дума за разбити канали за трафик на кокаин. В България Брендо е осъден, защото е прал пари от каналите на Атанас Генов и Ивайло Хаселбарт. И двете организации са разбити през 2000 и 2005 г., босовете са излежали присъдите си, а дрогата е заловена. През 2012 г. италианските карабинери провеждат поредната акция срещу трафика на кокаин в периода 2006 до 2008 г. Организатор и финансист е Евелин Банев, за което го уличават в самопризнания и хора от неговата банда - българинът Радослав Атанасов и италианецът Антонио Мелато. Над 800 кг от този канал също са задържани. През 2011 г., докато Брендо още е на свобода, в Румъния пропада и сделката му за 51 кг кокаин с агент под прикритие. Дрогата е конфискувана. Когато Евелин Банев е в италианския арест, през декември 2012 г. испанската полиция залавя кораба “Св. Николай” с български екипаж на борда. Натоварен е с 2,7 тона кокаин. Връзката на Брендо с дрогата не е доказана. През февруари 2014 г. френската полиция атакува кораб в териториалните ѝ води. На борда има автомобили от рали “Дакар”. В гумите на колите са намерени 1,4 тона кокаин. В България се обискират офиси на бизнесмен, за когото се предполага, че е свързан с трафика. Той и съпругата на един от членовете на бандата на Брендо имат общ бизнес. Нищо от това не се доказа. Месец след операцията на френските власти Брендо е освободен от италианския арест и си идва в България. Въпреки всички заловени пратки за няколко милиарда Брендо е жив, на свобода и с проспериращ бизнес, което според запознати с методите на службите за сигурност е знак, че е бил сигурен за благоприятния изход от ситуацията. Втората, по-вероятна версия за бягството на Брендо, е свързана с три елемента - бавно правосъдие, вратички в закона и добри адвокати. Всички от организацията на Брендо бяха екстрадирани в Италия и останаха там. Все още излежават присъдите си 6 г. след операция “Кокаинови крале”. Не и босът. Той също беше екстрадиран заради разследването, но с условие да бъде върнат в България. Причината е, че тук срещу него имаше висящо дело за пране на пари. Същото, по което получи наказание от 6 г. затвор през април, но избяга. Мярката му за неотклонение до последно е “подписка”, тъй като бе с примерно поведение в съда. Имаше и забрана за напускане на страната от началото на 2014 г., когато го върнаха от Италия. Оказа се, че бавното правораздаване в България е основната причина Брендо да не лежи зад решетките. В останалите две държави делата приключиха за 5 г., а това у нас - за 12 г. Третата версия са пропуск на службите за сигурност в България, които са изпуснали Брендо да се измъкне от правосъдието в три държави. До влизането в сила на първата от тях - тази в Румъния, Банев се разхождаше свободно и без охрана в София. Това се случва, след като вече е освободен от ареста по разследването за пране на пари. В интервюто Евелин Банев твърди, че е задържан, защото е отказал на тогавашния вътрешен министър Румен Петков да стане свидетел срещу Маргините. Красимир и Николай Маринови са в ареста по обвинение, че са подготвяли убийствата на ген. Любен Гоцев, Иван Тодоров-Доктора и бизнесмена Никола Дамянов. По думите на Брендо разговорът му с Петков е бил в служебния автомобил на ексминистъра. По-късно Румен Петков отрече за такава среща. Иначе Брендо и Маргините се познават още от спортното училище, където са тренирали борба. След това са имали и съвместен бизнес. по аферата “Кокаинови крале”, става ясно от интервю на прокурора Джузепе Джорджино за “24 часа”. Операцията е провалена. Причината е, че Брендо е предупреден. Същата година в Хага ЕС провежда съвещание на прокурори и полицаи от няколко държави във връзка с канала за кокаин, организиран от Брендо. Доклад от срещата е раздаден на участниците. Ден по-късно Брендо предупреждава партньорите си в Италия, че се готвят арести. Акцията е осуетена. През 2012 г. е намерен и документът, който Брендо е получил от прокурор или полицай, участвал в срещата в Хага през 2008 г. Още не е ясно кой е той. Тогава баща ѝ е в ареста в Италия. Отвличането на детето се случва ден преди първото заседание по делото срещу Брендо. На него той не казва нито дума. На 6 април Лара се появява на сигурно място - пред сградата на 6-о районно управление на МВР в София. Невредима е. Майка ѝ Моника твърди, че е платен откуп от 500 хил. евро, но няма никакви доказателства за това. Отвличането на Лара остава неразкрито и до днес. След това тя замина за Лондон, където учи в колеж. За всички останали отвличания в България има данни, доказателства, арести и осъдени, но това на Лара остава загадка.", "date": "2018.12.03", "title": "Италия поискала Брендо преди 1 г."}
{"url": "https://www.24chasa.bg/novini/article/7182045", "text": "Председателят на Европейската комисия Жан-Клод Юнкер отменя насроченото за утре посещение в Париж, съобщи говорител на институцията, цитиран от БТА.  Говорителят обясни, че това се налага, за да се даде възможност дневният ред на Националното събрание да бъде посветен на национални въпроси. Предвиждаше се Юнкер да държи реч пред френските депутати. С това решение отпада и насрочената за утре среща на Юнкер с френския президент Еманюел Макрон. По думите на говорителя, посещението на Юнкер в Париж ще се състои \"на друга дата\".", "date": "2018.12.03", "title": "Юнкер отменя посещението си в Париж"}
{"url": "https://www.24chasa.bg/novini/article/7182068", "text": "Районна прокуратура – Монтана е предала на съд Д.В. за извършен от него опит за съвкупление с жена в центъра на града. Това съобщиха от Апелативна прокуратура. Около 5:30 ч. на 06.06.2016 г. пострадалата Т.Ц. тръгнала за работа в учебно заведение в гр. Монтана. Валял силен дъжд и тя била с чадър. Жената вървяла по обичайния си маршрут – от бул. „Ал. Стамболийски“, през градския площад, покрай хотел „Житомир“. Тя почти била стигнала сградата на гимназията, когато до оградата, точно срещу павилиона за закуски, някой я хванал отзад и й опрял нож в гърлото. Мъжки глас я заплашил „Събувай гащите, че ще ти прережа гърлото“. Пострадалата много се изплашила и предложила на нападателя да вземе чантата й, но той отново й заповядал да си свали панталоните. Ужасена от случващото се Т.Ц. му се подчинила. Обвиняемият, продължавайки да опира ножа в гърлото на жената, се опитал да осъществи полов акт с нея, но не успял. В един момент пострадалата се отскубнала от Д.В. и се затичала към входа на гимназията, но той отново я настигнал. И при вторият опит за съвкупление той отново не успял да реализира намеренията си. Когато навън се показал охранител, той бързо избягал. Впоследствие извършителят на опита за изнасилване бил установен. В хода на досъдебното производство, той се е признал за виновен, като заявил, че нападнал жената и съобщил подробности за начина на извършване на престъплението. Предстои делото да продължи в съда. Понастоящем обвиняемият Д.В., който е осъждан, изтърпява поредно наложено му наказание „Лишаване от свобода“ в затвора в гр. Враца за друг опит за съвкупление.", "date": "2018.12.03", "title": "Съдят рецидивист за пореден опит за изнасилване"}
{"url": "https://www.24chasa.bg/novini/article/7182087", "text": "Ракетата-носител \"Союз-ФГ\" с пилотирания кораб \"Союз МС-11\" стартира от първа стартова площадка на космодрума в Байконур, предава БТА. Изстрелването беше осъществено в 13:31 часа българско време. Това е първият пилотиран полет до Международната космическа станция след аварията на ракетата-носител при предишния старт на 11 октомври. Скачването на \"Союз-МС-11\" с орбиталната станция е предвидено шест часа след изстрелването - за 19 :36 часа българско време. Към МКС се отправят космонавтът от \"Роскосмос\" Олег Кононенко, астронавтите на НАСА и на Канадската космическа агенция Ан Макклейн и Давид Сен-Жак. Планираното им пребиваване в орбита е 194 дни.", "date": "2018.12.03", "title": "Ракетата \"Союз ФГ\" излетя успешно от  Байконур (Видео)"}
{"url": "https://www.24chasa.bg/novini/article/7182079", "text": "Представители на 21 страни, включително България, приеха единодушно Харта за защита на паметниците на византийското наследство на тридневна конференция в Солун, завършила в неделя, съобщава гръцката агенция АНА-МПА, цитирана от БТА.  В Хартата се определят принципите за защита, управление, излагане и социализация на паметниците, които се намират на териториите, които са влизали в бившата Византийска империя, която обхваща период от 11 века и включва земи от три континента с различни култури, езици и религии. Приемането на Хартата е резултат на усилията на четири международни конференции, проведени в Солун през 2001, 2003, 2006 и 2018 г. и организирани от Европейския център за византийски и поствизантийски паметници. Принципите на Хартата имат за цел да се превърнат в полезен инструмент за страните, които имат паметници от византийската епоха на своя територия. Хартата насърчава включването в националното законодателство на мерки за защита, проучване, регистрация и социализация на паметниците. В конференцията са участвали представители на Албания, Алжир, Армения, Бахрейн, Босна и Херцеговина, България, Грузия, Гърция, Египет, Израел, Испания, Италия, Йордания, Кипър, Ливан, Палестина, Румъния, Сирия, Сърбия, Мароко и Хърватия. Предварително планираното участие на Тунис и на Република Македония е било отменено. Хартата ще бъде внесена в ЮНЕСКО за ратификация и ще бъде отворена за присъединяване и от други страни.", "date": "2018.12.03", "title": "21 страни, включително България, приеха Харта за защита на паметниците на византийското наследство"}
{"url": "https://www.24chasa.bg/novini/article/7182093", "text": "Популяризирането на културно-историческия туризъм и взаимодействието с местните общности за представяне на огромното наследство на България в последните години даде сериозен тласък на този вид туризъм и доказа нарастващото му значение като източник на устойчиво развитие. Повишеният интерес на туристите към историческите и културните обекти неминуемо води и до инвестиции в туристическата инфраструктура. Това заяви министърът на туризма Николина Ангелкова в Истанбул по време на Третата световна конференция на тема туризъм и култура, организирана от Световната организация по туризъм (СОТ) и ЮНЕСКО. Това съобщиха от пресцентъра на Министерството на туризма. „Голямото разнообразие от дейности в областта на културния туризъм и промените в потребителското търсене направиха културния туризъм да играе основна роля в развитието на сектора, културата и туризмът са взаимосвързани. Туризмът е начин да маркетираме културното си богатство, коментира министър Ангелкова. Тя напомни, че в България са открити над 40 000 артефакта в цялата страна. Затова решихме да създадем различни тематични туристически маршрути като културно-исторически, вино и СПА, за да можем да консолидираме местните експертни знания и ресурси и да дадем обща идентичност на местното културно наследство, каза министърът. По думите й след създаването на 8 културно-исторически дестинации в България е отчетен значителен ръст в туристическите посещения. Министър Ангелкова представи пред участниците платформата iLoveBulgaria, в която е включен пълният списък на 100-те национални туристически обекта. Министърът съобщи, че туристическият сектор създава огромни предпоставки за икономическото развитие на отделните региони в страната. С тази цел създадохме Национална концепция за зониране на туризма, която да допринесе за развитието на регионални туристически стратегии, които на свой ред ще популяризират местните продукти както на националния, така и на международния пазар. Министър Ангелкова сподели още, че за да има положително въздействие, а именно да допринесе за икономическото богатство на страната или региона, културният туризъм трябва да бъде добре планиран. И добави, че Министерството на туризма активно промотира България пред чуждестранни инвеститори чрез т. нар. Карта на инвестиционните проекти. Тя обединява представители на различни региони и заинтересовани страни с цел постигане на икономическа полза както за бизнеса, така и за местните общности. България има много какво да покаже и пред чуждестранните, и пред българските туристи и отговаря напълно на тенденцията за ръст на културния туризъм в световен мащаб, заключи българският министър. На Третата световна конференция на тема туризъм и култура, организирана от Световната организация по туризъм (СОТ) и ЮНЕСКО в Истанбул заявих, че популяризирането на културно-историческия туризъм и взаимодействието с местните общности за представяне на огромното наследство на България в последните години даде сериозен тласък на този вид туризъм и доказа нарастващото му значение като източник на устойчиво развитие. Според мен повишеният интерес на туристите към историческите и културните обекти неминуемо води и до инвестиции в туристическата инфраструктура.", "date": "2018.12.03", "title": "Ангелкова: Туризмът е начин да маркетираме културното си богатство"}
{"url": "https://www.24chasa.bg/novini/article/7182109", "text": "Българската търговско-промишлена палата /БТПП/ подкрепя здравния модел, представен преди време от министъра на здравеопазването, според който се предвижда пълна демонополизация на НЗОК. Това се посочва в позиция на БТПП, изпратена до министъра на здравеопазването, съобщиха от палатата. В позицията се подчертава необходимостта от предоставянето на допълнителна информация, разчети и анализ. Предлаганият втори модел - на едновременно задължително здравно осигуряване и задължително здравно застраховане, няма аналог в нито една европейска държава, се казва още в позицията и се допълва, че БТПП не го подкрепя. В сега действащия модел на здравно осигуряване средствата, които постъпват са повече от достатъчни, но монополната позиция на НЗОК, липсата на конкуренция на ниво избор на здравноосигурените лица, както и други фактори правят системата неефективна, според БТПП. Липсват ясно разписани правила за качество на медицинската помощ, на финансовата и правната рамка, липсват внедрени стандарти, осигуряващи обективно и точно събиране и отразяване на информация за извършените дейности. Решаването на проблемите в сектора включва въвеждане на електронно здравеопазване, преразглеждане на заплащането по клиничните пътеки, премахване на фалшивите \"болнични\" и нереално извършените здравни услуги, мерки срещу злоупотребите при лекарствата, увеличаване на профилактиката и задържане на квалифицираните български лекари в страната.", "date": "2018.12.03", "title": "Българската търговско-промишлена палата подкрепя здравния модел за демонополизация на НЗОК"}
{"url": "https://www.24chasa.bg/novini/article/7182125", "text": "Властта и опозицията търсят отговорност и взаимно се обвиняват за откритите системи за подслушване, вградени в телефонните централи в прокуратурата и Основния съд Скопие 1, съобщава вестник \"Нова Македония\". Премиерът Зоран Заев и министърът на правосъдието Рената Десковска обявиха, че ще проверяват тези системи за вътрешна комуникация, но вчера бяха публикувани информации и за друго министерство, което неотдавна е поръчало телефонна система с възможност за подслушване на разговорите на служителите, пише изданието, предава БТА. Отговорност трябва да има, а разследването ще покаже кой е дал нареждане в телефонните централи да се вгради система за подслушване, заяви на пресконференция македонският премиер Зоран Заев. Според информациите, които има Заев, системата в Основния съд Скопие 1 все още не е пусната в употреба, но е вградена. Управляващата партия СДСМ и опозиционната ВМРО-ДПМНЕ вчера взаимно се обвиниха на тази тема и поискаха отговорност от онези, които са наредили употребата на такава техника. СДСМ поиска от лидера на ВМРО-ДПМНЕ Християн Мицкоски и ръководството на партията да отговарят за тяхната роля и действия в нелегалното подслушване, особено за това кога тази техника е била инсталирана. Говорителят на ВМРО-ДПМНЕ Димче Арсовски от своя страна заяви на пресконференция, че кадрите на СДСМ все още подслушват гражданите и институциите. Държавните обвинители, съдиите, техните сътрудници и институциите са под директен надзор и нелегално подслушвани от страна на Оливер Спасовски и Зоран Заев. За това оставки, но и отговорност, трябва да има и то веднага, заяви Арсовски, пише вестник \"Нова Македония\".", "date": "2018.12.03", "title": "Властта и опозицията в Македония взаимно се обвиняват в подслушване"}
{"url": "https://www.24chasa.bg/novini/article/7182136", "text": "Говорителят на Кремъл Дмитрий Песков опроверга твърденията на украинския министър на инфраструктурата Володимир Омелян, че Русия е въвела ограничения на корабоплаването през Керченския проток и е блокирала украинските пристанища на Азовско море, предаде ТАСС. Твърденията на украинския министър \"не съответстват на действителността\", каза Песков на пресбрифинг в Москва. Той обясни, че съществува определен ред за техническо уведомяване на пристанищната администрация в Керч за преминаване на кораби през Керч-Еникалския канал и в редица случаи заради гарантиране на безопасността на навигацията с оглед на климатичните условия се взима решение за спиране на навигацията. \"Преди два дни движението там бе спряно заради бурния вятър и много силното течение, което създаваше опасност за корабоплаването, но след като времето се нормализира, всичко беше възобновено. Това е обичайна световна практика и тук няма нищо извънредно\", поясни Песков, цитиран от БТА. Според говорителя на Кремъл изявлението на украинския президент Петро Порошенко, че Русия има планове да прокара сухоземен \"коридор\" от Донбас към Крим, е абсурдно. Той го определи като \"пореден опит да се провокира напрежение\". Говорителят на руския президент съобщи още, че по време на срещата на върха на Г-20 в Аржентина се е състояла кратка среща \"на крак\" между президентите на Русия и САЩ, Владимир Путин и Доналд Тръмп. На нея обаче не е била обсъдена възможността за посещение на руския лидер в САЩ. ТАСС цитира думите на самия Путин пред журналисти в Буенос Айрес след тази среща. \"С две думи, отговорих на неговите (на Тръмп) въпроси, свързани с инцидента в Черно море\", казал Путин и изразил надежда, че \"пълноформатна среща между двамата президенти все пак ще се състои, когато американската страна бъде готова за това\". Песков обясни също така, че дружеското ръкостискане между Путин и саудитския престолонаследник принц Мохамед бин Салман в Буенос Айрес било обусловено от \"добрите лични отношения между двамата\". Тези лични отношения \"са залог за достатъчно ефективно взаимодействие на взаимноизгодна основа\", отбеляза говорителят на Путин, като добави, че между двамата се е състояла \"много плодотворна и съдържателна беседа\", в която била засегната и темата за взаимодействието в рамките на ОПЕК.", "date": "2018.12.03", "title": "Кремъл отрича Русия да е блокирала украинските пристанища на Азовско море"}
{"url": "https://www.24chasa.bg/novini/article/7182148", "text": "Учени от японския Национален институт за основна биология откриха механизъм, чрез който консумацията на сол допринася за поява на хипертония, съобщи Юрик алърт, цитирана от БТА.  Високото кръвно налягане е сред основните рискови фактори за сърдечносъдови болести и смърт вследствие на инсулт и инфаркт. За появата на хипертония допринася консумацията на сол. Колкото по-голямо е приетото от организма количество сол, толкова повече натриеви йони се натрупват в кръвната плазма и гръбначно-мозъчната течност. Това води до възбуждане на симпатичната нервна система, която регулира кръвообращението. Установено бе, че натриеви канали, т.е. белтъчни структури в клетъчната мембрана, през които в клетката проникват натриеви йони, се формират в определени глиални клетки, включително в астроцити и ендимни клетки. Подобни структури са циркумвентрикуларни органи, които осигуряват връзка между нервната и кръвоносната система. Учените констатирали, че въпросните натриеви канали са своеобразни мозъчни датчици, които проследяват увеличаването на концентрацията на натриеви йони в кръвта и гръбначно-мозъчната течност. В експерименти с мутирали мишки, в чиито циркумвентрикуларни органи липсват натриеви канали, не се стигнало до активиране на симпатичните нерви при голяма консумация на сол. В глиалните клетки на гризачите били регистрирани редица биохимични реакции. Натриеви йони в извънклетъчна среда предизвикали проникване на натрий през натриеви канали в цитоплазмата и това довело до интензивно образуване на лактат. От клетките се отделяли лактат и водородни йони, които активирали неврони в продълговатия мозък, а това стимулирало симпатичните нерви.", "date": "2018.12.03", "title": "Учени: Солта може да допринесе за появата на високо кръвно налягане"}
{"url": "https://www.24chasa.bg/novini/article/7182167", "text": "Общото събрание на Българската академия на науките реши на заседанието си на 3 декември в структурата на БАН да бъде създаден Институт за изследвания на климата, атмосферата и водите. Това съобщават от БАН. Институтът е правоприемник на част от дейността, активите и пасивите на Националния институт по метеорология и хидрология при БАН с конкретно формулирани мисия, предмет на дейност, състав и научна структура, и щат. Седалището на новосъздаденото научно звено е в София, на бул. \"Цариградско шосе\" 66.", "date": "2018.12.03", "title": "БАН създава Институт за изследвания \nна климата, атмосферата и водите"}
{"url": "https://www.24chasa.bg/novini/article/7182161", "text": "Лични хигиена, готварство, съставяне на семеен бюджет, градинарство или тъй нареченото учене чрез справяне е иновацията в основното училище \"Никола Вапцаров\" във варненското село Селановци. То участва в Националния форум за иновации в образованието в София Техпарк. \"Работим с деца с дефицити и въпреки съпротивата на някои родители малките пренасят знанията и уменията си вкъщи\", обясни Петя Русинова от училището в Селановци. В първа частна английска гимназия \"Уилям Шекспир\" пък иновативно наблягат на българския език и литературата. Караме децата сами да се проверяват, в 9-ти клас даваме тестове от матурата, обясни учителят по български език Богдан Дичев. Над 600 представители на училища, университети и бизнеса участват във високия форум, който беше открит от министъра на образованието Красимир Вълчев и вицепремиера Томислав Дончев.", "date": "2018.12.03", "title": "С иновация учат децата на хигиена и готвене"}
{"url": "https://www.24chasa.bg/novini/article/7181577", "text": "Убедено мога да кажа, че 2018 година премина под знака на реформирането на политиките за хората с увреждания, посочва министърът на труда и социалната политика Бисер Петков по повод Международния ден на хората с увреждания - 3 декември. По думите на Петков днешният ден е и повод за равносметка - какво е направено за гарантирането и пълноценното упражняване на всички права и свободи на хората с увреждания. Извървяхме труден и дълъг път, през който, в рамките на активния диалог с всички заинтересовани страни, бяха подготвени четири проекта на нови закони (Закон за предприятията на социалната и солидарна икономика, Закон за хората с увреждания, Закон за личната помощ и Закон за социалните услуги), които полагат фундамента за подобряване на жизнения стандарт и качеството на живот на хората с увреждания, припомня министърът на труда и социалната политика, цитиран от БТА. \"Новата правна рамка е в съответствие с Конвенцията за правата на хората с увреждания. Практическото й приложение ще осигури по-достъпна среда, достъп до заетост, образование, обучения за придобиване на професионална квалификация, възможности за социално включване и независим начин на живот на хората с увреждания\", посочва Бисер Петко Той отбелязва още, че новото законодателство съдържа иновативни решения за тяхното социално приобщаване и за гарантиране на техните права. Прилагането му ще гарантира, че хората с увреждания ще получат значително по-висока финансова подкрепа и висококачествени социални услуги, лична помощ, медицински изделия и помощни средства, съобразени с индивидуалните им потребности, допълва още социалният министър. Преди 26 години Генералната асамблея на ООН обявява 3 декември за Международен ден на хората с увреждания. През настоящата 2018 година фокусът при отбелязването на тази дата е насочен към овластяването на хората с увреждания и осигуряването на условия за тяхното пълноценно приобщаване в обществото. Реализирането на тези цели е продължителен процес, който изисква провеждане на активна, целенасочена и последователна политика, както и общо разбиране и добро сътрудничество между действията на институциите на държавно и местно ниво и гражданското общество, отбелязва Бисер Петков. През септември 2018 г. нашата страна представи първия си национален доклад по прилагането на ратифицираната през 2012 г. Конвенция на ООН за правата на хората с увреждания. Основното предизвикателство пред нас е да изпълним всички действия по прилагането на Конвенцията и да помогнем на хората с увреждания да участват пълноценно в обществото, допълва още министърът на труда и социалната политика. Бисер Петков заявява, че и през 2019 г. Министерството на труда и социалната политика ще работи активно за изпълнение на приоритета от управленската програма на правителството за гарантиране на правата на хората с увреждания. Усилията за усъвършенстване на нормативната база в тази област ще продължат с фокус върху създаването на условия и гаранции за равнопоставеност и пълноценно участие на хората с увреждания във всички области на обществения живот и осигуряване на социално-икономическата им защита, посочва още министърът.", "date": "2018.12.03", "title": "Министър Петков: 2018 г. премина под знака на реформирането на политиките за хората с увреждания"}
{"url": "https://www.24chasa.bg/novini/article/7181553", "text": "Президентът на САЩ Доналд Тръмп желае севернокорейският лидер Ким Чен Ун да знае, че той го харесва и ще изпълни желанията му, каза президентът на Южна Корея Мун Дже Ин, цитиран от Ройтерс. Мун каза това вчера - ден след като се срещна с Тръмп на срещата на върха на Г-20 в Аржентина. Южнокорейският президент обясни, че е бил помолен от американския си колега да предаде това послание на севернокорейския лидер. Мун се надява скоро да приеме Ким при първата в историята визита в Сеул на лидер на КНДР, както беше договорено по-рано тази година, предава БТА. \"Посланието е, че президентът Тръмп има много благосклонно отношение към председателя Ким и го харесва\", каза южнокорейският президент пред репортери на борда на самолета, с който отпътува от Аржентина за Нова Зеландия. \"В този смисъл той ме помоли да кажа на председателя Ким, че иска да приложат заедно останалата част от тяхното споразумение и ще изпълни желанията на председателя Ким\", допълни Мун. Тръмп, който през юни се срещна с Ким в Сингапур, каза в събота, че вероятно ще се срещне за втори път със севернокорейския лидер през януари или февруари, като се обмислят три места, където да се проведе тази среща. \"Разбираме се много добре. Имаме добри отношения\", заяви Тръмп пред репортери на борда на \"Еър форс уан\" при завръщането си от срещата на върха на Г-20. Той добави, че в определен момент ще покани севернокорейския лидер в САЩ. На първата си среща Ким и Тръмп обещаха твърдо да работят за денуклеаризация на Корейския полуостров, макар че оттогава двете страни постигнаха малък напредък по договарянето на графика или на конкретни стъпки. В събота Белият дом каза след срещата на американския президент с китайския му колега Си Дзинпин, че тримата с Ким ще се стремят \"да постигнат освободен от ядрено оръжие Корейски полуостров\". Си и Тръмп \"са се обединили около мнението, че е постигнат голям напредък по отношение на Северна Корея\".", "date": "2018.12.03", "title": "Мун Дже Ин: Тръмп иска Ким да знае, че го харесва и ще изпълни желанията му"}
{"url": "https://www.24chasa.bg/novini/article/7181588", "text": "Равнището на инфлацията в Турция е спаднало с 1,44 процента на месечна база през ноември, сочат огласени днес данни на Турския статистически институт, цитирани от турските медии. Инфлацията през ноември се е понижила до 21,62 процента на годишна основа спрямо 25,24 процента през октомври, показват данните, предава БТА. Най-голямото увеличение при цените на годишна база е при мебелите и домакинското оборудване - 32,73 процента и в сектора \"разни стоки и услуги\" - 27,87 процента. При храните и безалкохолните напитки инфлацията е 25,66 процента, при жилищата - 24,76 процента, съобщи още Тюркстат. В изявление след огласяването на данните турският министър на финансите и държавната хазна Берат Албайрак обяви, че низходящата тенденция при индекса на потребителските цени ще продължи. \"Данните демонстрират успеха на мащабната програма (на правителството) за борба с инфлацията\", заяви той. През октомври министърът обяви \"мащабна\" програма за намаляване на инфлацията с голяма подкрепа от страна на държавния и частния сектор. Броят на корпорациите и институциите, които се включиха в програмата, намалявайки цените си, превишава 25 хиляди, каза министърът.", "date": "2018.12.03", "title": "Спад на инфлацията в Турция през ноември"}
{"url": "https://www.24chasa.bg/novini/article/7181589", "text": "Действано е по познатия сценарий - представящ се за полицай иска съдействие за залавяне на измамници. По случая е образувано досъдебно производство.", "date": "2018.12.03", "title": "83-годишна от Силистренско остави на детска площадка 5 580 лв. на ало измамници"}
{"url": "https://www.24chasa.bg/novini/article/7181622", "text": "56 технологични и модерни иновации правят уроците интересни за учениците в над 294 училища в страната. Това отчете д-р Боян Захариев, програмен директор на Институт \"Отворено общество\" на първия национален форум за иновации, който прави днес Министерството на образованието и науката. 600 представители на училищата, регионалните управления на образованието, университетите, бизнеса и родителските организации идват в “София Тех парк”, за да анализират резултатите от провеждането на програмата за иновативните училища и бъдещото развитие на тези практики у нас. Всички училища ще имат възможност да се включат във форума, чийто гост е вицепремиерът Томислав Дончев, тъй като дебатите ще се предават на живо на страницата на форума  , във  , както и във  . Така от общо 2383 училища в 294 вече се преподава по модерен и иновативен начин. Директорите са кандидатствали по над 350 проекта, като голяма част от тях са одобрени. 1/3 от профилираните гимназии вече са станали иновативни, следват средните, докато началните и основните изостават във въвеждането на технологиите в час. Назад в класирането са и професионалните гимназии. Иновативните училища имат доста повече училища, като половината то тях иман над 490 ученика, докато другите са 200, отчете още д-р Захариев. В иновативните училища и родителите са по-активни, там са и по-добре представящите се ученици и с по-висок социален статус.", "date": "2018.12.03", "title": "56 видео иновации правят урока интересен (Видео)"}
{"url": "https://www.24chasa.bg/novini/article/7173577", "text": " е една от водещите институции за обучение по хотелски мениджмънт и туризъм, официален университетски клон на Les Roches Швейцария. Кампусът на учебното заведение в Испания се намира в един от най-привлекателните курорти на Средиземно море – Марбея, популярен като перлата на европейския луксозен туризъм! За втори път представители на   ще гостуват в София и Варна, за да запознаят българските кандидат-студенти с предимствата на дипломата по международен хотелски мениджмънт. Презентациите ще се проведат в следния график: - София – 4 декември, 18:30 ч.,х-л „Маринела“ (бивш „Кемпински“) - Варна – 5 декември, 18:30 ч., х-л „Голдън Тюлип“ В класацията на   от 2018 Les Roches Global Hospitality Education се нарежда на 6-то място сред първите 50 висши учебни заведения по хотелиерство в света, на   и  В Les Roches Marbella можете да изучавате програмата Bachelor of Business Administration in Global Hospitality Management с възможност за специализация в сферите: - Hospitality Entrepreneurship - Digital Marketing Strategies - Resort Development and Management Колежът предлага и  : - Postgraduate Diploma in Global Hospitality Management - Postgraduate Diploma in Marketing Management for Luxury Tourism - Postgraduate Executive in International Hotel Management Освен солидна академична подготовка,   осигурява и възможности за професионален стаж по време на следването (4-6 месеца). В зависимост от избраната програма студентите могат да прекарат от 1 до 3 работни практики в различни краища на света, а партньори на учебното заведение в програмите за стаж са едни от най-престижните хотелски вериги като  Повече за предимствата на обучението по хотелски мениджмънт и туризъм в Испания, ще научите лично от представителите на  Входът за събитието е свободен с предварителна регистрация ", "date": "2018.12.03", "title": "Петзвездно обучение по хотелиерство и туризъм в Испания"}
{"url": "https://www.24chasa.bg/novini/article/7181652", "text": "Заради изявлението на прокуратурата,с което се противопостави на проверката по делото срещу Десислава Иванчева, защитницте на бившата кметица на район \"Младост\" ще искат отвод на обвинителите. Иванчева и заместничката й Биляна Петрова, както и Петко Дюлгеров са подсъдими за подкуп. Защитничката му Марияна Тодорова обясни, че прокуратурата няма право да се меси в работата на съда, още повече,че ВКС има пълно право да проверява друг съд, предава БТА. Дали обаче искането за отвод на прокурори ще бъде направено днес зависи от това дали в сградата на спецсъда ще бъде докаран от ареста Дюлгеров. Преди минути стана ясно, че Съдебна охрана не го е конвоирала от сградата на ареста до съдебната зала. Защитникът на Иванчева Емануил Йорданов заяви, че по казуса с нейния продължаващ престой в ареста вече има допуснати редица нарушения.", "date": "2018.12.03", "title": "Адвокатите на Иванчева ще искат отвод на прокурорите по делото"}
{"url": "https://www.24chasa.bg/novini/article/7181644", "text": "Мъж на 72 години от габровското село Гъбене е дал на измамници 14 хиляди евро, 220 лева и златни накити с тегло около 200 грама. Това съобщиха днес от ОД на МВР. Сигналът за измамата е бил подаден от мъжа в полицията вчера. Неизвестен мъж се представил по телефона за полицейски служител и го убедил да даде парите и ценностите си за акция за залавянето на телефонни измамници. По случая е започнало досъдебно производство.", "date": "2018.12.03", "title": "Дядо от Габровско даде 14 000 евро и 200 г злато на ало измамник"}
{"url": "https://www.24chasa.bg/novini/article/7181385", "text": "Портфейлните инвестиции на континентален Китай зад граница са продължили да нарастват през първата половина на годината, като Хонконг запазва позицията си на първостепенна дестинация, сочат официални данни. До края на юни, портфейлните инвестиции в ценни книжа (изключвайки резервните активи) възлизат на 518,3 милиарда долара, докато в края на 2017 са били 497,7 милиарда, показват данни на Държавната валутна администрация. 308 милиарда от тях са в акции, останалите 210,3 в облигации, предава  Почти една трета от общата сума е била инвестирана в Хонконг, следван от САЩ и Каймановите острови. Китай започна да публикува данните за задграничните си портфейлни инвестиции през януари 2016 г, след като се присъедини към Координираното проучване на портфейлните инвестиции (CPIS) извършвано от Международния валутен фонд.", "date": "2018.12.03", "title": "Портфейлните инвестиции на Китай зад граница растат"}
{"url": "https://www.24chasa.bg/novini/article/7181672", "text": "Обвиняемите, работници в нелегалната фабрика за производство и разпространение на тютюн без бандерол в кубратското село Каменово, остават в ареста. Това съобщиха от пресцентъра на Апелативната прокуратура след делото за гледане на мярката им за неотклонение. От съдебната институция припомнят, че на 29 ноември при проверка на лек автомобил, управляван от 30-годишен мъж, бяха открити 15 кг нарязан тютюн без акцизен бандерол. Така се стигна до разкриването на действаща нелегална фаблика за тютюн. При претърсване на дома на мъжа в стопански постройки са намерени складирани около 420 кг нарязан тютюн, готов за реализация, и 1 тон и близо 5 кг балирани тютюневи листа. В приземен етаж на къщата са открити 4 метални вани, оборудвани с газови горелки за топлинна обработка на тютюневи листа, електрическа машина за фино нарязване и други елинструменти, предназначени за обработка на тютюнева продукция. Къщата е била с видеонаблюдение, шумоизолирана и с вентилационна система. Работниците в частната тютюнева фабрика са живеели в помещенията, където имало столова и създадени всички условия да не напускат работното си място. Те били от Южна България. По изчисления на митницата стойността на нелегалния тютюн възлиза на близо 60 000 лева. Определенията на Кубратския районен съд, с които са взети мерките за неотклонение на петимата, подлежат на обжалване пред Разградския окръжен съд.", "date": "2018.12.03", "title": "Обвиняемите от нелегалната фабрика за тютюн в село Каменово остават в ареста"}
{"url": "https://www.24chasa.bg/novini/article/7181690", "text": "Спасена е алпинистка, която заедно със свой приятел, е била  , съобщава турската частна телевизия НТВ. Жената е успяла да се измъкне от снега със собствени сили, но била пред измръзване, когато спасителните екипи я открили в сутрешните часове днес. Тя е била прибрана с хеликоптер на турската армия. Поради лошата видимост и неравният терен спасителите трудно са успели да достигнат до нея. Остава неясна съдбата на другия алпинист, който е останал под лавината. Извършва се издирвателна операция. \"Не знам и не мога да кажа нищо засега. Единственото ми желание е да даде Бог той да е жив и здрав\", коментира спасената жена, чието общо състояние се оценява като добро от лекарите. Двамата се връщали от експедиция в планината Антитавър (Аладаглар), когато били затрупани от лавината около 17 ч. вчера.", "date": "2018.12.03", "title": "Спасиха алпинистката, затрупана от лавина в Турция, издирват още един изчезнал"}
{"url": "https://www.24chasa.bg/novini/article/7181658", "text": "До няколко месеца в България ще бъдат пуснати 250 електронни гривни за проследяване на осъдени за по-леки престъпления или на клиенти на правосъдието, пуснати под домашен арест.  50 от гривните за електронно наблюдение са с джипиес устройства. Всички ще бъдат свързани с базова инсталация, която ще се следи от команден център. Гривните ще бъдат въоръжени и с тейзъри, които пускат електронни стрели. Ако някой опита да избяга или да скъса гривната, тя веднага подава сигнал и в действие влизат мобилни екипи за залавянето на престъпника. \"Гривната е достатъчно мека и еластична, за да е удобна на лицето, което я носи\", каза Николай Проданов, зам.-министър на правосъдието. С гривната може да се спортува, да се вземе душ, тя не пречи по никакъв начин. Проданов лично пробвал такова устройство през лятото на тази година. \"Носех я събота и неделя, информацията къде съм ходил беше пълна и много точна\", каза Проданов.  Гривните са осигурени от международен консорциум, в който участва и израелска фирма. Цената на проекта е 1 341 572 лв.  \"Електронният мониторинг е предназначен за 3 категории лица: затворници, които излежават наказанията си в общежития от открит тип, при общ и лек режим и имат право да работят и нощуват навън, за осъдени на пробация и за следствени под домашен арест\", уточни Проданов.  \"Електронното проследяване е значително по-евтино. Ползите от него са няколко - при прилагане на домашен арест се дава незабавна информация за наказания и спазването на мярката, спестяват се разходи и арестът няма да е пренаселен\", каза Васил Миладинов, шеф на Главна дирекция \"Изпълнение на наказанията\". На специална пресконференция днес бе демонстрирано как работят гривните. Според проекта техническата система ще обхване до 2000 души. ", "date": "2018.12.03", "title": "250 гривни и джипиес устройства ще следят осъдени и под домашен арест (Снимки)"}
{"url": "https://www.24chasa.bg/novini/article/7181738", "text": "„Ако има здрав разум, коалиция „Обединени патриоти” ще се яви заедно на предстоящите избори! Ако няма здрав разум, ако някой иска да се брои, да се брои!”. Така вицепремиерът и министър на отбраната Красимир Каракачанов коментира в Русе подготовката на съпартийците си за предстоящите избори за европарламент. „За съжаление в момента състоянието на коалицията е „хлабаво”. Няма да се занимавам повече с миротворска дейност, писна ми да съм „синя каска”, отсече Каракачанов. „ВМРО сме добронамерени, смятаме, че коалицията трябва да се запази, че трябва да се явим заедно на евроизборите, това е правилното решение. Така ще защитим и желанията на хората, които гласуваха за нас и на президентските, и на парламентарните избори за нас. Събрали сме се да направим нещо ново, да покажем, че може да се работи по нов начин. Аз каквото можах, вече съм направил за запазване на коалицията. Една година „синя каска” стига!”, заключи Каракачанов. Той не очаква предсрочни парламентарни избори. „Не виждам подобна необходимост в момента. Разбира се, това е България, избори винаги може да има, но мисля, че в момента, такава обстановка няма. Да, има недоволство, подклаждано изкуствено от някои политически сили, но смятам, че липсват необходимите условия за парламентарна криза. Ако БСП и ДПС са алтернативата, по-добре да няма предсрочни избори”, каза Красимир Каракачанов. Според вицепремиера, трябва да се помисли за предлагане на трайно заселване в България на наши сънародници от чужбина, не както е в момента, украински българи да идват през лятото да работят по морето за мизерни заплати, което ги отблъсква от Родината. Красимир Каракачанов призова за внимание при приемане на закона за вероизповеданията, който в момента се гледа от работна група, за да не се стигне до поощряване на радикалния ислям у нас. Той припомни, че най-лесно се радикализират не българските турци, а циганската маса. „Ние искахме да направим законопроект, който до ограничи всякаква възможност за политическо влияние върху религиите в България, което се постига чрез дарения от чужбина в момента на фондация, което носи риск от радикален ислям. За съжаление, отново се играят политически игри. Смятам, че политиците у нас трябва да подходят отговорно към проблема, да не се стигне до опасност от радикализиране и у нас. Трябва в закона да се въведе едно определение за „радикализъм в религията, за да можем да озаптим всякакви подобни опити за влияние на външни фактори през религията”, заяви Каракачанов.", "date": "2018.12.03", "title": "Каракачанов: Една година \"синя каска\" стига!"}
{"url": "https://www.24chasa.bg/novini/article/7181737", "text": "До момента е установено, че от началото на ноември задържаният - 39- годишен столичанин, криминално проявен - е извършил кражби от пет жилища на територията на кварталите „Овча купел“, „ Хиподрума“ и „Красно село“. На всички адреси мъжът се е представял за служител на ВИК. С обяснението, че в съседния вход е възникнала авария по водопроводната мрежа и трябва спре водата, си осигурявал достъп до вътрешността на жилището. Това му давало възможност да се огледа и избере лесно преносими вещи - обикновено дамска чанта или портмоне, които при напускане на дома успявал да отмъкне. Когато не можел да осъществи намерението си от първия път, той се връщал под претекст да пусне водата, и ловко се измъквал с нарочената вещ. Това съобщиха от МВР. В резултат на предприетите оперативно- издирвателни и процесуално- следствени действия той е установен и задържан с полицейска мярка до 24 часа. След доклад на събраните материали по образуваните досъдебни производства в Софийска районна прокуратура задържаният е привлечен като обвиняем за престъпление по чл. 194 от НК. Наложена му мярка за неотклонение „задържане под стража\". Случаят е повод отново от полицията да напомнят на хората да не се предоверяват на непознати. В конкретната ситуация спирането на водоснабдяването става от централния кран на кооперацията и логично не е необходимо това да се случва по домовете.", "date": "2018.12.03", "title": "Задържаха крадец, представял се за служител на ВИК в София"}
{"url": "https://www.24chasa.bg/novini/article/7181820", "text": "През 2015 г. Европейската комисия прие плана за кръговата икономика – нова тенденция, за която напоследък все по-упорито се говори, но все още малцина знаят какво се крие зад понятието.  Още тогава европейските чиновници изчислиха, че ако се създадат добре работещи бизнес модели, при които се отделят по-малко отпадъци и най-вече ако се насърчи повторната употреба, европейските предприятия биха могли да икономисват до 600 милиарда евро годишно, като същевременно с това се намаляват общите годишни емисии на парникови газове. Допълнителните мерки за повторната употреба на ресурсите могат да доведат до увеличаване на БВП с близо 1% до 2030 г. и едновременно с това да създадат 2 милиона допълнителни работни места. Така че кръговата икономика на практика означава многократната употреба на един и същ материал, така че отпадъците да се сведат до минимум. Или това, което някой възприема като отпадък, да се превърне в ресурс за друг. Купуването на дрехи втора употреба и целият бизнес около това са най-типичният пример за кръгова икономика. Това, което за един човек представлява излязла от мода дреха или обувка, която той вече не би носил за нищо на света, за друг човек в друга държава може да представлява ценно притежание. Съществуват например връхни дрехи, които могат да сменят притежателя си 3, 4 или дори повече пъти. И макар всеки следващ път да струват все по-евтино, докато се превърнат в негодни за носене, те продължават да имат стойност. И с тях може да се търгува и да носят печалби. Наскоро председателят на Асоциацията на преработвателите и търговците на дрехи втора употреба Севдалин Спасов разказа, че на българските предприятия, занимаващи се с обработката и продажбата на стари дрехи и обувки, често им се случва да изнасят за чужбина и единични обувки, не в чифт. „В Пакистан например има толкова бедни хора, че си купуват и самотни обувки, стига да им стават“, каза той. Едно от най-големите предизвикателства пред асоциацията, която обединява десетки фирми, създали над 8000 нови работни места в България, е как да събира старите дрехи, обувки и аксесоари. От началото на 2018 година, фирми членки на асоциацията, събират разделно текстилни отпадъци в няколко големи общини на България, сред които Бургас и Стара Загора. Все още е в процес на преговори и с други общини. Крайната цел на тези усилия е постепенно все по-голяма част от текстилните отпадъци да се изведат от общия битов отпадък. От което печели не само природата – все пак държавата е поела ангажимента всяка следваща година да намалява общият отпадък, който се депонира. В България вече има над 3000 магазина за продажба на дрехи втора употреба, но те далеч не могат да оползотворят 50-те хиляди тона текстил, който родните фирми рециклират. Нашият пазар принципно е малък и около 20 хиляди тона употребявани дрехи и обувки се изнасят всяка година. В страната функционират няколко големи сортировъчни центрове, където към внесената от Европа стока се прибавят и събраните в България количества. След това, дрехите се сортират на различни категории и качества, като над 70% от тях са пригодни за повторна употреба и повече от половината от тях се изнася за страни в Африка, Азия и Латинска Америка.", "date": "2018.12.03", "title": "Бизнес моделът, който спестява на компаниите до 600 млрд. евро годишно"}
{"url": "https://www.24chasa.bg/novini/article/7181830", "text": "Вътрешният министър Младен Маринов ще даде началото на коледното издание на благотворителната кампания на МВР в подкрепа на децата на загинали и пострадали при изпълнение на служебния дълг служители на министерството, съобщиха от пресцентъра на ведомството. Събитието ще се проведе на 4 декември /вторник/ от 10.45 часа в сградата на Академията на МВР. За 94-те деца са осигурени много подаръци и изненади. Това ще бъде 15-то коледно издание на благотворителната кампания.", "date": "2018.12.03", "title": "МВР помага на 94 деца на загинали и пострадали при изпълнение на служебния си дълг"}
{"url": "https://www.24chasa.bg/novini/article/7181826", "text": "Във връзка с предстоящите празнични дни Националният осигурителен институт (НОИ) променя графика за изплащане на обезщетенията за бременност и раждане и отглеждане на малко дете за декември 2018 г. Вместо в началото на януари 2019 г., всички правоимащи ще получат парите по сметките си още на 27 декември тази година. Това съобщиха от пресцентъра на НОИ. Графикът за ноември 2018 г. за този вид плащания остава непроменен, като е предвидено превеждането на средствата да бъде на 4 декември. Пълната информация за всички осигурителни плащания на НОИ се публикува всеки месец в специален календар за изплащане на пенсии и обезщетения от ДОО в рубрика \"За потребителя/ Полезна информация\" на интернет страницата на института.", "date": "2018.12.03", "title": "НОИ плаща обезщетенията за майчинство и за малко дете за декември преди Нова година"}
{"url": "https://www.24chasa.bg/novini/article/7181850", "text": "Военномедицинска академия /ВМА/ няма дългове, а приходите й са със 7 млн.лв. повече в сравнение с миналата година. Това каза пред състава на лечебното заведение началникът на ВМА проф. Венцислав Мутафчийски. Днес се отбелязват 127 години от създаването на ВМА. На тържеството присъстват народни представители, столичният кмет Йорданка Фандъкова, представители на различни министерства, военни и др., предава БТА. ВМА се утвърди като една от най-сериозната институция в държавата както във военното, така и в цивилното здравеопазване, а липсата на дългове е дала възможност в болницата над 9 млн.лв. да бъдат вложени в апаратура и ремонт. По думите на проф. Мутафчийски още 4 клиники ще бъдат ремонтирани, ще бъде купена и апаратура за ядрено-магнитен резонанс, която е без аналог в страната. Проф. Мутафчийски каза още, че нова апаратура ще бъде осигурена и за военните болници в други градове. Началникът на ВМА допълни, че само около 50 работещи в болницата напускат за една година, докато през 2014 год. те са били над двеста. По време на тържеството бяха наградени военни и цивилни лекари, работещи във военните болници. Заместник-председателят на Народното събрание Явор Нотев и столичният кмет Йорданка Фандъкова благодариха на служителите на ВМА за тяхната всеотдайност и труд. ВМА изпълнява значима мисия и хуманна дуйност в служба на хората, се посочва в поздравителен адрес от името на президента Румен Радев и се допълва, че въпреки трудностите и предизвикателствата, академията продължава да развива високоспециализираната си дейност, има значим принос при подготовката на висококвалифицирани военни лекари и специалисти, ползващи се с високо уважение и авторитет. В поздравителния адрес президентът Радев изказва благодарност на персонала за науморния труд и усилия, както и затова, че са превърнали професията си в потребност за грижа към другия. Държавният глава пожелава здраве, благополучие и успехи на служителите и работещите във ВМА, да работят все така отдадено, активно и целенасочено, съхранявайки богатите традиции на лечебното заведение, както и да не спират да даряват надежда. Лекарите и служителите бяха поздравени от началника на отбраната Андрей Боцев, както и от името на министъра на отбраната Красимир Каракачанов.", "date": "2018.12.03", "title": "ВМА няма дългове, а приходите й са със 7 млн. лева повече от 2017 г."}
{"url": "https://www.24chasa.bg/novini/article/7181857", "text": "С 3D изображения на планетите и спътниците уроците по физика стават интересни и забавни за децата в пернишкото ОУ \"Св. Иван Рилски\". В него дигиталните иновациите са заменили скучните учебници. Децата имат комбинирани уроци по химия, физика и биология, за да могат по-лесно да усвояват материала чрез иновациите - тоест микро и макро космоса- от клетката към планетите. Така те проследяват на живо фотосинтезата или пък правят опити и си обясняват процесите свързано, а не на части. В моето училище няма скука, обясни директорът Бойко Свиленов на първия национален форум за иновации, който прави днес Министерството на образованието и науката. 600 представители на училищата, регионалните управления на образованието, университетите, бизнеса и родителските организации са в “София Тех парк”, за да анализират резултатите от провеждането на програмата за иновативните училища и бъдещото развитие на тези практики у нас. Всички училища имат възможност да се включат във форума, тъй като дебатите ще се предават на живо на страницата на форума  , във  , както и във  . Училището бе представено с клип по врене на панела - \"Готово ли е българското училище за промяната?\", чийто модератор е Асен Александров, директор на 51 СУ \"Елисавета Багряна\". С 25% пък се е вдигнала успеваемостта по математика на учениците от ОУ \"П. Р. Славейков\" в Бургас, заради технологичния кабинет по математика. Училището СУ \"Козма Тричков\" във Враца пък си е поставило амбициозната задача да се въведе час по финансова грамотност в целия образователен процес. Сега там уроците се преподават с видео и различни платформи за 5,6,8 и 9 клас.", "date": "2018.12.03", "title": "С 3D образи на Земята и Луната физиката става забавна в час"}
{"url": "https://www.24chasa.bg/novini/article/7181868", "text": ". Мотивът - били предубедени, каза адвокат Димитър Марковски. И припомни действията на обвинителите след като съдът пусна Иванчева под домашен арест. Прокуратурата си позволи да адресира писмо, с което поиска да спре проверката на ВКС по случая. Това е институционално вмешателство, каза още Марковски и определи това като натиск върху съда, предаде БТА. Той припомни, че след решението на спецсъда да пусне Иванчева от ареста, при това с определение за незабавно изпълнение, до пристигането на становището на горната инстация, с което бе спряно всичко, тя е била жертва на незаконен арест шест часа. Прокурорите по делото не се съгласиха с искането на защитата. И бяха категорични,че действията им са изцяло законни. Освен това проверката на ВКС била прецедент. По-правилно щяло да е съдът окончателно да реши за освобождаването на Иванчева, а след това да се прави проверка. Според Биляна Петрова, бивша заместничка на Иванчева, мнението на прокуратурата по делото се формира от политическо давление. А Десислава Иванчева обвини прокуратурата в лъжа по фактите за деня на ареста й. Съдът обаче отказа да отведе прокурорите по делото. И не намери в действията на обвинението липса на безпристрастност.", "date": "2018.12.03", "title": "Съдът отказа да отведе прокурорите по делото срещу Десислава Иванчева"}
{"url": "https://www.24chasa.bg/novini/article/7181853", "text": "Френският премиер Едуар Филип се срещна днес с представители на основните политически партии във връзка с протестите срещу правителството, предаде Асошиейтед прес. Срещата е част от консултациите на министър-председателя за намиране на изход от кризата. В нея участваха Никола Дюпон-Енян от \"На крак, Франция\", Оливие Фор от Френската социалистическа партия, Беноа Амон от лявото движение \"Поколения\", Жан-Кристоф Лагард от Съюза на демократите и независимите, Марин Льо Пен от Националния сбор, Флориан Филипо от крайнодясното движение \"Патриоти\" и Лоран Вокие от \"Републиканците\". Повече от 100 души бяха ранени в Париж, а 412 бяха задържани, през един уикенд на бунтове в цяла Франция. Десетки коли бяха опожарени, припомня БТА. Президентът на Франция Еманюел Макрон, който се завърна от срещата на Г-20 в аржентинската столица Буенос Айрес, проведе вчера извънредна среща с премиера Едуар Филип. Протестите срещу правителството продължиха и днес, след като работещи в службата за спешна медицинска помощ излязоха на улиците и се събраха в близост до сградата на Националното събрание, за да изразят недоволството си от условията на труд. Френският министър на финансите Брюно Льо Мер заяви, че трябва да бъде ускорен процесът на понижаване на данъците във Франция, за да бъдат намалени и разходите за социалната сфера. \"Не може с едната си ръка да взимаме от работещите това, което им даваме с другата. Трябва да ускорим плановете си за намаляване на данъците\", посочи Льо Мер. От пресслужбата на френския премиер уточниха, че той ще се срещне с представители на протестното движение на т. нар. \"жълти жилетки\" утре. В парламента по-късно тази седмица също ще има разговори, посветени на кризата. Лоран Нунес, държавният секретар към френския министър на вътрешните работи, пък потвърди, че правителството не планира да въведе извънредно положение заради протестите, предаде ТАСС.", "date": "2018.12.03", "title": "Френският премиер се срещна с депутатите, търсят изход от кризата"}
{"url": "https://www.24chasa.bg/novini/article/7181876", "text": "Ръководителят на британското външно разузнаване (МИ-6) Алекс Йънгър отправи днес предупреждение към Русия. Москва не бива да не подценява решимостта на Великобритания да изобличава злонамереното поведение на други държави, подчерта Йънгър, цитиран от Франс прес. В слово, произнесено в неговата Алма матер, Университета на Сейнт Андрюс в Шотландия, откъси от което разпространи британското външно министерство, той прикани \"Русия или коя да било друга държава, замислила да поквари нашия начин на живот, да не подценява нашата решимост и нашите средства или пък тези на нашите съюзници\", предава БТА. Йънгър, известен още като \"Си\", припомни по-специално реакцията на Лондон и съюзниците му след отравянето с нервнопаралитичен газ на руски двоен агент и дъщеря му в Солсбъри през март, за което те обвиниха Русия. Случаят предизвика тежка дипломатическа криза, безпрецедентно взаимно експулсиране на дипломати и нови икономически санкции срещу Москва. Британският представител спомена също, че разузнавателните агенции се развиват в посока към \"шпионаж от четвърто поколение\", съчетаващ \"традиционните ни човешки умения с ускорена иновативност\" с оглед появата на заплахи, използващи размиването на границата между физическото и виртуалното пространство. Алекс Йънгър говори пред публика едва за втори път, откакто пое ръководството на МИ-6 през 2014 г., отбелязва АФП.", "date": "2018.12.03", "title": "Шефът на МИ-6 предупреди Русия да не подценява решимостта на Великобритания"}
{"url": "https://www.24chasa.bg/novini/article/7181889", "text": ", е убита от сина си, съобщиха от пресцентъра на Апелативната прокуратура във Варна. Обвиняемият Кадир Р. /23 г./ вече е задържан за срок до 72 часа. На 2 декември след полунощ Кадир Р. заедно със съпругата си се върнали от гостуване при приятели. В дома им в Честименско помежду им възникнал скандал и майката опитала да ги разтърве. Кадир ударил възрастната жена, като разправията между съпрузите продължила. Потърпевшата отново се опитала да спре скандала и синът й пак я ударил. Жената паднала на земята като починала от тежка черепно-мозъчна травма, посочват от Апелативната прокуратура. Окръжната прокуратура в Добрич ще внесе искане в съда за вземане на постоянна мярка \"задържане под стража\" на обвинения в убийството.", "date": "2018.12.03", "title": "Намерената мъртва жена край Тервел e убита от сина си"}
{"url": "https://www.24chasa.bg/novini/article/7181882", "text": "Има вероятност въвеждането на системата „Бонус –малус“ да се забави с няколко месеца и тя да не влезе в сила от 1 януари 2019 г. Това съобщи при дискусиите по новия режим шефката на финансовия надзор Карина Караиванова. “Със сигурност ще има нужда от законови промени, които да решат основния проблем, свързан с продажбата на коли, които имат лоша застрахователна история, мотивира се Караиванова. В застраховката ще бъдат вписани всички, които имат право да управляват колата. Това ще стане с промени в Кодекса за застраховането и в Закона за движение по пътищата.” Връзката между КАТ и Гаранционния фонд също не била готова, което ще затрудни съставянето на досиетата на всеки водач. Според Владимир Савов, член на УС на КФН, въвеждането на системата \"бонус-малус\" няма да повиши общата сума, събирана от застрахователите за задължителната \"Гражданска отговорност\". “При регистрирани в страната 3 143 568 автомобила, по данни на КАТ за 2016 година, компаниите събират годишно 943 млн. лв. само по тази застраховка, при средна премия от 300 лв. на кола. При въвеждането на системата, парите няма да се увеличат, а само справедливо ще се разпределят сред лошите и примерните шофьори”, пресметна той. Савов цитира данни на МВР за 2017 г. според които обект на санкциониране са били собствениците на 1 134 718 автомобила, т.е. 64% от колите не са били обект на санкции. След първата година на въвеждане на системата \"бонус-малус\" се очаква 87,7% от собствениците на колите или 2 млн. да плащат с 10% по-евтина полица, 7,6% или 238 742 души, да плащат застраховка с оскъпяване от 10 до 30%, и само 0,4% от собствениците, т.е. 11 028 души, да плащат с 400% по-скъпо.", "date": "2018.12.03", "title": "Променят два закона заради „Бонус - малус“"}
{"url": "https://www.24chasa.bg/novini/article/7181878", "text": "Сараево в неделя бе най-замърсеният град в света с индекс на качеството на въздуха от 268 единици, съобщи американското посолство въз основа на данни, които е събрало от градовете, в които има посолства на САЩ, съобщи Танюг. В 14 ч. в неделя Сараево е било по-замърсено и от Пекин, чийто индекс на качество на въздуха е бил 242, съобщи Радио-телевизията на Република Сръбска, цитирана от БТА. Стойности на индекса на качество на въздуха между 201 и 300 могат да предизвикат сериозни здравословни проблеми, се казва в предупреждението, в което се обяснява, че посолството на САЩ в Сараево притежава оборудване за следене на качеството на въздуха.", "date": "2018.12.03", "title": "Сараево бе най-замърсеният град в света в неделя"}
{"url": "https://www.24chasa.bg/novini/article/7181898", "text": "Решението да се отмени смяната на часовото време в ЕС едва ли ще се осъществи до 2021 година, заяви днес австрийският министър на транспорта Норберт Хофер, цитиран от ДПА. Началната дата, която е с две години по-късно от предложената през септември от Европейската комисия, ще даде повече време на страните членки да се подготвят, каза Хофер, чиято страна в момента председателства ЕС. Ускореният график, предвиждан от Еврокомисията, беше поставен под въпрос още през октомври, тъй като някои страни членки предупредиха, че те няма да могат да вземат необходимите мерки да се приспособят в области като въздушния транспорт например, предаде БТА. Ако настояваме да направим промяната веднага, това ще подкопае предложението на комисията, каза Хофер преди началото на срещата на транспортните министри от ЕС. Въобще няма да можем да прекратим практиката за смяната на часовото време, отбеляза той. Комисията предложи страните членки да се откажат от преминаването от зимно към лятно часово време след онлайн анкета в целия ЕС, според която 84-процента от включилите се подкрепят идеята. За такава промяна обаче страните членки и Европейският парламент ще трябва да одобрят окончателна реформа. След това страните членки ще решат за себе си дали да останат на лятно часово време или да запазят стандартното време през цялата година.", "date": "2018.12.03", "title": "Австрийски министър: Отказът от смяната на времето в ЕС едва ли ще е преди 2021 г."}
{"url": "https://www.24chasa.bg/novini/article/7181915", "text": "Министрите на външните работи от НАТО ще обсъдят на заседанието си утре и в сряда в Брюксел обстановката в Черно море. Това съобщи генералният секретар на пакта Йенс Столтенберг. Той отбеляза, че напоследък алиансът е увеличил присъствието си в региона, включително с повече охрана на въздушното пространство и допълнително време за пребиваване на съюзнически плавателни съдове в акваторията, предава БТА. Столтенберг повтори призива на алианса Русия да освободи задържаните украински моряци и кораби, както и да осигури свободен и безусловен достъп през Керченския проток и до пристанищата в Азовско море. Наблюдаваме обстановката внимателно, добави той. Генералният секретар не отговори на въпроса дали САЩ са готови да се оттеглят от договора за неразпространението на ядрени ракети с малък и среден обсег, но повтори, че Русия нарушава споразумението. По неговите думи руската страна е разположила нови ракети в Европа, които могат да достигнат европейски градове за минути, предава БТА. Времето изтича, нещата не може да продължават така. Всички съюзници подкрепят виждането, че спазването на договора е много важно. Съюзниците призовават Русия изцяло да изпълнява договореностите. Вярваме, че договорът е важен за сигурността. Ще вземем необходимите решения, за да защитим съюзниците, каза Столтенберг. Попитан дали може да се очаква разполагането на нови ракети на САЩ в Европа, той уточни, че НАТО не повтаря действията на Русия. Ще направим необходимото да имаме съответната готовност, която осигурява сдържане. Не възприемаме огледално поведение, но отговаряме твърдо и съразмерно, добави генералният секретар. Договорите нямат смисъл, когато са изпълнявани само от едната страна по тях, коментира той. Столтенберг съобщи, че когато Македония приложи Преспанското споразумение, НАТО ще бъде в готовност да подпише протокола за присъединяването на страната към пакта. След това македонското правителство ще започне да присъства на срещите на НАТО, ще последва ратификация в държавите от пакта и цялостно членство на Македония в алианса. Попитан за оценка на случая с Никола Груевски, Столтенберг заяви, че въпросът трябва да бъде уреден между Скопие и Будапеща. По неговите думи министрите от НАТО ще утвърдят възможността Босна и Херцеговина да започне да изпълнява годишни планове за присъединяване към военнополитическия съюз. Властите в Сараево трябва да решат дали да използват тази възможност, добави той. Цената да напуснем Афганистан е по-голяма от цената да останем, посочи генералният секретар. Той поясни, че целта на съюзниците е да не бъде отваряно пространство за утвърждаването в Афганистан на терористични организации, които подготвят удари по цели в държави от НАТО. Помагаме на Афганистан, но и на себе си, добави той.", "date": "2018.12.03", "title": "НАТО ще обсъди обстановката със сигурността в Черно море"}
{"url": "https://www.24chasa.bg/novini/article/7181924", "text": "Непълнолетен, отправял закани и заплахи към свой съгражданин, е разкрит след бързи действия на ихтиманските полицаи. Това съобщиха от пресцентъра на МВР. На 30 ноември 44 - годишен жител на Ихтиман сигнализирал в полицията, че от известно време младеж от града му отправял заплахи и закани, като при последния подобен случай го е заплашил, че ако не му даде пари, ще запали дома му. Веднага след получаването на сигнала служителите на реда провели бързи издирвателни действия и разкрили 14- годишния извършител на деянието. Материалите по случая са докладвани в районната прокуратура с мнение за прилагане разпоредбите на чл. 61 от НК спрямо непълнолетния.", "date": "2018.12.03", "title": "Непълнолетен заплашвал да изгори дома на мъж от Ихтиман, хванаха го"}
{"url": "https://www.24chasa.bg/novini/article/7182165", "text": "Две непълнолетни момичета са в ареста, заедно с 26-годишния си приятел, след като полицията открила у тях 7.24 грама трева. По случая е образувано бързо полицейско производство, материалите са докладвани в Районна прокуратура – Провадия. Девойките били спипани случайно. Екип на пътна полиция спрял варненски сеат на пътя между Провадия и село Добрина за рутинна проверка. В колата били 26-годишният шофьор и двете момичета. Тъй като държанието им се сторило подозрително, униформените ги провери и така открили дрогата. Тримата са задържани за срок до 24 часа.", "date": "2018.12.03", "title": "Арестуваха тийнейджърки с повече 7 грама трева във Варненско"}
{"url": "https://www.24chasa.bg/novini/article/7182160", "text": "40-годишен варненец, с богато криминално досие, е задържан за 24 часа, след като задигна няколко статуетки от будистки храм в морската столица. Сигнал за кражбата е подаден на тел. 112 още в петък. Става въпрос за помещение в сграда на ул. \"Хан Крум\" във Варна, което се използвало като храм за хора, изповядващи будистка религия. След разкриването на кражбата и задържането на апаша, статуетките са открити в мазето му. Самият той не бил много наясно дали ще успее да ги продаде, защото стойността им е само религиозна. При последвалото претърсване на дома му обаче разследващите открили и амфетамин и марихуана. По случая има образувано досъдебно производство, материалите са докладвани на прокурор от Районна прокуратура – Варна.", "date": "2018.12.03", "title": "Крадец задигна статуетки от будитски храм във Варна"}
{"url": "https://www.24chasa.bg/novini/article/7182162", "text": "Възрастна жена е станала жертва на телефонна измама в Пазарджик, съобщи говорителят на полицията Мирослав Стоянов. Извършителите действали по добре известната до момента схема, като един от тях се представил за полицейски служител. Миналият ден 71-годишната жена получила обаждане на стационарния си телефон. Гласът отсреща се представил за полицай, който разследва телефонни измами. Той информирал жената, че е в списъка на престъпниците и ще направят опит да я измамят. Но всичко можело да се предотврати, ако пенсионерката даде каквито налични пари има и ги предостави на мнимия полицай. Така щели да подмамят измамниците , да ги заловят, а после да и възстановят парите. Жената се подвела, сложила в полиетиленова чанта сумата от 11 300 лева и я хвърлила пред терасата. Малко по-късно разбрала, че е измамена и подала сигнал в полицията.", "date": "2018.12.03", "title": "Възрастна жена даде над 11 000 лева на ало измамници в Пазарджик"}
{"url": "https://www.24chasa.bg/novini/article/7182191", "text": "Договореното в Парижкото споразумение трябва да се следва, но по-високи амбиции към днешна дата България не може да подкрепи, заяви министърът на околната среда Нено Димов пред журналисти в Катовице, където се провежда Конференцията на страните по Рамковата конвенция на ООН за изменението на климата (COP24). По думите на Димов тези амбиции ще дадат резултат през следващите десет години и първо трябва да видим какъв ще бъде той, преди да говорим дали амбициите трябва да се завишат или посоката да е различна. Така или иначе защитата на на българската енергетика е важна, защото това е елемент на националната сигурност, това е въпрос да запазим тока по-евтин за българските граждани и българската икономика, коментира министърът. Той отбеляза, че единната позиция, която изразява българската държава, е добра основа за развитие, информира БТА. Нено Димов посочи, че преструктурирането на енергетиката не е процес, който може да стане за една нощ. Той припомни, че Министерството на енергетиката е започнало с програма за преструктуриране на енергетиката, така че това е посока, в която при всички положения ще се развиваме. Но нека вървим стъпка по стъпка, за да имаме устойчивост, допълни Димов. На въпрос за замърсяването на въздуха в София министър Димов каза, че е информиран, че през изминалите две денонощия има превишаване на нормите. Правим засилени проверки със Столичната община от началото на сезона, но това не е достатъчно, коментира той. Проблемът е сериозен, трудно се върви напред, но все пак имаме успехи - в седем града тази година постигат средногодишните и средноденонощните норми за качеството на въздуха, посочи министърът.", "date": "2018.12.03", "title": "Нено Димов: Не можем да подкрепим по-високи амбиции в Парижкото споразумение"}
{"url": "https://www.24chasa.bg/novini/article/7182202", "text": "Очакванията на здравните власти са, че най-много болни от грип ще има през януари и началото на февруари. Това съобщиха от пресслужбата на Министерството на здравеопазването. Нивото на интензивност на епидемичния процес на грип и остри респираторни заболявания в страната продължава да нараства постепенно. В седмицата 26 ноември - 3 декември общата заболяемост е 118.3 души на 10 000 човека. Най-много болни са регистрирани във възрастовата група 0 - 4 г., следвана от възрастовата група 5-14 г. Първите положителни проби за грип от началото на сезона са получени през изминалата седмица. Характерно за грипа е внезапно втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно 2 до 5 дни. Заразяването става по въздушно-капков път - чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Най-честите усложнения при грипа са остри вирусни бронхопневмонии, трудни за диагностика и за лечение, както и синуити, отити, миокардити и др. Най-уязвими за развитието на усложнения са малките деца и възрастните с хронични заболявания. Използването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат. По данни на Европейския център за превенция и контрол на заболяванията в Стокхолм към настоящия момент активността на сезонния грипен вирус в Европейския регион на Световната здравна организация е ниска.", "date": "2018.12.03", "title": "Пикът на грипните заболявания ще бъде през януари и началото на февруари"}
{"url": "https://www.24chasa.bg/novini/article/7182204", "text": "Председателят на водещата партия в Белгия Нов фламандски алианс (НФА) Барт де Вевер днес заяви, че правителството ще изгуби подкрепата му, ако подпише след седмица в Маракеш споразумението на ООН за миграцията. Ако правителството отиде в Маракеш, няма да го подкрепим, заяви Де Вевер, цитиран от местни медии. Настоящото белгийско федерално правителство бе съставено с мандата на НФА. Мандатът изтича догодина, но в медиите се появяват предположения, че то може да падне от власт по-рано и до изборите да работи служебен кабинет, предаде БТА. Премиерът Шарл Мишел вече заяви, че Белгия ще подкрепи споразумението на ООН. На заседание на НФА днес е било потвърдено, че партията не подкрепя нито споразумението, нито тълкувателния протокол към документа. Правителството се опитваше чрез този протокол да осигури подкрепа за споразумението. Де Вевер е обяснил, че желае не правителството да падне, а да намери изход. Премиерът Мишел е коментирал, че работата продължава и ще очаква подкрепа от парламента в следващите дни. ", "date": "2018.12.03", "title": "Водещата партия в Белгия настоява да не се подписва споразумението на ООН за миграцията"}
{"url": "https://www.24chasa.bg/novini/article/7182103", "text": "България продължава да работи с всички партньори в областта на климатичните промени за пълно прилагане на Парижкото споразумение, по-нататъшна ревизия или увеличаване на амбицията за намаляване на емисиите на парникови газове обаче не съответства на нашите национални интереси. Това заяви президентът Румен Радев пред участниците в Конференцията на страните по Рамковата конвенция на ООН за изменението на климата (COP24), която се провежда в полския град Катовице, предаде БТА. Ние разглеждаме социалния аспект като фактор от първостепенна важност за запазването на хиляди работни места, посочи българският държавен глава. Трябва да разработваме и прилагаме механизми, създаващи предвидими правила за прилагане, стимулиращи конкурентоспособността на индустрията, смята Радев. България и Европейският съюз вече изпълняват ангажиментите си по втория период на задължения по Протокола от Киото. Ние сме на път да преизпълним целта от намаляване на емисиите с 20 процента за 2020 г. в сравнение с 1990 г., посочи президентът. Той отбеляза, че през 2016 г. емисиите на парникови газове в България са намалели с 49 на сто в сравнение с базовата 1988 г. и с 4,4 на сто в сравнение с предходната 2015 г. България продължава да работи с всички партньори в областта на изменението на климата за пълното прилагане на Парижкото споразумение, коментира Радев и допълни, че се ръководим от принципа на последователно и пълно прилагане на договореното законодателство. По думите му трябва да се адаптираме към променящия се климат. През последните години станахме свидетели на увеличен интензитет и честота на екстремни климатични явления в глобален мащаб, каза държавният глава. Той отбеляза, че за справяне с тези ефекти България е разработила Национална стратегия за адаптация и План за действие. Адаптирането към изменението на климата е въпрос на всички сектори в обществото, включващ всички органи на местно, регионално и национално равнище, но също така и частния сектор, организациите на гражданското общество и гражданите, заяви още президентът Румен Радев. Той декларира, че България е решена да подкрепи приемането на правилата за прилагане на Парижкото споразумение, които са ясни, достатъчно подробни, ефективни и приложими за всички. Успешният резултат ще изпрати положителен сигнал за стабилността на Парижкото споразумение и неговите цели, посочи Радев. Според него широката ангажираност би създала повече възможности за ниско ниво на емисии и устойчиво развитие на климата, като се вземе предвид състоянието и бъдещите перспективи на националните енергийни системи. България има консолидирана позиция - приемаме и изпълняваме всички изисквания и механизми от Парижкото споразумение за климата, но и категорично отхвърляме завишените изисквания, защото те трябва да бъдат съобразени с нашите национални интереси и възможности, коментира пред журналисти Радев. За нас това означава запазване на работни места във въгледобива, защита на нашата конкурентоспособност и на нашата независимост в енергетиката, посочи Радев. Той отбеляза в отговор на въпрос, че България трябва да бъде много по-активна и да използва всички европейски програми и иновационни фондове за преструктуриране на въгледобива, за разработката и внедряването на нови екологично чисти форми на енергия, нов екологично чист транспорт и индустрия. Когато говорим за екологично чиста енергия, нека не забравяме, че е много важно да имаме сигурна и предсказуема енергия, подчерта Радев. В това отношение Европа също може да ни помогне много, ако не създава пречки, както в миналото, за пътя на руските доставки на газ за България, а и за самия ЕС, коментира президентът. Той припомни предложението си към руския президент Владимир Путин - пряка доставка към ЕС, т. нар. Български поток, който да гарантира сигурността на доставките за Европа, и допълни, че само така България ще може да бъде един независим енергоразпределителен център.", "date": "2018.12.03", "title": "Радев: Приемаме Парижкото споразумение, \nно отхвърляме завишените изисквания (Обновена, снимки)"}
{"url": "https://www.24chasa.bg/novini/article/7182220", "text": "Около 20 процента от българското население над 16-годишна възраст или почти всеки пети наш сънародник в тази възрастова категория страда от някаква форма на дълготрайно увреждане, показват данни от анализ на Евростат за 2017 г. по повод днешния Международен ден на хората с увреждания , предава БТА. По неофициална информация общият брой на хората у нас за последните 17 години, които са с призната трайно намалена работоспособност е около 850-900 хиляди души. Само през миналата година у нас са били регистрирани и признати с намалена работоспособност над 52 хиляди души, което прави около 9 души на 1000 жители на възраст над 16 години, показват данни на Националния център по обществено здраве и анализи /НЦОЗА/. Данните на НЦОЗА са от 2001 година насам, като това е сравнително най-ниският показател на хора с регистрирана трайно намалена работоспособност за последните 17 години. Пикът на сънародници с регистрирана намалена работоспособност е бил през 2004 г. /над 133 хиляди случая или 20 българи на 1000 жители/ и 2005 г. с регистрирани 115 хиляди случая или 17,5 сънародници на 1000 жители. Само за миналата година регистрираните случаи на намалена работоспособност над 90 процента са били 11 450, между 71-90 процента - 15 640, между 50 - 70 процента - 18 000 и до 50 процента неработоспособност - около 7 500 случая. Броят на лицата, които са били с призната трайна неработоспособност на възраст до 16 години е бил 4 070 души през миналата година, което е най-нисък дял за 17-годишен период и възлиза на 4 случая на 1000 души население под 16-годишна възраст, показват данните на НЦОЗА. ЕДНА ЧЕТВЪРТ ОТ НАСЕЛЕНИЕТО НА ЕС СЪОБЩАВА ЗА ДЪЛГОТРАЙНИ УВРЕЖДАНИЯ Една четвърт от населението на ЕС, навършило 16 години, съобщава за дълготрайни увреждания през 2017 г. Това означава, че 1 от 4 европейци изпитва сериозни ограничения при извършването на ежедневни дейности, като училище, работа, домакинство или участие в свободното време за период от шест месеца или повече, показват данните на Евростат. Най-ниски проценти на хора с увреждания през 2017 г. са регистрирани съответно в Малта - 12 на сто и Швеция - 13 на сто. България е в групата с още две страни с регистрирани около 20 процента хора с дълготрайни увреждания - Испания и Кипър. Най-високи пропорции на дългоготрайни увреждания са регистрирани в Латвия - 41 процента, Словения - 36 процента и Естония - 35 процента, отчита европейската статистика. Според данните на Евростат жените съобщават за продължителни увреждания повече в сравнение с мъжете през 2017 г. - 27 на сто за дамите в сравнение с 22 на сто за силния пол.", "date": "2018.12.03", "title": "Евростат: Всеки пети българин над 16 години \nстрада от дълготрайно увреждане"}
{"url": "https://www.24chasa.bg/novini/article/7182227", "text": "Длъжник от циганската махала на врачанското с. Бутан нападнал и пребил в дома й жестоко инкасаторка на водното дружество. Нападението над 51-годишната Дочка Маринова станало в неделя вечерта. Минути преди циганинът с богато криминално минало да нахлуе в дома й жената се прибрала от пътуване до София и заключила входната си врата. Чула обаче стъпки в коридора на къщата и докато отваряла вратата била халосана по главата с лопата. Жената паднала по гръб на пода, но успяла да види нападателя си с качулка на главата. Според по-късните й показания пред полицията, Дочка започнала да вика, но неканения гост отново започнал да я млати с лопатата. Жената обаче не се предала, опитала се да избяга в друга стая и успяла да разпознае нападателя си като Севдалин Борисов. Тогава в къщата на инкасаторката дошла нейната позната, която дошла да види дали Дочка се е прибрала от столицата. Гостенката също била нападната от разярения циганин, но тя успяла да избяга и се обадила в полицията. Ченгетата заварили Севдалин на двора на имота и го отвели в ареста на районното в Козлодуй. Пред разследващите той казал, че нападнал Дочка, защото му спряла водата заради неплатени сметки. Местните хора разказват, че циганина често нападал хора от селото, а през лятото бил разследван и за изнасилване. На пребитата жена веднага била оказана помощ в козлодуйската болница. Пострадалата вече има медицинско свидетелство за причинените й травми и очаква най-после агресивния циганин да бъде осъден ефективно.", "date": "2018.12.03", "title": "Инкасаторка пребита жестоко от длъжник заради спряна вода във врачанско село"}
{"url": "https://www.24chasa.bg/novini/article/7182223", "text": "След споразумение с Районната прокуратура във Велико Търново двама мъже са осъдени за нанасяне на побой на етническа основа във великотърновското село Леденик, съобщи държавното обвинение. За извършеното деяние им е наложено наказание от по две години лишаване от свобода, което е отложено с пет години изпитателен срок, глоба по 5000 лв и обществено порицание. А. Ю и В.Ю. се признали за виновни за това, че на 09 март 2017 г. в с. Леденик, пред кафе – аперитив, в съучастие, извършили непристойни действия, грубо нарушаващи обществения ред и изразяващи явно неуважение към обществото. Бабаитите пребили А. Г., като му нанесли удари с ръце и крака по тялото и главата, псували и обиждали с думите: „Няма да ти е само тоз бой“, като обиждали и присъстващите хора с думите: „Ще ви избия, ще ви изколя!“, „Гяури, ще Ви изколя, ще Ви избия!“, „Гяури ще Ви смачкаме!“, като деянието по своето съдържание се отличава с изключителен цинизъм и дързост. Признали са се за виновни и за това, че по същото време и място, в съучастие, употребили насилие срещу А. Г. поради неговата етническа принадлежност и религия - нанесли удари с ръце и крака по тялото и главата, довели до разкъсно-контузни рани по главата; оток в областта на гръдния кош; мозъчно сътресение, протекло със зашеметяване, гадене, световъртеж и главоболие, придружени с думите „мръсен българин“. Споразумението има последици на влязла в сила присъда.", "date": "2018.12.03", "title": "Осъдиха двама, пребили съселянин с викове \"мръсен българин\" във Великотърновско"}
{"url": "https://www.24chasa.bg/novini/article/7182194", "text": "\"Инерком\" полага всички необходими усилия за изпълнение на отлагателните условия по договора - получаване на регулаторно разрешение и е в очакване на одобрението му, съобщиха от компанията. Сделката между ЧЕЗ и \"Инерком\" следва законовите изисквания, компетентни да се произнасят са само определените по закон български институции, поясняват оттам. От \"Инерком\" пишат още, че имат подкрепата на глобални инвестиционни банки за финализиране на сделката.  От ЧЕЗ в Прага потвърдиха, че договорът с \"Инерком\" все още е валиден. Те обаче уточниха, че българската компания вече не се ползва с ексклузивитет по сделката. Паралелно се водят преговори и с индийската \"Индиа пауър\".", "date": "2018.12.03", "title": "\"Инерком\": Работим по финализиране на сделката за активите на ЧЕЗ"}
{"url": "https://www.24chasa.bg/novini/article/7182282", "text": "На 3 декември 2018 г. влезе в сила новият регламент, предложен от Европейската комисия, с който се прекратява необоснованото блокиране на географски принцип в рамките на ЕС. Където и да се намират, потребителите ще имат онлайн достъп до желаните от тях стоки и услуги, предава  . Регламентът забранява на уебсайтовете да ограничават достъпа на географски принцип или да пренасочват сърфиращите само защото те — или издателят на кредитната им карта — са от друга държава. По този повод заместник-председателят на Комисията по въпросите на цифровия единен пазар Андрус Ансип, комисарят по въпросите на вътрешния пазар, промишлеността, предприемачеството и МСП Елжбета Бенковска, комисарят по въпросите на правосъдието, потребителите и равнопоставеността между половете Вера Йоурова и комисарят по въпросите на цифровата икономика и цифровото общество Мария Габриел заявиха: „През 2015 г. 63 % от уебсайтовете не са позволявали на потребителите да купуват на тях от друга държава от ЕС. В резултат две трети от желаещите да пазаруват онлайн в чужбина не са могли да направят това. На 3-ти декември на тази практика ще се сложи край. Ние желаем в Европа да няма бариери, което означава и премахване на бариерите пред пазаруването онлайн. Успоредно с премахването на таксите за роуминг, с новите норми за защита на данните и с възможността за гражданите да пътуват в чужбина със своето онлайн съдържание, прекратяването на необоснованото блокиране на географски принцип е друга важна инициатива за превръщането на цифровия единен пазар в реалност за всички — с конкретни преимущества за хората и бизнеса.С новите норми потребителите ще получат възможност за по-голям избор на продукти на конкурентни цени и следователно — за по-добри оферти. В същото време клиентската база на бизнеса ще надхвърли националните граници, с което ще се понижат разходите по сделките и административните разходи на дружествата. Регламентът е част от по-мащабните действия на ЕС за насърчаване на електронната търговия и улесняване на покупко-продажбата онлайн в единния пазар, сред които са мерки за по-добра защита на пазаруващите онлайн, за по-достъпни услуги за доставяне на трансгранични колетни пратки и за по-прости норми относно ДДС. Призоваваме всички държави членки да се погрижат за ефективното прилагане на тези норми и да се възползват от всичките си правомощия за осигуряване на гладкото действие на регламента още от деня на влизането му в сила. Призоваваме също така за споразумение по хармонизираните норми за продажба на цифрови стоки и услуги и за покупки онлайн. Всички тези елементи са от огромно значение за изграждането на добре функциониращ и конкурентоспособен цифров единен пазар.“", "date": "2018.12.03", "title": "Отпадат ограничения за онлайн търговията в чужбина"}
{"url": "https://www.24chasa.bg/novini/article/7182467", "text": "Ако има константа в първите две бурни години от мандата на президента на САЩ Доналд Тръмп, това е тенденцията задграничните му пътувания да са изпълнени с драматизъм. Той преминава през международните срещи като нарушаващ нормите бик, разкъсвайки съюзи и преобръщайки дългосрочната политика на САЩ. На срещата на върха на Г-20 тази година обаче Тръмп изглеждаше улегнал до останалите глобални лидери. През оживените два дни на срещата в Аржентина Тръмп постигна търговско примирие с Китай и тристранна търговска сделка с Мексико и Канада. Без излишна публична показност той се присъедини към останалите лидери на страните членки за традиционната обща декларация. Той показа приятелски чувства към традиционните съюзници и до голяма степен отбягваше спорните авторитарни лидери. Изправен пред засилваща се руска агресия в Украйна, той отмени срещата си с Владимир Путин. Когато почина бившият президент на САЩ Джордж Буш-старши, Тръмп изрази почитта си към него и отмени своята пресконференция, която най-вероятно щеше да бъде бурна. Като цяло за често необуздания лидер вихреното му посещение беше необикновен момент на душевен мир - \"дзен\". Избирането на Тръмп накара света да вземе под внимание набиращите стремително популярност популистки движения и влиянието на глобализацията. През първите две години на своя мандат американският президент отхвърли рязко международната ангажираност на Съединените щати в замяна на, от негова гледна точка, пълно съсредоточаване върху националните интереси на страната. Неговите публични и частни срещи със световните ръководители през 48-те часа в Аржентина демонстрираха, че Тръмп е способен да проявява сдържаност. А други глобални лидери, от своя страна, показаха, че приемат, макар и с недоволство, нетрадиционния стил на Тръмп. Тръмп надали изведнъж е изоставил своя възглед за света \"Америка на първо място\". Но вместо да му се противопоставят при всяка възможност, другите лидери изглежда се приспособяват към Тръмп, загрижени, че многостранните споразумения са по-слаби без САЩ. \"Шерпите\" на делегациите работиха цяла нощ, за да преработят съвместното комюнике, така че то да се хареса на Тръмп, а съюзниците го отрупаха с ласкателства. \"Веднага бих искал да ви поздравя за вашата историческа победа на междинните избори в САЩ\", заяви японският премиер Шиндзо Абе в началото на срещата им в петък. Той не спомена големите изборни победи на демократите в Камарата на представителите в Конгреса на САЩ. Абе отдавна е доказал, че е световният лидер, който ухажва най-умело Тръмп, но и много по-трудни взаимоотношения изглежда бяха заздравени. Срещата на Тръмп с германския канцлер Ангела Меркел външно беше само усмивки, ръкостискания и похвали. Съвместната декларация на Г-20 включваше предпочитаните от САЩ формулировки за реформиране на Световната търговска организация (СТО) - нещо, за което Тръмп настоява - и спомена, че Съединените щати са против Парижкото споразумение за климата, от което американският президент обяви планове да изтегли страната си. Френският президент нарече победа това, че САЩ изобщо подписаха комюникето, предвид напрежението, съпътствало разговорите. Той заяви: \" С Тръмп постигнахме споразумение. САЩ приеха текста\". Американските съюзници на моменти изразяваха известно недоволство от Тръмп. Канадският премиер Джъстин Трюдо, при подписването на преработеното Северноамериканско споразумение за свободна търговия (НАФТА), укори \"Доналд\" заради митата за канадския алуминий и стомана. Тръмп, от своя страна, обаче изигра ролята на снизходителен победител, като заяви, че с Трюдо и мексиканския президент Енрике Пеня Нието, чийто мандат междувременно изтече на 1 декември, ги свързва приятелство, преминало проверката на бойни изпитания. Новото търговско споразумение е победа, към която Тръмп отдавна се стремеше. Като кандидат-президент той обеща да реформира НАФТА и приветства новото споразумение като оправдание за грубите си преговорни тактики. Най-голямо впечатление направи това, че Тръмп до голяма степен стоеше настрана от Путин и саудитския престолонаследник принц Мохамед бин Салман. Той размени няколко думи с двамата авторитарни лидери, но следваше западната линия на изолиране на двамата - първия заради неотдавнашното задържане на три украински военни кораба и техните екипажи и втория заради убийството преди два месеца на саудитския журналист Джамал Хашоги. На предишни световни срещи на високо равнище шоковият фактор неизменно бе Тръмп. Така беше с неговата реч, в която той поучи съюзниците от НАТО за разходите им за отбрана през пролетта на 2017 г. Изненадващата среща на четири очи с Путин на вечерята на Г-20 в Германия това лято. И на срещата на Г-7 по-рано тази година в Канада, където Тръмп се съгласи на групова декларация за търговията, само за да се отметне от нея в Туитър на път за Азия, обиждайки междувременно Трюдо. Този път онова, което привлече най-голямо внимание, бе, когато Путин и саудитският престолонаследник - двамата лидери, които бяха сравнително изолирани на форума - си стиснаха ентусиазирано ръцете. Тръмп показа също контрол, когато на форума стана дума за смъртта на Буш. Докато се опитваше да намери правилния тон в момент на национална скръб, той искаше да го направи с изящество. Тръмп спази написаните правила за държавно погребение, каквото иска за самия себе си един ден. Той бързо обяви ден на национален траур и разпореди американското знаме да бъде спуснато наполовина за 30 дни. Тръмп отправи възхвала към Буш като човек \"с добра преценка, здрав разум и уверено лидерство\". За Тръмп семейство Буш дълго време бяха боксова круша. Той нарече Джеб Буш \"слаба енергия\", когато бяха съперници на първичните избори на републиканците през 2016 г. Тръмп критикува остро президентското управление на Джордж Буш-младши. И осмя знаковата фраза на Джордж Буш-старши за \"хилядите точки светлина\" по време на предизборните си митинги тази година. Тези обиди бяха забравени в събота, когато Тръмп говореше пред журналисти за уважението си към починалия президент. \"Ще се отдадем на три дни траур и три дни на почит към живота на един наистина велик човек. Очакваме с нетърпение да направим това и той със сигурност го заслужава. Наистина е така. Той бе много специален човек\", каза Тръмп. Решението на президента на САЩ да отмени след смъртта на Буш планираната си пресконференция му помогна да запази дисциплина. Такива прояви може лесно да излязат от релси, като пресконференцията на Тръмп след срещата му с Путин през юли в Хелзинки. Там Тръмп си навлече масови критики за това, че не осъди публично руската намеса в изборите в САЩ през 2016 г. и че изглежда прие отричанията на Путин да е имало такава дейност. Президентът се върна вчера рано сутринта в Съединените щати, където предстои седмица на отдаване на почит към Буш, задава се битка за финансирането на държавните разходи и се очакват нови развития във връзка с руското разследване. Въпросът сега, както винаги, е колко дълго ще продължи този момент? (БТА)", "date": "2018.12.03", "title": "За Тръмп липсата на драматични събития на Г-20 е знак за приемане"}
{"url": "https://www.24chasa.bg/novini/article/7182458", "text": "За първи път след двугодишно прекъсване Изпълнителната агенция по трансплантациите успешно предлага бял дроб по линия на Евротрансплант. На 30 ноември в болница „Св. Марина“ - Варна 27-годишна жена изпада в мозъчна смърт. Близките й решават да дарят органите за трансплантация, съобщава  . Изпълнителна агенция по трансплантация и Министерството на здравеопазването координират транспортирането на тялото със самолет от Варна до София в болница болница „Света Екатерина“, където са експлантирани органите. След предоставяне на белия дроб по линия на Евротрансплант, от трансплантационния център Университетска болница – Виена пристигна екип от трима медицински специалисти за вземането на органа за трансплантация. На 1 декември са трансплантирани черния дроб във Военномедицинска академия и белия дроб в Университетска болница – Виена. На 28 ноември 2018 г. 63-годишен мъж от Русе изпада в мозъчна смърт. Въпреки тежката загубата, близките вземат благородното решение да дарят органите и да спасят човешки живот. Изпълнителна агенция по трансплантация координира посещението на екипите от Александровска болница и болница „Лозенец“ до болница „Канев“- Русе и транспортирането на органите до София. В Александровска болница са извършени бъбречните трансплантации на 55-годишен пациент и на 22-годишен пациент от листата на чакащи, съобщиха от Агенцията по трансплантации.", "date": "2018.12.03", "title": "Бял дроб от 27-г. българка в мозъчна смърт спаси пациент във Виена"}
{"url": "https://www.24chasa.bg/novini/article/7182485", "text": "Чешкото контраразузнаване (Службата за безопасност и информация, BIS) заяви, че \"очевидно\" Русия стои зад кибератаките срещу външното министерство миналата година и ги определи като най-сериозният случай на кибершпионаж срещу страната, предадоха Асошиейтед прес и Ройтерс, цитирани от БТА. В годишния доклад на контраразузнаването се казва, че двете отделни кибератаки са били част от кампанията \"Турла\" (Turla) на руската Федерална служба за сигурност (ФСБ) и на хакерската група Ей Пи Ти 28 (APT28), свързана с военното разузнаване ГРУ, които в миналото бяха обвинявани за атаки срещу Германия и САЩ. Според доклада над 150 имейла на служители от министерството са били копирани при атаката, започнала през 2016 г. и открита миналата година. Тогава чешките власти заявиха, че атаката е комплексна и е дело на чужда държава. Отделна атака е започнала през декември 2016 г. Чешкият премиер Андрей Бабиш заяви, че правителството ще обсъди доклада на службата за сигурност през януари.", "date": "2018.12.03", "title": "Чехия обвини Русия в кибератаки \nсрещу външното министерство"}
{"url": "https://www.24chasa.bg/novini/article/7182493", "text": "Привърженици на идеята за втори референдум за Брекзит, сред които депутати от всички британски политически партии, връчиха днес петиция с над един милион подписа на Даунинг стрийт 10 - резиденцията на британския премиер Тереза Мей, предаде Франс прес. \"Искаме да сме сигурни, че британците ще имат думата по вариантите, които им се представят сега\", заяви депутатката Джъстин Грийнинг от Консервативната партия. Тя заедно с лидера на Либералните демократи Винс Кейбъл, съпредседателката на Зелена партия на Англия и Уелс Керълайн Лукас и депутата лейбърист Чука Умуна предадоха петицията за организирането на втори референдум за Брекзит, предава БТА. Консервативната партия изключва варианта за втори референдум, а британският премиер Тереза Мей защитава \"със зъби и нокти\" споразумението за Брекзит, договаряно в продължение на месеци с ЕС, отбелязва АФП. На 11 декември текстът на споразумението ще бъде представен в британския парламент за гласуване, но той е критикуван и от привърженици на Брекзит, и от еврофили.Кампанията за втори референдум обедини през последните месеци привърженици на десницата и на левицата. Няколко стотици противници на Брекзит се събраха на протест днес пред Даунинг стрийт 10. Те заявиха, че са дошли заради децата и внуците си и че е несправедливо младите британци да бъдат лишавани от възможностите, които им предлага ЕС. По същото време близо до парламента евроскептици от групата \"Напускане означава напускане\" (Leave means Leave) също протестираха. \"Депутатите трябва да чуят гласовете на 17,5 милиона души, които гласуваха за напускане на ЕС\", каза представител на движението, според когото управляващите се опитват да \"продадат\" на британците Брекзит, който не е истински.", "date": "2018.12.03", "title": "Привърженици на идеята за втори референдум за Брекзит връчиха петиция с над 1 млн. подписа на Мей"}
{"url": "https://www.24chasa.bg/novini/article/7182508", "text": "Актьорът и екоактивист Арнолд Шварценегер заяви, че САЩ все още са в Парижкото споразумение за борба с глобалното затопляне въпреки решението на федералното правителство да изтегли страната от споразумението, предаде Асошиейтед прес, цитирана от БТА.  \"Америка е повече от само Вашингтон или един лидер\", заяви бившият губернатор на Калифорния пред лидерите, събрали се за в климатичната конференция в полския град Катовице. Шварценегер нарече президента Доналд Тръмп \"мешуге\" - \"луд\" на идиш, за решението му да се изтегли от Парижкото споразумение и настоя, че документът от 2015 г. има широка подкрепа на местно и щатско равнище в САЩ. На следващата среща за климата догодина \"доведете тези местни лидери тук, за да участват в голяма конференция като тази, за да могат да разговарят пряко с вас. Ако направите това, аз Ви обещавам: ще се върна! (I'll be back)\", каза Шварценегер пред делегатите. Известният британски естественик и популярен тв водещ сър Дейвид Атънбъро заяви, че човешката цивилизация може да се разпадне, ако световната общност не вземе мерки за ограничаване на климатичните промени. \"В момента сме изправени пред създадено от човека бедствие с глобални измерения, най-голямата заплаха за нас от хилядолетия. Ако не вземем мерки, разпадането на цивилизациите ни и измирането на голяма част от природния свят се задават на хоризонта\", добави 92-годишният Атънбъро. Полският президент Анджей Дуда заяви, че страната му, която е енергийно зависима от въглищата, не възнамерява да се откаже изцяло от това изкопаемо гориво, с което разполага в големи количества. \"Няма планове да се откажем изцяло от въглищата\", а запасите на Полша ще стигнат за още 200 години, каза Дуда. Въглищата са \"стратегическото изкопаемо гориво\" на Полша, което гарантира енергийната й сигурност и суверенитет и \"ще е трудно да не го ползваме\", заяви Дуда.", "date": "2018.12.03", "title": "Шварценегер нарече Тръмп \"луд\" заради  изтеглянето САЩ от Парижката спогодба за климатичните промени"}
{"url": "https://www.24chasa.bg/novini/article/7181141", "text": "След ковчега на починалото момченце вървят група мъже и жени. Но сред тях не са нито родителите му, нито негови роднини, а само социални работници и служители от Отдела за закрила на детето. Така на 19 ноември т.г. в Пловдив е погребан 11-годишният Мустафа Халилов. “Много е тъжно, когато майката и бащата ги няма, за да изпратят рожбата си в последния ѝ път”, казва директорът на “Траурни обреди” в града Коста Попов. Общинското предприятие е поело разходите по погребението. През 2016-а съдбата на Мустафа трогна цяла България, след като бе зарязан от семейството си в онкохема- тологията на пловдивската университетска болница “Св. Георги”. Тогава лекари призоваха във фейсбук да се дарят есенни дрешки за момченцето, защото имало единствено летни. Изоставеното дете бе затрупано от подаръци, а вниманието, с което го обградиха състрадателни хора, върна усмивката на лицето му. Последните 2 месеца от живота си Мустафа е прекарал в същото отделение. “Острата лимфобластна левкемия, от която страдаше, беше рецидивирала за трети път. Борихме се за него, но медицината не е с безгранични възможности. Мъчно ни е, че го загубихме”, казаха от лекуващия екип. Голямото желание на детето било да оздравее и отново да ходи на училище. Всеки ден при Мустафа са ходили хора от БЧК и доброволци До леглото му неотлъчно дежуряла гледачка от комплекса за социални услуги в Пловдив. “Тя непрекъснато носеше на Мустафа вкуснотии и играчки. Милваше го, успокояваше го. Беше му като майка. Жената, която го е родила, нито веднъж не го посети”, твърдят докторите. Въпреки усилията им болестта победила и на 18 ноември момченцето издъхнало. “Опитахме се да се свържем със семейството му, но не успяхме. Погребахме го като свой близък - с искрена молитва”, обясни Недка Петрова, която ръководи комплекса за социални услуги в Пловдив. Под шапката на същата институция е център от семеен тип в кв. “Коматево”, където детето заживяло в края на 2016-а след изписването му от болницата и декларация за отказ от родителски права на майката Джейлян Халилова. Мустафа е най-голямото от 5-те ѝ деца Родила го, когато била на 12 г. Синът ѝ заболял от левкемия през 2015-а. До края на същата година момченцето било в УМБАЛ “Св. Георги”, а после се прибрало у дома. Тъй като семейството му не го водело на преглед, лекарите го издирили чрез Агенцията за закрила на детето. Едва през септември 2016 г. Джейлян го закарала в онкохематологичното отделение във влошено състояние, където го оставила сам. След настаняването му в центъра от семеен тип Мустафа бил воден от персонала всяка седмица на контролен преглед.   “Чувстваше се добре. Имаше много приятели. Научи се да говори български, да чете и пише. Завърши първи клас. Заведохме го два пъти на лагер на море и на планина”, казват от центъра. Мустафа бил най-щастлив, когато му отпразнували рождения ден в парти клуб. Споделил, че за първи път в живота си отбелязва празника си по този начин. През двете години от престоя майка му Джейлян не го е виждала, тъй като се отказала от родителски права “Когато детето е с план за осиновяване, не се предвижда режим за свиждания с родителите, когато не са в негов интерес”, посочват от комплекса за социални услуги в Пловдив. Служителите съдействали на лекарите и успели да организират майката Джейлян и тримата братя и сестри на Мустафа да дадат материал за костномозъчна съвместимост. Но завръщането на болестта изпреварило трансплантацията. “Тъжно ни е, скърбим, но няма какво да направим. Такъв му бил късметът”, каза Сабри, дядото на Мустафа. Възрастният мъж научил от социални работници за смъртта на внука си, но със съпругата си Фатме нямали пари, за да отидат до Пловдив за прогребението.   Семейството продължава да обитава стара къща в крумовградското село Бряговец. Тя е изградена от кирпич и има 3 стаи. Там допреди 2 г. живееше заболелият от левкемия Мустафа заедно с още 3 от децата на майка му Джейлян, която ги беше изоставила. Според Сабри къщата му е добра, защото има електричество и вода, която черпят от кладенец наблизо. Дядото успявал да осигури прехраната на внуците си, които ходели на училище, докато живеели в Бряговец. “Бедни са, нямат пари наистина. Когато научиха за смъртта на Мустафа, много се натъжиха”, твърди кметът на Бряговец Мишо Милев. Той разказа, че Сабри и жена му се препитават с отглеждане на тютюн, но в края на това лято безпаричието ги принудило да го продадат на прекупвачи още на зелено за малка сума. Джейлян родила Мустафа, когато била дете. С баща му Ферди, който също е родом от Бряговец, нямали сключен брак. Мъжът не е припознал Мустафа и останалите 3 деца - по документи те се водят с неизвестен баща. През 2014 г. Ферди и Джейлян се разделили. Причината според родителите на жената е, че зет им често се напивал и биел дъщеря им. Ферди напуснал родното си село и заживял в района на Свиленград. Според местните оттогава нито се е връщал в Бряговец, нито се е интересувал от децата си. Мишо Милев твърди, че майката на Мустафа също не се е появявала в Бряговец от лятото на 2016 г., когато заминала за Кърджали, за да заживее на семейни начала с мъж в покрайнините на кв. “Боровица”. 23-годишната жена е неграмотна и трудно говори български Когато през 2016 г. гръмна скандалът с Мустафа, се оказа, че дори не помни имената на останалите си 3 деца. Според съседите на Джейлян в Кърджали в началото на лятото тя е заминала на гурбет в Гърция. В квартала разбрали за смъртта на Мустафа от медиите. Съседите не знаят дали майката е научила тъжната вест.", "date": "2018.12.03", "title": "Преди левкемията да го победи, 11-годишният Мустафа бил щастлив - за първи път имал парти за рождения си ден"}
{"url": "https://www.24chasa.bg/novini/article/7182519", "text": "Хюстън отдава днес почит на президента Джордж Буш, починал в края на миналата седмица на 94 години. На церемонията, организирана пред сградата на кметството от кмета Силвестър Търнър, хората са призовани да дойдат с цветни чорапи, предаде Асошиейтед прес, цитирана от БТА. Колкото и да е странен този призив, той е един от по-оригиналните начини за отдаване на почит на Джордж Буш, който обичаше цветните чорапи. Той често пъти беше забелязван на различни места с чорапи с доста крещящи цветове и с необичайни щампи. Същевременно американската Звукозаписна академия обяви, че заради траура за Джордж Буш, е променена датата на обявяване на номинациите за престижните награди Грами, предаде Асошиейтед прес. Номинациите трябваше да бъдат обявени в сряда, но сега се отлагат за петък. В сряда ще бъде националната траурна церемония за Джордж Буш.", "date": "2018.12.03", "title": "В Хюстън ще отдадат почит на Джордж Буш-старши, носейки цветни чорапи"}
{"url": "https://www.24chasa.bg/novini/article/7182540", "text": "Окончателното гласуване за създаване на пълноценна армия на Косово ще се състои на 14 декември, съобщи председателят на парламента Кадри Весели, цитиран от Танюг. \"На 14 декември 2018 г. официално ще имаме армия на Косово. Това е денят, когато парламентът на Косово ще гласува законите за трансформиране на Силите за сигурност във въоръжени сили\", написа Весели във Фейсбук. На 18 октомври косовският парламент прие днес със 101 гласа \"за\", и нито един \"против\" или въздържал се първия от трите законопроекта, целящи трасформиране на леко въоръжените Сили за сигурност на Косово в пълноценна армия. Депутатите от партията на косовските сърби Сръбска листа преди това напуснаха парламента, като заявиха, че с инициативата за формиране на армия се нанася вреда на тяхната етническа общност и на цялото косовско общество.", "date": "2018.12.03", "title": "Окончателно гласуват за армия на Косово на 14 декември"}
