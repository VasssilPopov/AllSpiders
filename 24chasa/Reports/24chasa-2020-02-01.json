{"url": "https://www.24chasa.bg/novini/article/8139501", "text": "„Не мога да повярвам как един ден, в който трябваше да събираме цветя, се превърна в най-ужасното нещо в живота ми. 20 минути по-рано се смеехме, а сега ги няма“. Това каза Марин Рачев, който е обвиняем за убийството на трима българи при катастрофа в Шотландия. Компанията се връщала от работа, а бащата на две деца бил зад волана. Той обаче се удря в автобус край Корнуол, двама от спътниците му излитат, а пенсионер ги прегазва с колата си. Третият умира в колата, разказа  . „Съжалявам. Спомените постоянно ме преследват. Още ги виждам. Живи са и са до мен“, споделя 35-годишният Марин през сълзи.", "date": "2020.02.01", "title": "Марин, убил трима българи при катастрофа в Шотландия: 20 минути по-рано се смеехме"}
{"url": "https://www.24chasa.bg/novini/article/8139119", "text": "Епицентърът на новия коронавирус - Ухан, за 3500 години е преживял началото на революцията, американски бомбардировки до почти пълно разрушение, убийствени горещини, наводнения почти през 10 години и самолетна катастрофа. Там е взето решението на управляващата партия да скъса със Съветския съюз, предизвиквало гнева на Сталин. И това не е всичко в 3500-годишната превратна история на бившата китайска столица. Точно преди 20 години - през 2000 г., по време на гръмотевична буря самолет на Уханските авиолинии, извършващ полет 343 от Енши към Ухан, кръжи половин час над пистата. В крайна сметка Много повече са загубилите живота си по време на безредиците през 1911 г., когато с хвърлена бомба в държавно учреждение започва революцията срещу последната имперска династия Кинг. Но този бунт е потушен от военните за много кратко време. Фитилът обаче е запален и в продължение на няколко месеца провинцията и През 1927 г. управляващата националистическа партия премества столицата от Гуанджоу в Ухан. Същата година на пленум на формацията Мао Дзъдун се изказва и за издигането на Уонг Джингвей. Следва чистка сред комунистите, известна като В този момент Сталин пише писмо с призив привържениците на СССР да мобилизират армия от работници и селяни. Хората на Уонг Джингвей обаче искат За пратеника на Москва Михаил Бородин е обявена награда от $29 000, но той подкупва китайски военни и се връща в родината си невредим.", "date": "2020.02.01", "title": "\"168 часа\": Епицентърът на заразата Ухан - разтърсван от бомби, революция и природни бедствия"}
{"url": "https://www.24chasa.bg/novini/article/8139270", "text": "Двама мъже са били арестувани за разпространение на фалшиви столевови банкноти. Сигналът е бил подаден от продавачка в Нови пазар, предаде  . Измамниците купили енергийни напитки със столевката. Жената запомнила номера и предала на полицията. Те били задържани, а в колата им били намерени още 4 фалшиви банкноти от 100 лева.", "date": "2020.02.01", "title": "Арестуваха двама за разпространение на фалшиви банкноти в Нови пазар"}
{"url": "https://www.24chasa.bg/novini/article/8139268", "text": "Имам един доклад на KPMG, който беше засекретен през 2008 г. от тогавашния финансов министър Орешарски, написа във фейсбук профила си политологът Антон Тодоров. Според него във въпросния 80-страничен доклад пише как знакови фирми на Васил Божков, Таки и братя Галеви \"са получили милиони за пътно и друго строителство без търг, без конкурс, без нищо\". От факсимилетата, които Тодоров е публикувал във фейсбук се вижда, че става дума за доклад, изпратен до Пламен Орешарски, от 31 октомври 2008 г. на независимия одитор върху дейността и транзакциите, извършени от Национална агенция \"Пътна инфрастуктура\" през бюджетната година, приключваща на 31 декември 2007 г. През този период управляваше правителството на Сергей Станишев, в което финансов министър бе  Пламен Орешарски.", "date": "2020.02.01", "title": "Антон Тодоров показа доклад от KPMG до Орешарски - Васил Божков, Таки и братя Галеви \"получили милиони за строителство без търг\""}
{"url": "https://www.24chasa.bg/novini/article/8139354", "text": "Правителството на Русия временно прекрати безвизовите туристическия пътувания до Китай заради огнищата на пневмония, причинена от вируса 2019-nCoV. Това се посочва в заповед, публикувана днес на официалния сайт на руското правителство и цитирана от ТАСС и БТА. С цел да се гарантира сигурността на държавата, да се защити общественото здраве и да не се разпространи нова коронавирусна инфекция (2019-nCoV) на територията на Русия, временно се спират безвизовите туристически пътувания, предвидени в споразумението между правителството на Руската федерация и правителството на Китайската народна република за безвизови групови туристически пътувания, се посочва в документа. На руското министерство на външните работи също така е възложено временно да спре приемането на документи, оформлението и издаването на работни визи за китайски граждани.", "date": "2020.02.01", "title": "Русия спря безвизовите туристически пътувания до Китай"}
{"url": "https://www.24chasa.bg/novini/article/8139406", "text": "група \"Приятели на кохезията\" в Португалия, че трябва бързо да се договори следващият бюджет на ЕС след Брекзита, предадоха Франс прес и Ройтерс. Заключителната декларация на срещата на върха в Бежа, на 180 км южно от Лисабон, е подписана от България, Чехия, Кипър, Естония, Гърция, Унгария, Латвия, Литва, Малта, Полша, Португалия, Румъния, Словакия, Словения и Испания. Хърватия запази неутралитет като настоящ ротационен председател на Съвета на ЕС, а Италия не подписа декларацията, посочва БТА. \"Спешно е да се постигне споразумение за следващия бюджет на ЕС и събралите се днес тук страни членки изразиха твърдата си воля да бъде сключено окончателно споразумение на 20 февруари\", обяви португалският премиер Антониу Коща след дискусиите. Днешната среща на върха на \"Приятели на кохезията\" се състоя близо три седмици преди извънредната среща на ЕС, свикана за 20 февруари от председателя на Европейския съвет Шарл Мишел в опит да се приеме бюджетът на ЕС за периода 2021-2027 г. Мишел ще се срещне с редица европейски премиери следващата седмица. \"Трябва повече от всякога да се потвърди сплотеността на ЕС, който вече е отслабен от напускането на Великобритания\", добави Коща. Британската икономика съставляваше около 15 процента от тази на ЕС, а Великобритания отделяше най-много разходи за отбрана от страните членки. Това беше третата среща на върха на групата \"Приятели на кохезията\". Първите две бяха в края на 2018 г. в Братислава и през ноември м.г. в Прага. Събралите се в Португалия 17 страни се опасяват, че следващото споразумение може да доведе до значителни бюджетни съкращения, включително заради спирането на вноската на Великобритания, която официално напусна ЕС вчера, отбелязва АФП. Според съобщение в сайта на Европейския парламент, Европейската комисия предлага за кохезионни фондове да се отпуснат 41,3 милиарда евро за бюджетния период 2021-2027 г. За сравнение, в бюджет 2014-2020 г. това перо беше в размер на 63,4 милиарда евро, отбелязва Ройтерс. \"Всякакви съкращения в капацитета на инвестиране в кохезионните региони биха били неприемливи\" и на този късен етап от преговорите по бюджета \"не трябва да се въвеждат никакви технически елементи със значимо отрицателно въздействие\", заявяват лидерите на подписалите декларацията 15 страни от ЕС, които призовават кохезионните средства в бюджет 2021-2027 \"да останат на равнището\" от предишния бюджет. Всякакви промени излишно биха забавили постигането на споразумение, добавят те. Сегашният бюджет на ЕС съставлява 1 процент от комбинирания БВП на страните членки. Европейската комисия предлага следващият бюджет да е в размер на около 1,1 трилион евро, което се равнява на около 1,11 процент от БВП на ЕС след напускането на Великобритания. Германия предложи таван от 1 процент, а австрийският канцлер Себастиан Курц заплаши да наложи вето на следващия бюджет на ЕС, ако се запази предложението за 1,11 процент от съвкупния БВП на евросъюза. \"Ако предложението се запази в сегашния си вид, то няма да получи подкрепа от нас, нито, струва ми се, от другите нетни донори в бюджета на ЕС\", заяви днес Курц за австрийската телевизия О Ер Еф.", "date": "2020.02.01", "title": "15 страни, сред които и България: Бързо да се договори бюджета на ЕС след Брекзита"}
{"url": "https://www.24chasa.bg/novini/article/8139123", "text": "Статуята на Севт III, чиято бронзова глава бе открита през 2004 г. от д-р Георги Китов, се е извисявала насред столицата Севтополис. В случая за нас е интересно обстоятелството, че бронзовата глава очевидно е била част от бронзова скулптура на Севт в цял ръст. Тя не е открита в могилата Голяма Косматка. Същевременно имаме достатъчно доказателства, че владетелят е бил обожествен в светилището хероон. Откриването на бронзовата глава на царя в южните поли на могилата е доказателство, че за символичното погребение на Севт III е използвана неговата бронзова статуя, издигала се преди това в центъра на Севтополис Логично е останалите части от разчленената статуя да са заровени също в полите на могилата, най-вероятно от север, изток и запад. Голяма Косматка е една от най-импозантните в цяла Тракия със своите 23 метра височина и диаметър 130 метра. Разположена е на 1 км южно от гр. Шипка и на 12 км северно от Казанлък. През 2004 година археологическата експедиция ТЕМП с ръководител д-р Георги Китов открива в нейните недра гробницата на тракийския цар Севт III. Според специалистите култовото съоръжение е строено през втората половина на V в. пр.Хр. като храм. Впоследствие е превърнато в светилище хероон чрез символичното погребение на цар Севт III съобразно тогавашната орфическа религия на траките. Гробницата се състои от коридор (дромос), дълъг 13 метра, и три последователни помещения. Първото помещение е правоъгълно и в него е намерен скелет на кон. Второто помещение е с кръгла форма и с куполен покрив, висок 4,5 м. На входа на това помещение се намира мраморна врата, в която са издялани релефни касети и са монтирани два релефни бронзови медальона, изобразяващи Хелиос на източното крило и Медуза Горгона на западното. Третото помещение представлява монолитен гранитен блок – саркофаг с тегло около 60 тона В него е издълбана погребалната камера с каменно легло. В това помещение са намерени множество ценни антични предмети, които свидетелстват за знатното положение на (символично) погребания. На първо място това е триумфалният златен венец от дъбови листа и жълъди. Много са съдовете за вино - три глинени амфори. Освен това - бронзов аскос и патера, сребърна каничка и фиала, златен киликс. Намерени са и части от въоръжението на царя - бронзов шлем със сребърна позлатена апликация, наколенници, нагръдник със златотъкана украса, железен меч в ножница със златни апликации. Към находките са още върхове на копия, украса за конска амуниция, кръгла златна апликация с глава на разярен лъв с прецизно изработени растителни орнаменти, стъклени пулове за игра. Има и предмети, свързани с тоалета: два съда за благовония от алабастър и позлатена сребърна пиксида (кутийка) с форма на мида, принадлежала най-вероятно на жената на Севт III - Береника.  - ", "date": "2020.02.01", "title": "\"168 часа\": Бронзовата глава на Севт III търси своето тяло"}
{"url": "https://www.24chasa.bg/novini/article/8138610", "text": "Специализираният наказателен съд определи мерки за неотклонение \"Задържане под стража\" за петима от обвинените за участие в  . На шестия обвинен като участник в групата съдът определи \"Домашен арест\", тъй като сътрудничи на разследването. Това съобщиха от прокуратурата. С това съдът прие изцяло искането на Специализираната прокуратура по отношение мерките за неотклонение на обвинените. При евентуално обжалване, дело по мерките в Апелативния специализиран наказателен съд ще има на 6 февруари2020 г. от 10 часа.", "date": "2020.02.01", "title": "Петима от групата, мамила гърци по телефона, остават в ареста"}
{"url": "https://www.24chasa.bg/novini/article/8138625", "text": "Съединените щати могат да покрият на 100% нуждите на Беларус от петрол и газ, заяви американският държавен секретар Майк Помпео по време на днешното си посещение в Минск, предадоха Асошиейтед прес и БТА. Майк Помпео обеща истински напредък в отношенията на САЩ с Беларус, по време на днешното си посещение в беларуската столица, предаде Франс прес. Това е първата визита на американски държавен секретар в Беларус от 1994 г. Наблюдава се затопляне на отношенията между Вашингтон и Минск след дълъг период, в който те бяха замразени, отбелязва Франс прес. Визитата на Помпео в Беларус е част от обиколката му на бивши републики от СССР, която започна в Украйна и ще продължи в Казахстан и Узбекистан. Беларус, който е близък съюзник на Москва, по-рано бе определян от САЩ като \"последната диктатура в Европа\". \"Имаме вяра в способността ни заедно да постигнем истински напредък във всички аспекти на нашите отношения\", заяви Помпео на срещата си с беларуския президент Александър Лукашенко. Лукашенко изрази задоволство от посещението на Помпео в Беларус. \"Много добре е, че поехте риска да дойдете в Минск след различните недоразумения между Беларус и Съединените щати\", изтъкна беларуският лидер. Беларуският президент увери Помпео, че Беларус самостоятелно ще избере своя път на развитие и няма намерение да става част от друга държава. Това стана ясно от изявление на самия Помпео пред журналисти след срещата му с Лукашенко. \"Господин Лукашенко каза: Беларус е суверенна и независима страна и ние не можем да сме част от която и да е друга държава\", изтъкна американският държавен секретар. Лукашенко направи изявлението си на фона на засилилия се натиск на Русия върху Беларус, изразяващ се в увеличаване на цените на енергийните доставки и орязването на субсидии. Москва твърди, че Беларус трябва да се съгласи на по-дълбока икономическа интеграция с Русия, ако иска да получава енергийни доставки на цените на руския вътрешен пазар. По време на посещението си в Беларус Помпео се срещна и с беларуския външен министър Владимир Макей. \"Съединените щати искат да помогнат на Беларус с построяването на суверенна държава\", каза Помпео на съвместна пресконференция с Макей. Американските производители са готови да доставят на Беларус петрол на конкурентни цени, каза Помпео при срещата си с беларуския министър. \"Ние сме най-големият енергиен производител на света и само трябва да ни се обадите\", подчерта държавният секретар. Беларус търси алтернативни доставчици на петрол след спор с традиционния си доставчик Русия, отбелязва Ройтерс. Русия спря петролните доставки за Беларус след 31 декември, припомня Асошиейтед прес. Двете държави не успяха да се договорят за цената на доставките за тази година по време на преговорите за задълбочаване на икономическата интеграция помежду им. Спирането на руските петролни доставки за Беларус не засегна доставките за Европа, но се отрази негативно върху Беларус, който разчита на Русия за над 80 процента от енергийните си нужди. Заради спрените руски доставки миналия месец Минск започна да доставя газ от Норвегия. Беларуският президент Александър Лукашенко заяви вчера, че страната му преговаря за допълнителни петролни доставки със САЩ, Саудитска Арабия и Обединените арабски емирства.", "date": "2020.02.01", "title": "Помпео: САЩ могат да покрият на 100% нуждите на Беларус от петрол и газ"}
{"url": "https://www.24chasa.bg/novini/article/8138638", "text": "Във връзка с актуалната ситуация с развитието на епидемията коронавирус 2019-nCoV, от днес, 01 февруари 2020 г. Министерството на външните работи на България повиши индекса на риска при пътуване до Китай до Ниво 4: Предупреждение за преустановяване на пътуванията в цялата страна (освен при крайна необходимост). „Препоръчваме настоятелно на всички български граждани, не само на територията на България, но и където и да се намират, да не пътуват в Китай“, заяви пред медии вицепремиерът и министър на външните работи Екатерина Захариева след среща при министър-председателя Бойко Борисов във връзка с мерките за ограничаване и разпространение на коронавируса в България. На срещата присъстваха още министрите на здравеопазването Кирил Ананиев и на вътрешните работи Младен Маринов. Световната здравна организация оценява риска от новия коронавирус като „много висок“ за Китай, а на регионално и международно ниво като „висок“. На 30 януари 2020 г. по препоръка на Комитета за извънредни ситуации, генералният директор на СЗО, д-р Тедрос Гебрейезус е декларирал, че избухването на епидемията на коронавирус 2019-nCoV представлява извънредна ситуация в областта на общественото здравеопазване от международно значение. Трима български граждани към момента са заявили, че искат да напуснат град Ухан в Китай. Един от тях е с двойно, включително германско гражданство, и вече е излетял за Германия като ще остане там в 14 -дневна карантина. Другите двама български граждани се очаква да излетят от Ухан късно тази вечер българско време на борда на френски самолет в рамките на общоевропейска операция. В момента двамата български граждани вече са на територията на Генералното консулство на Франция в Ухан в очакване на полета. По план самолетът ще кацне в Южна Франция в неделя. Създадена е организация българските граждани веднага след това да бъдат доведени в България с военно-транспортния самолет „Спартан“, придружавани от медицински екип от Военно-медицинска академия и ще останат във ВМА под карантина. В случай, че са показали признаци за заболяване на борда на самолета на път за Франция, ще останат под карантина във Франция. „Искам да благодаря на нашите служители от посолството ни в Пекин за това, че оказват огромно съдействие на българските граждани. Благодаря и на китайските власти, с които сме в постоянна връзка, за това, че взимат всички мерки за ограничаване разпространението на този вирус“, подчерта Екатерина Захариева, цитирана от Министерството на външните работи. Последните данни на СЗО от 31 януари, 2020 г. сочат за 9826 потвърдени случая на заразяване с коронавирус 2019-nCoV в световен мащаб, от които 9720 – в Китай. Броят на случаите с подозрение за заразяване с вируса в страната са 15 238, тежкоболните са 1527, а смъртните случаи до момента – 213. Извън Китай, СЗО съобщава за 106 потвърдени случая в 19 страни.", "date": "2020.02.01", "title": "Външно: Не пътувайте до Китай"}
{"url": "https://www.24chasa.bg/novini/article/8138648", "text": "Дванадесет български генерали родом от Македония е имало в Българската армия през миналия век. Шест от тях са родом от Охрид. Много отличностите, свързани с общата ни история, са били отдадени на борбата заосвобождение и обединение на българския народ. Това каза вицепремиерът и министър на отбраната Красимир Каракачанов при представянето на няколко книги на военно-историческа тематика, които засягат събития и личности от общата ни история днес, 1 февруари, в град Битоля, Република Северна Македония, съобщиха от военното министерство. Представени бяха книги на няколко видни български автори, сред които историкът академик Георги Марков, Красимир Узунов, както и книгата наКрасимир Каракачанов, посветена на лидера на ВМОРО Тодор Александров „Дълг и чест. Тодор Александров“. Поканата за срещата с местната общественост, която премина при голям интерес, е на сдружението Културен център „Иван Михайлов“. Срещата се провежда, за да може в приятелски и спокоен разговор да се изясняват различни моменти, смятани за проблемни в общата ни история. „Няма нужда от спорове, има нужда от повече четене и културен диалог“, каза по този повод министърът на отбраната Красимир Каракачанов. В хода на срещата беше представена част от дейността на бележити български военачалници и личности, свързани с общата ни история, борбата за освобождение и обединение на българските земи, борбата за църковна независимост, културно-просветната дейност на българи от Македония, неизменното присъствие на темата „Македония“ в живота на българския военен, политически, духовен и културен елит през ХХ век. Засегнати бяха и сравнително малко познати теми и въпроси, както и такива, до скоро смятани за „неудобни“ като убийствата на политически ивоенни фигури, връзките на дейци на национално-освободителното движение с политически партии и общественици, различните течения в обществения и политически живот на България и Македония, свързани със средствата и действията за осъществяване на националната кауза. На въпрос на журналисти за споровете около личността на Гоце Делчев и работата на членовете на смесената комисия по историческите въпроси, министър Красимир Каракачанов заяви: „Колкото повече се чете историята и се гледат фактите, толкова по-лесно ще се решават споровете. Не виждам смисъл в ХХI век да продължаваме да спорим на какъв език са говорили Гоце Делчев или братя Миладинови… Те самите са го написали“. По думите му - една част от членовете на комисията от македонска странаса автори на много научни трудове, включително и на книги с документиза Македония. „Там е написано, документите са ясни. Спорът еполитически, не е научен. Историята е ясна. Който чете, разбира. Но дакажеш, че Гоце Делчев се е декларирал като българин, за да получибългарски пасош (паспорт) – няма подобна глупост. По онова време в България на никого не му е трябвало пасош (паспорт), ако идва от Македония. Така и Гоце Делчев идва в България и отива да учи в българското военно училище“, каза още министърът на отбраната. „Полковник Борис Дрангов е най-популярният български офицер вБалканската и Първата световна война. Роден е в Скопие и до ден-днешенсе изучава в българската Военна академия. В Македония са се раждалимного велики личности. Тодор Александров е може би най-голяматаличност, която се е раждала тук. На тези, които го забраняваха, отдавна никой не им обръща внимание. Но Тодор Александров ще продължава да живее, защото целият му живот е посветен на Македония“, каза още министърът на отбраната Красимир Каракачанов.", "date": "2020.02.01", "title": "Каракачанов в Битоля: Не са нужни спорове, а повече четене и културен диалог"}
{"url": "https://www.24chasa.bg/novini/article/8138780", "text": "Двама души са ранени при свлачище и падане на парчета скална маса на черноморската крайбрежна магистрала в окръг Орду /Северена Турция/, съобщава турският телевизионен канал НТВ, цитиран от БТА. В резултат на свлачището на пътя са се образували опашки от автомобили. Затворен за движение е пътят Самсун-Орду. В района е изпратен спасителен екип.", "date": "2020.02.01", "title": "Двама души са ранени при свлачище\nв Северна Турция"}
{"url": "https://www.24chasa.bg/novini/article/8138793", "text": "Самолет на Бундесвера с евакуирани от китайския град Ухан германски граждани заради епидемията от новия коронавирус не получи разрешение от руските власти за междинно кацане в Москва. Това заяви днес пред журналисти в Берлин германският министър на отбраната Анегрет Крамп-Каренбауер, цитирана от ТАСС и БТА. \"Имахме разрешение за прелитане /над руска територия/, бяха ни дали и разрешение за кацане, но ситуацията получи други развитие\", заяви Крамп-Каренбауер. В крайна сметка самолетът на германската армия, излетял от Китай тази нощ, извършил междинно кацане в Хелзинки, където в момента се презарежда с гориво. Според Крамп-Каренбауер руската страна обяснила невъзможността за кацане на самолета с \"недостатъчната пропускателна способност на летището в Москва\". \"Ще обсъдим подробно този въпрос следваща седмица с външното министерство на Германия\", добави министърът. По данни на в. \"Билд\" на борда на самолета А310 има 144 пътници - 108 германци, 34 китайци и по един от България и САЩ. Очаква се днес той да кацне във Франкфурт. Вестникът посочва също, че Русия уведомила за решението си германската страна още когато самолетът се намирал в Ухан. Първоначално било предвидено самолетът да презареди в руската столица.", "date": "2020.02.01", "title": "Самолет с германци от Ухан не получи разрешение за междинно кацане в Москва"}
{"url": "https://www.24chasa.bg/novini/article/8138834", "text": "Турският президент Реджеп Тайип Ердоган прие днес в Истанбул лидера на Хамас Исмаил Хания, съобщиха турските телевизионни канали СиЕнЕн-Тюрк и НТВ. Срещата, която е закрита за журналисти, се провежда в двореца Вахдеттин в Истанбул. Очаква се на срещата да бъде обсъден планът на американския президент Доналд Тръмп за Близкия изток, предаде БТА. Планът на американския президент Тръмп за Близкия изток предизвика тази седмица протести в ивицата Газа и размяна на огън между Хамас и израелската армия. В телефонен разговор с палестинския президент Махмуд Абас вчера Ердоган е повторил подкрепата на Турция за палестинската кауза, според съобщение на турското президентство. Ердоган, който е отявлен критик на израелската политика спрямо палестинците, вчера остро осъди арабските страни, които подкрепят близкоизточния план на Тръмп. Някои арабски страни, които подкрепят подобен план, извършват предателство спрямо Ерусалим, както и срещу собствения си народ, и още по-важно - срещу цялото човечество, каза Ердоган, визирайки Саудитска Арабия, Оман, Бахрейн и Обединените арабски емирства. Във вторник американският президент Доналд Тръмп оповести своя план за слагане на край на израелско-палестинския конфликт. Палестинците отхвърлят плана. Ердоган осъди плана, определяйки го като \"окупационен проект\". \"Йерусалим не е за продан\", каза Ердоган вчера и добави, че Йерусалим е червена линия за Турция.", "date": "2020.02.01", "title": "Ердоган прие лидера на Хамас, ще обсъдят плана на Тръмп"}
{"url": "https://www.24chasa.bg/novini/article/8138843", "text": "Китайската народна банка (централната банка) обяви днес, че ще използва различни инструменти на паричната политика, за да гарантира, че ликвидността остава разумно достатъчна. Институцията добави, че по-широкото икономическо отражение на бързо разрастващата се вирусна епидемия в страната ще бъде временно, предадoха Ройтерс и БТА. От 3 февруари търговията на китайския финансов пазар ще се възобнови. Народната банка на Китай ще осигури достатъчна ликвидност и ще я поддържа в рационални граници, ще засили ограничаващите мерки за циклично регулиране и ще поддържа стабилно равнището на лихвените проценти на паричния пазар, заяви заместник-управителят на банката Пан Гуншън, цитиран от ТАСС. По думите му ръководството на централната банка обръща специално внимание на ситуацията в страната на фона на разпространението на пневмонията. Народната банка излезе с няколко изявления. Според едно от тях, цитирано от Ройтерс, институцията ще намали адекватно лихвите по кредитите в подкрепа на компаниите, засегнати от вирусната епидемия. Освен това банката прогнозира, че влиянието на епидемията върху по-широката икономика ще бъде временно. Досега вирусът е отнел живота на близо 260 души. Изявленията са направени съвместно с регулаторите в сферата на банкирането, застраховането, търговията с ценни книжа и валутната търговия, както и министерството на финансите на Китай. Инвеститорите се готвят за резки колебания на китайските пазари, когато търговията в континенталната част се възобнови в понеделник след ваканцията за Лунната нова година, отбелязва Ройтерс.", "date": "2020.02.01", "title": "Китайската банка почаква само временно влияние на вируса върху икономиката"}
{"url": "https://www.24chasa.bg/novini/article/8138821", "text": "Мирният план на президента на САЩ Доналд Тръмп би довел до апартейд, заяви генералният секретар на Арабската лига Ахмед Абул Гаит, цитиран от ДПА. \"Този план води до статут, който реално представлява решение с една държава с две класи граждани. Това е апартейд, в който палестинците да са граждани от втора класа, лишени от основни граждански права\", заяви Абул Гаит на извънредното заседание на Арабската лига в Кайро, предаде БТА. Предложението на САЩ \"не води до стабилност, нито изгражда мир, а посява семената за още 100 години конфликт и страдания. Двете страни трябва да преговарят сами за постигане на решение, което да се приема и от двете\", изтъкна той. В предложения от Тръмп план Ерусалим се определя като \"неделима столица\" на държавата Израел, която ще получи контрол върху Западния бряг и ивицата Газа, както и върху ключови свещени места в Ерусалим. Освен това Вашингтон ще признае израелските селища на окупираните палестински територии като част от Израел. В плана се предлага столицата на евентуална палестинска държава да бъде в Абу Дис, предградие на Ерусалим. Палестинският външен министър Рияд ал Малики съобщи, че палестинският президент Махмуд Абас ще предложи алтернативен план за мир в Близкия изток на заседанието на Съвета за сигурност на ООН на 11 февруари, предаде ТАСС. Арабската лига отхвърли мирния план на президента Тръмп за Близкия изток на извънредна среща на външните си министри в Кайро, като заяви, че този план няма да доведе до справедливо мирно споразумение между Израел и палестинците, предадоха Ройтерс и Франс прес. Арабската лига няма да съдейства на САЩ за изпълнението на плана, а Израел не трябва да го прилага със силови средства, се казва в изявление след срещата, предаде БТА. \"Американско-израелският план\" се отхвърля, защото \"не спазва основните права и стремежите на палестинския народ\", уточнява панарабската организация. Палестинският външен министър Рияд ал Малики заяви, че арабските му колеги са призовали международната общност \"да не се занимава с този несправедлив план\", предаде ТАСС. \"Ще търсим подкрепа от Организацията за ислямско сътрудничество, Африканския съюз и Движението на необвързаните държави\", добави той и съобщи, че на 11 февруари палестинският президент Махмуд Абас ще участва в заседанието на Съвета за сигурност на ООН. В предложения от Тръмп план Ерусалим се определя като \"неделима столица\" на държавата Израел, която ще получи контрол върху Западния бряг и ивицата Газа, както и върху ключови свещени места в Ерусалим. Освен това Вашингтон ще признае израелските селища на окупираните палестински територии като част от Израел.", "date": "2020.02.01", "title": "Арабската лига: Мирният план на Тръмп за Близкия изток води до апартейд"}
{"url": "https://www.24chasa.bg/novini/article/8136223", "text": "Нов стандарт предвижда хляб да се прави само от брашно без генномодифицирана пшеница, без консерванти или оцветители. Така ще се гарантира, че потребителите няма да купуват боядисан хляб, каквито практики се срещат, защото няма достатъчно ръжено брашно например. Новите стандарти обогатяват асортимента на съществуващите, които са под логото “България”, казва председателят на Националния браншови съюз на хлебарите и сладкарите Марияна Кукушева. Тези стандарти са за видове брашно като пшенично пълнозърнесто, ръжено и съответните видове хляб, които се правят от тях. Те допълват списъка на досегашните продукти по утвърден стандарт “България” - бял хляб, “Добруджа”, типов. Нови стандарти ще гарантират на потребителите, че купуват висококачествен хляб, направен от български суровини, без неразрешени стабилизатори или оцветители. Не се допуска в състава на продуктите освен аскорбинова и оцетна киселина, както и емулгатор и ензими, и то само при технологична необходимост. Брашната се произвеждат от българска пшеница и българска ръж, неподложени на генетична модификация, а хлябовете се приготвят от брашно по утвърден стандарт “България”, произведено в български мелнични предприятия, казаха експерти от Българската агенция по безопасност на храните пред “24 часа”. “С въвеждането на новите стандарти се цели на потребителя да се предлагат традиционни за българската трапеза хлябове и брашна, от български суровини, приготвяни в миналото и предпочитани със своите високи вкусови качества”, обясниха експертите. Отличителното за видовете хляб и брашно по утвърден стандарт “България” е, че те са разработени в съответствие с европейските регламенти и същевременно са спазени българските традиции, добавиха от БАБХ. Марияна Кукушева припомни, че въвеждането на стандартите се случи през 2011 г. по инициатива на държавата. Целта е да се гарантира качеството на суровините и проследимостта на производството на хляб. Този, направен по утвърден стандарт “България”, е обект на засилен контрол - от производителя, от БАБХ и от браншовите организации, обяснява Кукушева. Стандартите са заложени, тъй като трябва доставчиците на продукти в детски градини и училища да предлагат на най-малките храни само по стандарт. Именно за да се гарантира качеството на храната за децата, министерството на здравеопазването вписва в наредба пълнозърнестия, ръжено-пшеничния хляб и ръжен като здравословни. “Затова гамата на хлябовете по стандарт бе увеличена. Интересът на потребителите обаче е огромен. Затова ние очакваме, че през април най-късно тези хлябове по стандарт ще се появят и в търговската мрежа”, казва Кукушева. Според нея не може да се каже, че продукти, които не са по стандарта, не са полезни, но само тези производители, които следват указанията, подлежат на ежедневен контрол. “По сигнали на родителски организации сме виждали хлябове, които не отговарят на характерните качества, придружаващи тези видове, особено пълнозърнестия”, обяснява Кукушева. Пшеница с високи хлебни качества е необходима за брашната по стандарт. За да има право производителят да сложи знака И двата вида трябва да са по утвърдения стандарт, направени от пшеница, която не е подлагана на генетични модификации. Може да се добавят течна ръжена закваска, хлебна мая, сол, питейна вода, при технологична необходимост - и добавки. Те трябва да отговарят на изискванията на европейски регламент и могат да са аскорбинова киселина, отбелязана със знак Е300, оцетна киселина - Е260 или моно- и диглицериди на мастни киселини (Е471) или техните естери (Е472). Не се допуска влагането на оцветители и консерванти, е посочено изрично в документацията с изискванията за стандарта. Технологичните изисквания за ръжения и ръжено-пшеничния хляб са подобни. За да са сигурни потребителите, че ръженият хляб е направен при спазени изисквания по стандарт, той трябва да е тъмнокафяв и равномерно изпечен. Прави се от ръжено брашно по стандарт. Червеникаво кафяв до кафяв е храктерният цвят на ръжено-пшеничния хляб. За направата му са необходими два вида брашно: пшенично и ръжено. Според Кукушева в момента надали имало човек, който да не е притеснен за реколтата и от пролетници, и от есенници. Преди няколко месеца се коментирали въпроси, свързани с напояването, а сега се оказва, че държавата не можела да отговори дали ще осигури вода на всеки български гражданин. Рязкото качване на температурите през деня и падане през нощта са характерни за февруари и март. Затова тези месеци не трябвало да се подценяват. Добрата новина е, че България е сериозен производител на пшеница спрямо вътрешните потребности и няма риск за хлебния баланс. През последните 7-8 години така че каквото и да се случи, няма притеснения, че количеството няма да стигне за хляб. “Но имаме сериозни притеснения за фалити на зърнопроизводителите. Никой не може да застане срещу природата”, казва Кукушева. Тя обяснява, че българските хлебопроизводители работят по традиционни рецепти, които изискват основната суровина да бъде произведена от качествена пшеница. “Трябва да се сложи край на безотговорното говорене, че България произвежда предимно фуражна пшеница. Напротив - България произвежда предимно хлебна пшеница, т.нар. меки сортове. Като такива оперираме като търговци в Черноморския басейн, в който конкуренцията е изключително висока”, казва тя. Уточнява, че фуражните сортове се отглеждат предимно в необлагодетелстваните райони, там, където има развитие на животновъдството. Нямало как качествен хляб да се произведе от такава пшеница. Топлото време, липсата на влага и недостигът на пшеница вдигат световните цени. Поскъпването се отразява и в България, но според експерти няма притеснения за зърнения баланс в страната ни. Не може да се стигне до внос. Дори и да изнесем, ние сме нетноизносители. През тази година износът на пшеницата върви с много добри темпове, коментира пред “24 часа” земеделският министър Десислава Танева. Тя обясни, че през декември спрямо предишни години са отбелязани едни от най-добрите нива при износа на пшеница. “Цената на пшеницата А тя зависи от запасите и производството, не може да се говори за непазарни цени”, каза министърът. И допълни, че хлябът струва от стотинки до няколко лева в зависимост от вида и конкуренцията между производителите. Има ли недостиг на пшеница на външните пазари, със сигурност това ще се отрази на цената. Котировките вече се вдигнаха и това е нормален икономически процес, коментира Радостина Жекова - председател на Добруджанският съюз на зърнопроизводителите. Тя допълни, че засяването станало при изключителна суша. Още от миналата година липсват около 300 л дъжд, имаше суша в продължение на 5-6 месеца. Дългата есен позволила на болестите да се разпространят бързо, не липсвали и нападенията от мухи, което е голям проблем. “Пшеницата в момента е в покой. Сега прогнозите са за две седмици с изключително високи температури за сезона. После се очакват застудявания, което ще доведе до изтегляния. За наше щастие, прогнозите дават да вали през февруари. Дано да се сбъднат”, каза Жекова. Според нея зърненият баланс на страната няма да се обърка, тъй като България е голям производител и износител на пшеница. Добивите вероятно ще са по-ниски от миналогодишните, но това ще стане ясно през февруари и март. Пшеницата вероятно обаче щяла Сигурно на нея ще натежат увеличението на тока, толтаксите и други фактори. Зърното нямало да е най-голямото перо. “Има жълтеене по пшениците. Много от замеделските производители мислят, че културата изпитва глад, защото не са торили. Но посевите в момента са в покой. Смятам, че сега е много опасно да се тори. По-добре е това да стане след 15 февруари. Според мен жълтеенето се дължи на засушаването и на резките промени в температурите”, каза проф. Иван Киряков - завеждащ отдел “Селекция на зърнено-бобови и житни култури” в Добруджанския земеделски институт. Ако температурата се задържи над 10 градуса в продължение на 3-5 дни, пшеницата ще влезе във вегетация и посевите леко ще завехнат, добави той. “Растенията почват да вретенят края на март – началото на април. Ако и тогава няма дъждове, нещата могат да станат сериозни”, допълва специалистът. Той заяви, че, ако февруари и март са без достатъчно валежи, нормите на торене трябва да бъдат намалени. “Дъждове през април, май и юни ще дойдат много добре. Миналата година го показа. Проблемът ще бъде липсата на воден запас за пролетниците. В момента влагозапасянето е 86 литра на кв. метър при данни за миналата година от 141 литра и 205 литра през 1953 г. според метеоточката на института”, коментира Киряков.", "date": "2020.02.01", "title": "Въвеждат нов стандарт - от април ще ядем хляб без боя"}
{"url": "https://www.24chasa.bg/novini/article/8138515", "text": "Досъдебно производство по член 123 от Наказателния кодекс за причиняване смъртта на млада жена поради незнание или немарливо изпълнение на занятие или на друга правно регламентирана дейност, представляваща източник на повишена опасност, ръководи Окръжната прокуратура в Шумен. Разследването е поето от следовател от Окръжния следствен отдел към Окръжната прокуратура в Шумен, съобщиха от прокуратурата на сайта си. На 31 януари около 21,30 часа приятелят на 29-годишната Г.А., която е от Каолиново, не я открил на мобилния й телефон. Заедно със свой приятел той отишъл в квартирата, където е живеела младата жена. Апартаментът бил заключен. Повикан бил ключар. При влизане в апартамента Г.А. била намерена мъртва. На място е повикан медицински и полицейски екип. Извършен е оглед. Установено е, че смъртта на 29-годишната жена е причинена от токов удар. Назначена е съдебномедицинска експертиза. Действията по разследването продължават с разпит на свидетели", "date": "2020.02.01", "title": "Разследват смъртта на млада жена в Шумен"}
{"url": "https://www.24chasa.bg/novini/article/8138535", "text": "Това се случи, след като териториалното отделение във Велики Преслав към Районната прокуратура в Шумен внесе искане в съда за определяне на най-тежката мярка за процесуална принуда спрямо 20-годишния Хасан А. и с цел довеждането му в съда го задържа до 72 часа. Престъплението по член 152, ал. 2 от Наказателния кодекс е било извършено на 29 януари 2020 г. Хасан А. влязъл в дома на самотно живееща жена и я изнасилил. На сутринта 75-годишната жертва на сексуалното насилие, която била вдовица от 12 години, подала сигнал за престъплението и посочила извършителя. Това съобщиха от прокуратурата на сайта си. Възрастната жена е била разпитана пред съдия и освидетелствана. Обвиняемият е осъждан за кражба на пробация. Наказанието си е изтърпял на 3 януари тази година. Определението на Районния съд във Велики Преслав подлежи на обжалване пред Шуменския окръжен съд. На сайта на прокуратурата се съобщава и за мащабна специализирана полицейска операция под ръководството на Окръжната прокуратура в Шумен, която се провежда на територията на Шуменска област. Операцията е в изпълнение на разпореждане на главния прокурор Иван Гешев и последвалите разпореждания на административния ръководител на Апелативната прокуратура във Варна, свързана с повишаване на ефективността при противодействие на престъпността чрез разкриване на цялостната престъпна дейност и ускоряване на разследванията по две и повече досъдебни производства с един и същ обвиняем. По време на мащабните действия на ОД на МВР в Шумен под надзора на Окръжната прокуратура в Шумен са били проверени и лица, спрямо които е била наложена мярка за неотклонение „Домашен арест“, осъществени са действия за ограничаване и намаляване на битовата престъпност и контрол на нарушенията по Закона за движение по пътищата и престъпленията по транспорта, както и срещу държането на акцизни стоки без бандерол. За времето от 29 януари до момента в рамките на операцията са образувани 8 бързи производства и още 8 – по общия ред. Три са за извършени кражби, три – за управление на МПС след употреба на алкохол, както и две досъдебни производства за държане на акцизни стоки без бандерол. В единия случай в Нови пазар е установено лице, което държало 14 кг тютюн, както и още едно лице, хванато с 1 кг тютюн без бандерол. Установени са непълнолетни лица в шуменското село Изгрев, които са повредили надгробни паметници. Други досъдебни производства са образувани за държане на 5 грама амфетамин и 15 грама чай за пушене, както и за управление на МПС без регистрационни табели. Специализираната полицейска операция под ръководството на Окръжната прокуратура в Шумен ще продължи до тази вечер. Днес брифинг за резултатите от нея дадоха окръжният прокурор на Шумен Маргарита Георгиева, говорителят заместник-окръжният прокурор Орлин Куздов и директорът на ОД на МВР в Шумен Ялчън Расим.", "date": "2020.02.01", "title": "\"Задържане под стража\" за 20-годишен, изнасилил 75-годишна жена"}
{"url": "https://www.24chasa.bg/novini/article/8138565", "text": "Американската компания \"Епъл\" (Apple) съобщи, че затваря всичките си обекти за търговия на дребно в континентален Китай в отговор на епидемията от коронавируса. Магазините няма да работят до 9 февруари включително, предадoha Ройтерс и БТА. \"Епъл\" спира от днес продажбите на дребно на свои продукти на територията на Китай. Превантивните мерки целят да гарантират общественото здраве, цитира ТАСС изявление на корпорацията. По-рано Епъл обяви, че временно затваря магазините си в Източен Китай - в градовете Циндао, Нанкин и Фучжоу. Компанията последва примера на училища, офиси и заводи в цял Китай, които удължиха ваканцията по случай Лунната нова година в опит да спрат разпространението на коронавируса. Заради него тази седмица Световната здравна организация обяви извънредно международно положение, допълва Ройтерс.", "date": "2020.02.01", "title": "\"Епъл\" затвори магазините си в Китай заради епидемията от коронавируса"}
{"url": "https://www.24chasa.bg/novini/article/8138576", "text": "Бившият шеф на комисията по хазарта Огнемир Митев остава в ареста, реши специализираният съд. Според прокуратурата той е част от организираната престъпна група с лидер Васил Божков и е допринесъл за ощетяването на държавата с 559 милиона лева, тъй като не е упражнил контрол върху събирането на държавната такса. Други членове на групата са Георги Попов, Александър Тумпаров и Борис Бекяров. Митев има обвинение, освен за участие в престъпна група, и за длъжностно престъпление, тъй като не изпълнил служебните си задължения и не издал лиценз на дружество, от което настъпили щети за държавата. Основни свидетели са Боян и Цветомир Найденови, които разказали за дългогодишните познанства на Митев с участници в групата. Той имал и много лични контакти с тях. Други свидетели вероятно от комисията пък разказали, че той управлявал еднолично и създал привилегировано отношение към фирмите на Васил Божков. Според съда, ако е на свобода, Митев може да извърши и друго престъпление, но не и да се укрие. Самият той каза, че е невинен и че проблемът е в закона за хазарта.", "date": "2020.02.01", "title": "Бившият шеф на комисията по хазарта Огнемир Митев остава в ареста"}
{"url": "https://www.24chasa.bg/novini/article/8138856", "text": "Средната пенсия в Северна Македония възлиза сега на 15 500 денара (250,7 евро), нараствайки през последните две години с 1 746 денара (28,2 евро), заяви на пресконференция днес вицепремиерът по икономическите въпроси Мила Царовска, цитирана от агенция МИА и БТА. 324-те хиляди пенсионери в Северна Македония ще получат увеличение на пенсиите през януари от 722 денара (11,7 евро) в резултат на стабилизирането на пенсионната система през последните няколко години, обяви още вицепремиерката. Увеличението се основава на нарастване на спестяванията в системата в размер на 3,7 млрд. денара (60 милиона евро), но и благодарение на нарастването на доходите на работещите и увеличението на заплатите, посочи Царовска. По думите й увеличението на пенсиите не е популизъм преди избори, а резултат от позитивното развитие на реформата на пенсионната система. Резултатите бяха видими още през юни миналата година, когато изборите бяха много далеч и когато решихме, че пенсионерите могат да получат увеличението, допълни Царовска. На 12 април в Северна Македония ще се произведат предсрочни парламентарни избори.", "date": "2020.02.01", "title": "Средната пенсия в Северна Македония е 250,7 евро"}
{"url": "https://www.24chasa.bg/novini/article/8136424", "text": "“Ще ми липсва част от забавлението, част от театъра. Ще ми липсва злодеят в пантомимата, който съм бил много пъти. Това беше много голяма глава от моя живот”, разсъждава Найджъл Фараж. След 20 години в Европейския парламент във вторник той опакова всичките си вещи и ги изпрати в родината Великобритания, тъй като заради Брекзит губи право да я представлява вече като евродепутат. И за разлика от много други британски евродепутати, които се разделиха със сълзи с колегите си, лидерът на Партия Брекзит вдигна наздравица и бе повече от щастлив. Макар никога да не бе във властта и да не участва пряко във вземането на решения през последните 10 години в Обединеното кралство, благодарение на добрите си ораторски способности Фараж Привържениците му не се колебаят да го наричат архитект на Брекзит и да смятат, че трябва да получи благородническа титла и пожизнено място в Камарата на лордовете в британския парламент. Други пък го виждат като много ключова фигура в бъдещите преговори за търговско споразумение със САЩ заради топлите му отношения с американския президент Доналд Тръмп. За широката публика обаче Фараж си остава изпечен популист и манипулатор, който трябва да бъде държан далеч от двореца Уестминстър, където заседават британските депутати. Самият той не казва с какво смята да се занимава в бъдеще. “Голямата глава в моя живот вече приключи и не искам да бързам при вземане на решение”, обяснява 55-годишният политик, който успя да създаде две партии, за да бъде реализирана мечтата му за свободна Великобритания. В момента той води свое предаване по частна лондонска радиостанция, където често дава думата на европейци, които също смятат, че страните им трябва да напуснат ЕС. Не спира да говори и срещу имиграцията на Острова. Темата беше едно от основните му остриета при налагане на идеята за Брекзит, като в един период той се бе концентрирал главно върху българите и румънците. Твърдеше, че ако бъдат премахнати трудовите ограничения за тях, ще наводнят Великобритания и ще изсмучат социалната ѝ система. През 2013 г. Фараж бе поканен от ромския лидер Цветелин Кънчев в България, за да се увери, че няма такава опсност. При гостуването си в столичния квартал “Факултета” той пи, яде и танцува с роми, което бе документирано от пътуващ с него британски тв екип. Макар да чу от много от тях, че не биха емигрирали на Острова, защото много вали, Фараж не се отказа от антиимигрантската си реторика. Не се и извини, когато А и Фараж не беше единственият, който предлагаше на англичаните лъжи и илюзии за Брекзит. Същото правеше и сегашният премиер Борис Джонсън по време на кампанията преди референдума за излизане от ЕС. Тогава той обикаляше страната с червен автобус, на който пишеше, че британците трябва да си върнат контрола, тъй като дават по 350 млн. паунда на седмица на ЕС, вместо да ги използват за безплатното си здравеопазване. Още тогава бе ясно, че тази сума е лъжа, но въпреки това успя да изплаши доста хора. Затова и макар Джонсън да бе сред най-откритите привърженици на Брекзит, не успя да стане лидер на консерваторите през 2016 г. след референдума. Той даже се отказа да се кандидатира за овакантения от Дейвид Камерън пост, тъй като разбра, че няма достатъчно подкрепа сред съпартийците си. Миналата година обаче неговата звезда изгря след като премиер и лидер на торите, довели до блокиране на британския парламент.  Днес Мей е редови депутат, а предшественикът ѝ и основен виновник да се стигне до референдум за Брекзит - Дейвид Камерън, живее в селска къща в провинцията, далеч от светлината на прожекторите. След като написа автобиографична книга, за която получи 800 000 паунда, той започна консултантски бизнес за американски и китайски компании. Вестник “Сън” разкри преди време, че има три доходоносни работи, но въобще не може да се сравнява по печалби с близкия си приятел и финансов министър в неговия кабинет Джордж Осбърн. Двамата напуснаха политиката, след като се провалиха с проевропейската си кампания по време на референдума за Брекзит през 2016 г. Твърди се, че Осбърн се труди на осем места. Той е главен редактор на четвъртия по тираж безплатен лондонски вестник “Ивнинг стандарт”, собственост на руския магнат Александър Лебедев. Освен това работи като съветник в най-големия световен инвестиционен фонд BlackRock. “Двамата много но ето, Дейвид има три работни места, а Джордж – осем”, коментира иронично депутатът Найджъл Евънс, известен противник на европейското членство на Великобритания. Джон Бъркоу, който председателстваше Долната камара на британския парламент през последните 10 години, изглежда обаче, няма техния късмет. Според съществуваща от два века традиция той трябваше да стане лорд и да премине в Горната камара, но премиерът Борис Джонсън отказва да задейства формалната процедура. Причината е, че Бъркоу на няколко пъти стопира ключови решения за Брекзит, помагайки на опозициата да прокарва законодателни изменения. Това забави излизането на страната от ЕС с близо година. След като се оказа, че лидерът на опозиционната Лейбъристка партия Джеръми Корбин издига кандидатурата на Бъркоу за лорд заради изключителните му заслуги към парламентаризма, веднага се намери бивш парламентарен служител, който пусна жалба срещу него за тормоз на работното място. По този начин процедурата отново бе спряна. И мистър Ред, както стана известен Бъркоу по света заради честото подвикване на Order (Ред) към депутатите, отново се размина с полагащото му се място в Камарата на лордовете и за момента е безработен. Той никога не е крил, че е против Брекзит, но твърди, че това не му е пречило безпристрастно да води парламентарните заседания. Докато бе говорител на Камарата на общините, Бъркоу се въздържаше от коментари по същество за излизането на страната от ЕС, но откакто е лектор на свободна практика, не пести критиките си. Според него Брекзит е най-голямата грешка на Великобритания след Втората световна война.", "date": "2020.02.01", "title": "Виновните за развода с ЕС напуснаха първите редици"}
{"url": "https://www.24chasa.bg/novini/article/8138915", "text": "Япония пристъпи към овладяване на икономическото въздействие на епидемията от китайския коронавирус на фона на влизането в сила на мерки, целящи да ограничат разпространението на заразата, включително и насочени срещу чуждестранни посетители, предадoха Ройтерс и БТА. В страната до вчера бяха потвърдени 17 случая, сред които и без симптоми. Един от най-новите е на екскурзовод, работещ в автобус с туристи от Китай. На заседание днес японският премиер Шиндзо Абе поръча на правителствената работна група, координираща действията срещу вируса, да изготви стъпки по облекчаване на влиянието на епидемията върху националната икономика. Абе превърна туризма в ключова част от икономическата си политика, като голяма част от чуждестранните посетители са от Китай, а водещи японски компании имат редица заводи в Китай, припомня агенцията. \"Поисках от министрите да изготвят мерки, за да се използват резервите (в държавния бюджет), и да ги приложат възможно най-скоро\", каза премиерът, цитиран от агенция Киодо. \"Новият коронавирус оказва голямо въздействие върху туризма, икономиката и обществото ни като цяло. Правителството ще направи всичко възможно за справяне с въздействието\", добави той. Повече подробности не бяха предоставени, но Абе изтъкна гарантирането на достъпа на японските граждани до медицински прегледи и маски, които биват разпродавани из цялата страна. Днес влязоха в сила нови мерки за борба със заболяването. Те включват забрана за влизане в страната на китайци с паспорти, издадени от провинция Хубей, откъдето се смята, че тръгва вирусът, както и на всички чужденци, посетили тази провинция в рамките на две седмици, без значение дали проявяват симптоми или не. Освен това правителството удължи с шест дни (до събота) задължителната хоспитализация и използването на държавни пари за лечение. Вчера японската авиокомпания АНА холдингс (ANA Hodlings) обяви, че планира да спре да лети до Китай заради силен спад на резервациите за февруари, а най-големият туроператор в Япония отмени екскурзиите до Китай през целия февруари, информира Киодо.", "date": "2020.02.01", "title": "Япония се бори с влиянието на коронавируса върху икономиката"}
{"url": "https://www.24chasa.bg/novini/article/8138929", "text": "Самолет на германските военновъздушни сили, превозващ евакуирани от китайския град Ухан германски граждани и чужденци заради епидемията от новия коронавирус, кацна на летището във Франкфурт, съобщиха Франс прес и БТА. Пътниците, 102 германци и 26 чуждестранни граждани, ще бъдат прегледани в спортна зала на летището, пригодена за случая. По данни на в. \"Билд\" на борда на самолета А310 имало 144 пътници - 108 германци, 34 китайци и по един от България и САЩ. По-рано през деня вицепремиерът и министър на външните работи Екатерина Захариева съобщи, че от тримата български студенти, които пожелаха да бъдат евакуирани от Китай, единият е момиче с двойно гражданство - българско и германско. Тя е пожелала да излети за Германия и ще остане там под карантина за 14 дни. Тези, които не представляват никаква опасност, ще бъдат превозени с автобус до военна казарма близо до Гермерсхайм в провинция Райнланд-Пфалц, където ще останат под карантина две седмици.", "date": "2020.02.01", "title": "В самолета на Бундесвера с германци от Ухан има и българин, кацнаха във Франкфурт"}
{"url": "https://www.24chasa.bg/novini/article/8138966", "text": "Британският премиер Борис Джонсън се готви да наложи от следващата година пълни митнически и гранични проверки на всички стоки, влизащи от ЕС, в опит да засили натиска върху съюза в търговските преговори. Това пише в. \"Телеграф\", цитиран от Ройтерс и ТАСС. \"Планираме пълни проверки на целия внос от ЕС - експортни декларации, декларации за сигурност, проверки на здравето на животните, както и всички стоки за супермаркетите да минават през Граничните инспекционни пунктове\", цитира изданието правителствен източник. \"Това ще удвои практическото предизвикателство на границата през януари 2021 година\", допълва източникът, предаде БТА. Според предишните планове на правителството за Брекзит без споразумение, ако Великобритания беше напуснала ЕС рязко без никаква търговска сделка, само малка част от стоките щеше да бъде проверявана. Великобритания напусна ЕС в 23:00 ч. по Гринуич снощи с временна сделка за 11-месечен преходен период, през който Джонсън иска да договори споразумение за свободна търговия, подобно на това между Канада и ЕС. Британските преговарящи се надяват, че заплахите от по-строги проверки, в случай че не бъде постигната сделка, биха могли да склонят в голяма степен ЕС да приемеусловията на Великобритания, отбелязва \"Телеграф\". Без сделка износът на британски стоки ще се сблъска с митата на ЕС от догодина. Дори със споразумение е вероятно да има допълнителни проверки и от двете страни на границата, което накара Банк ъв Ингланд (Bank of England) да предупреди миналата седмица за щетите за търговията и икономическия растеж от следващата година. Интензивността на тези проверки ще се отрази на разходите на британските компании, които разчитат на навременна доставка, например производителите на автомобили и супермаркетите, а някои се опасяват, че дори малки закъснения по границите могат да ги направят неконкурентоспособни или да намалят избора на купувачите. При потърсен коментар за публикацията в \"Телеграф\" говорителка от офиса на Джонсън заяви, че промяната е неизбежна. \"Напускаме митническия съюз на ЕС и единния пазар. Това означава, че компаниите ще трябва да се подготвят за живот извън тях\", каза тя. Британската търговска камара обяви, че приоритет за правителството трябва да бъде продължаването на свободното движение на стоки през пристанищата след края на преходния период. \"Разходите нараства с всяка нова процедура или забавяне - и всяка лира, похарчена за приспособяване към новите изисквания, е една лира по-малко за обучение, оборудване или осигуряване на нови клиенти\", коментира генералният директор на камарата Адам Маршал.", "date": "2020.02.01", "title": "Великобритания планира пълни проверки на целия внос от ЕС"}
{"url": "https://www.24chasa.bg/novini/article/8138979", "text": "Броят на починалите от грип в Румъния достигна 12 души, съобщи днес Националният център за наблюдение и контрол на заразните болести, предаде агенция Аджерпрес, цитирана от БТА. Последната жертва на грипа е 74-годишен мъж от окръг Харгита. Пациентът не е бил ваксиниран и е имал придружаващи заболявания.", "date": "2020.02.01", "title": "Починалите от грип в Румъния станаха 12"}
{"url": "https://www.24chasa.bg/novini/article/8138994", "text": "Хиляди хонконгски медицински работници се обединиха около идеята да започнат стачка. Основното им искане е китайското правителството да затвори границата си с континенталната част на страната, за да овладее коронавирусната епидемия. До момента вследствие на заразата са починали 259 души, предава АФП. В Хонконг вече има 13 потвърдени случая на заболяването, а 112 пациенти са под карантина в инфекциозни отделения. Повече от три хиляди служители в държавните болници, включително лекари и медицински сестри, ще излязат на протест, ако правителството не изпълни техните искания, предаде  \"Ако не ограничим източника на вируса, ресурсите за предотвратяване на епидемии и работна сила никога няма да бъдат достатъчни\", казва Уини Ю, председател на Асоциацията на служителите в болниците. В неделя предстои среща между медицинските специалисти и ръководствата на множество болници. Ако не бъде постигната договореност за затваряне на границите, над 9000 лекари ще подкрепят стачката. Това е около 10 процента от всички работещи лекари в града. Стачката е планирана за понеделник, когато лекарите ще спрат да работят. Изключение прави само Спешната помощ, но ако отново не бъде постигната договореност, и медиците от Спешна помощ ще започнат стачка. Болничните власти в Хонконг в събота заявиха, че ще изготвят план за действие при извънредни ситуации. Властите в града вече заявиха, че пълното затваряне на границите не е възможно, въпреки че движението на хора и коли е ограничено. Междувременно хърватското министерство на външните работи съобщи днес, че четирима хървати, които са се намирали в китайския град Ухан - епицентър на епидемията от нов коронавирус, ще бъдат евакуирани от Китай във Франция в рамките на днешния ден и поставени под карантина за 14 дни, предаде агенция Хина, цитирана от БТА. Евакуацията на хърватските граждани е организирана със съдействието на Франция и при пристигането им в Южна Франция те ще бъдат поставени под карантина за период от 14 дни, преди да се завърнат в Хърватия, посочи министерството на външните работи в прессъобщение. Вчера екипът за управление на кризи към министерството на здравеопазването предложи да бъде създаден национален център за управление на кризи, който да координира всички служби в случай на поява на новия вирус в страната.", "date": "2020.02.01", "title": "Лекари в Хонконг на стачка, искат Китай да затвори границата си"}
{"url": "https://www.24chasa.bg/novini/article/8139014", "text": "Лидерката на френската крайнодясна партия Национален сбор (НС) Марин Льо Пен приветства \"завръщането към свободата\" на Великобритания и определи Брекзита като \"ужасяващ провал за ЕС\", който според нея трябва да се преобразува в \"европейски съюз на нациите\", предадоха Франс прес и БТА. От лятото на 2017 г. НС, който замени Националния фронт, вече не призовава за излизане на Франция от ЕС, а за промяна на евросъюза отвътре, припомня агенцията. \"След множество епизоди Великобритания най-сетне си възвърна свободата. Това все пак си е ужасяващ провал за ЕС. Струва ми се впрочем, че това събитие не се коментира кой знае колко, при положение, че една от страните основателки на ЕС затръшна вратата. Това не е нещо незначително\", каза Льо Пен на пресконференция в северния френски град Лил. През 1957 г. основите на ЕС са положени от Франция, Германия, Италия, Белгия, Нидерландия и Люксембург. Великобритания се присъединява към организацията едва през 1973 г., отбелязва АФП. \"В следващите месеци и години ще осъзнаем, че Великобритания е постъпила правилно, че тя вероятно ще извлече големи ползи\" от напускането на ЕС, заяви Марин Льо Пен. \"Виждам впрочем, че катастрофалните сценарии бяха заменени от предпазливи коментари от страна на тези, които ни обясняваха, че британците щели да бъдат разорени и че щяла да ги сполети масова безработица\", добави тя.", "date": "2020.02.01", "title": "Марин Льо Пен: Брекзит е ужасяващ провал за ЕС"}
{"url": "https://www.24chasa.bg/novini/article/8139028", "text": "Отхвърлени са съмненията за зараза с новия коронавирус за двама румънци, намиращи се в Италия и в Испания, съобщава информационният сайт Зиаре, цитиран от БТА. Румънецът на 38 години, който бе хоспитализиран в Испания със съмнения за зараза с новия коронавирус, не е болен от новия грип от Китай, посочва Зиаре. Медицинските изследвания на румънския гражданин са показали отрицателен резултат за зараза с новия вирус, е съобщил представител на регионалното правителство в Сиудад Реал. Съгласно инструкциите на испанското министерство на здравеопазването, спрямо румънеца бе задействан предвиденият в подобни случаи протокол, тъй като при завръщане от Китай той проявил определени симптоми, припомня Зиаре. Румънският служител на хотел в Рим, който е бил в контакт с двама заразени китайски туристи, не е прихванал вируса, съобщава още сайтът. Департаментът за обществено здраве на региона Лацио е съобщил, че медицинските изследвания на румънския гражданин за зараза с новия вирус са отрицателни. По-рано румънецът бе хоспитализиран в болница за инфекциозни заболявания със симптоми, подобни на тези, които предизвиква новия коронавирус.", "date": "2020.02.01", "title": "Отхвърлени са съмненията за коронавирус за двамата румънци в Италия и Испания"}
{"url": "https://www.24chasa.bg/novini/article/8139044", "text": "\"Няма опасност, ако това, което казва Борисов за валутния борд е законно. Хората са притеснени, дано не стане паника, ще бъде глупаво, защото има покритие“. Така икономистът Владимир Каролев коментира пред Канал 3  „Ще седим минимум 5 години, че и повече в \"чакалнята за еврото\". Тогава не се знае кой ще е премиер. Той ще има два избора: Обезценяване на лева или намаляване на заплатите. Иска ми се да не бяхме влизали в чакалнята, ако изобщо има риск. Не знаем и тогава кои ще са в еврозоната, може да излязат богатите държави от ЕС, Словения например. Неслучайно не бързат да влизат в чакалнята“, добави той. „Моментът, в който някой спечели изборите, другите са в смъртна позиция. Трябва да се подкрепяме, но не на всяка цена. От 1 година се чака опростяване на задълженията на ТЕЦ Марица 2, но това ще се случи, ако се докаже, че централата е трудоспособна. Но това няма да стане, защото въглеродният двуокис е навсякъде“, коментира Каролев. „Нито газовите централи, нито ядрените могат да получават субсидии при зелената сделка. Ако въведем еврото, ще спечелим, че няма да има валутен риск. Изчезва рискът да ни натиснат да обезценим лева, както и чейнджбюрата. Ако има криза в банковата ни система, ще има помощ от евромеханизмите. Банките ще бъдат под надзора на ЕЦБ“, заяви Владимир Каролев.", "date": "2020.02.01", "title": "Каролев: Ще седим минимум 5 г. в чакалнята за еврото, не се знае какво ще е тогава"}
{"url": "https://www.24chasa.bg/novini/article/8136124", "text": "В България има три големи зимни курорта, подходящи за каране на ски и за професионални състезания по зимни спортове, както и множество по-малки ски курорти. Но определено най-близкият до столицата е Боровец. Само един час път с превозно средство е достатъчен, за да може софиянецът или гостът на столицата да отиде до пистите на Боровец и да прекара цял ден по тях. Което прави курорта изключително подходящ за уикенд туризъм, и то за доста различни категории скиори – за обучаващи се, за деца, както и за хора с претенции или търсещи по-екстремни спускания. Разстоянието до София е 68 километра, а до Пловдив – 125. От София има редовна автобусна линия от автогара “Юг” с автобуси на всеки 30 минути, които стигат до Самоков. Оттам също на всеки половин час има микробуси до разположения само на 9 километра курорт. От Пловдив достъпът е само с кола - по магистрала “Тракия” през Костенец и Радуил. Но курортът, който до 2009 г., когато Банско го задмина по дължина на пистите, бе най-големият зимен курорт в България със сравнително много места за паркиране Освен големия охраняем паркинг на входа на курорта двата най-големи хотела - “Самоков” и “Рила”, също разполагат с много места за паркиране, а такива възможности дават и почти всички по-малки хотели. Боровец е мястото, на което много българи са се учили да карат ски. През последните години зоната пред хотел “Рила” постепенно бе превърната в детски парк “Борокидс”, но навремето това беше мястото, на което много хора са сложили за първи път ски на краката си. Днес освен “Борокидс” още 7 от общо 25-те писти са подходящи за начинаещи скиори: “Бороспорт плац”, “Спортен център “Бистрица”, долната част на “Червено знаме”, “Сухар”, “Ситняковски път”, “Ротата” и “Рила”. В същото време курортът предлага отлични условия за спорт: алпийски ски, сноуборд и ски бягане. Освен това по високите части на Рила планина - ски център “Маркуджик”, в разгара на сезона снежната покривка достига 2 метра, което предоставя изключителни възможности за екстремно каране на алпийски ски и сноуборд. В Боровец се провеждат редица състезания. В миналото например той беше два пъти домакин на състезания за Световната купа по ски алпийски дисциплини – през 1981 и 1984 г., и дванайсет пъти домакин на състезания за Европейска купа. През 1993 г. например там се проведе Световно първенство по биатлон. Но такива събития се провеждат и сега. Последното състезание гигантски слалом за жени например също бе в Боровец – през февруари 2016 г. В петък, 31 януари 2020 г., в Боровец се проведе надпревара в дисциплината слалом за купа “Бороспорт”. Международното състезание се организира от концесионера на ски зоната и всяка година привлича състезатели от цяла Европа. Това става на писта “Мартинови бараки 4” в ски-център “Ситняково”. Боровец разполага и с една от най-добре разработените мрежи от въжени линии и ски влекове сред ски курортите у нас. Тя се състои от 7 ски влека, 3 четириседалкови и една шестседалкова въжена линия и един кабинков лифт, които стигат почти до всяка точка от 25-те писти. Системата е достатъчно разклонена, така че образуването на опашки на долните станции на тези съоръжения е по-скоро изключение, отколкото правило. Боровец бе и първият зимен курорт у нас, който въведе изкуствения сняг. През 2008 г. концесионерът вложи 20 млн. лв. за инсталацията, която захранва над 200 дка писти в зоните на “Ястребец 2” и “Ястребец 3”. Доставени бяха 30 нови мобилни и стационарни оръдия за сняг и бе изграден открит водоем с инсталация, която да подава вода директно към оръдията за изкуствен сняг. Системата от кабинков лифт, няколко многоседалкови въжени линии и ски влекове е достатъчно разклонена и стига до много места из пистите на курорта. Боровец, известен до средата на XX век като Чамкория, е първият планински курорт в България и на Балканите. Историята му започва през 1896 г., когато княз Фердинанд построява тук лятната си резиденция и няколко ловни хижи. След него много аристократи и заможни фамилии от София започват да строят вили за летен отдих и постепенно мястото се превръща в нещо като вилна зона на столицата. В Чамкория през 1943 г. са преместени ред държавни служби, евакуирани от бомбардировките. Тук на 9 септември сутринта във вилите им са арестувани регентите. Една от историческите забележителности на Боровец днес е построената от Фердинанд лятна царска резиденция “Царска Бистрица”. Изградена между 1898 г. и 1906 г., тя е служила за ловна хижа при цар Фердинанд и неговия син цар Борис III. Архитектурният облик е повлиян от традиционния възрожденски стил, но заедно с това в него личат и европейски архитектурни елементи. Днес имението принадлежи на Симеон Сакскобургготски и семейството му, които често прекарват времето си тук, но в същото време сградата е отворена и за посещения. В имението семейството отбеляза някои от най-скорошните семейни събития. В мемоарите си Симеон пише, че при последната си разходка в Рила Борис Трети отсяда в резиденцията, а самият Симеон е бил със сестра си и майка си във вилата, когато научават за заболяването на Борис Трети и тръгват към столицата, няколко дни преди монархът да почине. Курортът е прекръстен на Боровец през 1942 г., като името е буквален превод на турската Чамкория. Макар че първото състезание по спускане в Боровец се провежда през 1930 г., за първи път курортът се появява в алпийския календар на Международната федерация по ски чак през 1974 г. Спортната му слава идва значително по-късно. Курортът се разраства като най-големия център за зимни спортове на Балканите – строят се скивлекове и лифтови съоръжения, оформят се широки писти, изграждат се множество хотели в алпийски стил по модела на френския курорт Les Arcs в област Савоа във Френските Алпи. В близост до курорта има и друга забележителност - Черната скала До нея се стига с 1 час ходене пеша по сравнително лесен маршрут, подходящ за слабо подготвени физически хора. Представлява отвесна скала с височина 135 метра. Горната ѝ част е равна и е обезопасена с метален парапет, като така е превърната в наблюдателна площадка, от която се открива невероятна гледка. Черната скала има малко мрачна слава – след 9 септември от височината са хвърлени в пропастта 60-70 души от Самоков и селата Бели Искър и Белчин. Самоков е другото място, близо до Боровец, пълно със забележителности. Както подсказва името му, съвременният град е възникнал като рударско селище. Добива се желязна руда, която се обработва на място и се произвеждат всякакви метални изделия. В Самоков се намират два от стоте национални туристически обекта: Историческият музей на града и девическият манастир “Покров Богородичен”.", "date": "2020.02.01", "title": "Боровец с писти и за екстремно спускане, \nи за малки деца"}
{"url": "https://www.24chasa.bg/novini/article/8137601", "text": "Специализираната прокуратура обвини шест лица за участие в организирана престъпна група за телефонни измами на гръцки граждани от територията на България. Това съобщиха от Прокуратурата. Те бяха задържани на 29 януари 2020 г. в Шуменско и Разградско при съвместни действия по разследването на Специализираната прокуратура и Главна дирекция „Национална полиция“. При извършените претърсвания, изземвания и лични обиски на предполагаеми участници в групата бяха намерени и иззети около 1 кг злато, както и 7000 евро, за които се предполага, че са придобити от последната измама, извършена на 17 януари 2020 г. на жена от Солун. Разпитани са голям брой свидетели, в т.ч. пред съдия. Обвинените за участие в групата са издирвали самотни възрастни гръцки граждани и прилагали спрямо тях познатата у нас измамна схема – най-често обаждане по телефона (представяйки се за полицейски служител) с искане на определена сума за лечение на пострадал при катастрофа близък на жертвата. Ако жертвата „се хващала“ на измамата, муле на групата пътувало до съответното гръцко селище, взимало предадените пари и ги изпращало на измамниците в България чрез фирма за парични преводи. Събрани са доказателства, че ръководителят на групата се е занимавал и със склоняване към проституция. За това престъпление също му е повдигнато обвинение. Двама от участниците са осъждани, включително и на територията на Република Гърция. Днес, 1 февруари 2020 г. Специализираната прокуратура внесе в Специализирания наказателен съд искане за определяне на най-строгата мярка за неотклонение „Задържане под стража“ на петима от обвинените. За един от задържаните се иска мярка за неотклонение „Домашен арест“.", "date": "2020.02.01", "title": "Обвиняват шестима за телефонни измами на гръцки граждани"}
{"url": "https://www.24chasa.bg/novini/article/8137580", "text": "Разговорът се състоя в рамките на форум за парламентарен диалог между ЕП и Събранието на Република Северна Македония „Заседанията по Диалога Жан Моне са важни, защото акцентират именно върху това, че присъединяването към ЕС трябва да бъде национална кауза,в името на която партиите са готови да оставят настрана своите различия“. Това заяви постоянният докладчик на Европейския парламент за Северна Македония и евродепутат от Движението за права и свободи/ОбновиЕвропа Илхан Кючюк. Той съпредседателства в рамките на 2 дни в Скопиетретото заседание по Диалога за Мир и Демокрация „Жан Моне“ между представители на Европейския парламент, Европейската Комисия иСъбранието на Република Северна Македония. Партнираха му председателят и Вице-председателят на Съвместната парламентарна делегация ЕС-СевернаМакедония - евродепутатите Андреас Шийдер и Марион Валсман. Участие в различните панели на дебата взеха Председателят на Събранието на СевернаМакедония, Талат Джафери, Генералният секретар на институцията -Цветанка Иванова и лидерите на парламентарно-представени партии. Диалогът „Жан Моне“ е инструмент на Европейския парламент, вдъхновен отработния метод на едноименния европейски дипломат, насочен към установяване на медиация и процес на надпартиен диалог и представлява цикъл от подготвителни консултации с участието на лидерите на парламентарно представените в страната партии. Целта на заседанията въвформата „Жан Моне“ между ЕП и Народното Събрание на Република СевернаМакедония е поемане на конкретни ангажименти и проследяване на тяхното изпълнение, с цел подсилване на надпартийния диалог и парламентарна култура на компромиси, комуникация и доверие между политическите партии в страната в името на членството в ЕС. Откривайки конференцията, Илхан Кючюк отчете постигнатото по линия на Диалога за Мир и Демокрация, като припомни твърдата подкрепа както наЕвропейския парламент, така и на Комисията и заявката ЕК да бъде“гео-политическа Комисия“, изтъквайки „Наложи ни се да преодолеем голямото разочарование спрямо решението на Съвета да не започнепреговори със Северна Македония и Албания през октомври - но вярвам, четова бе само временна пречка и до срещата на върха в Загреб ще сепреодолеят резервите спрямо разширяването. Твърдо заявявам, от името наЕвропейския парламент, че това бе грешка на Съвета на ЕС, тъй като македонското правителство, парламент и народ направиха всичко по силитеси, за да заслужат започването на преговорния процес“. В рамките на посещението, освен участието в сесиите в Събранието,представителите на Европейския парламент се срещнаха и с президента на Северна Македония - Стево Пендаровски, с Мисията на Организацията засигурност и сътрудничество в Европа, с европейски дипломати в страната,както и с Посланика на Швейцария. „Заседанията по Диалога Жан Моне са важни, защото акцентират именно върху това, че присъединяването към ЕС трябва да бъде национална кауза,в името на която партиите са готови да оставят настрана своите различия.Те са важни и защото предпоставят засилено присъствие на европейскитеинституции. ЕС не може да си позволи да демонстрира пасивност спряморегиона, осланяйки се само на окуражаващи послания. Не можем да сипозволим и да продължи тенденцията на присъединителни процес да се гледа като на нещо наложено. Държавите от Западните Балкани трябва да бъдатчути - и да станат част и от дебата за бъдещето на Европа, защото той едебат именно за общото ни бъдеще“, коментира Кючюк.", "date": "2020.02.01", "title": "Кючюк след среща с Пендаровски: Членството в ЕС трябва да е национална кауза"}
{"url": "https://www.24chasa.bg/novini/article/8137625", "text": "Днес в България почитаме паметта на жертвите на комунистическия режим - това написа във фейсбук профила си премиерът Бойко Борисов. Точно на 1 февруари преди 75 години са произнесени присъдите на Първи и Втори състав на престъпния Народен съд. Винаги съм казвал, че демокрацията и мирът са най-ценните неща в днешния свят. Радостен съм, че сега българите живеят в разбирателство и взаимно уважение, но това не означава, че не трябва да помним подобни режими в човешката история и поуките от тях. Ето защо благодарение на усилията на правителството в новите програми за десетокласниците вече влиза изучаване на комунизма в България. Важно е да се знае цялата историческа истина за тоталитарните режими, но още по-важно е никога повече да не ги допускаме и остро да осъждаме всяко посегателство върху достойнството на човека. Поклон пред паметта на жертвите на комунистическия режим!, пише Борисов.", "date": "2020.02.01", "title": "Борисов: Поклон пред паметта на жертвите на комунистическия режим!"}
{"url": "https://www.24chasa.bg/novini/article/8137646", "text": "В Австрия е задържан един от издирваните по разследването за хазарта. Това научи БТА от разследващи. На летишето във Виена е арестуван Борис Бекяров, за когото има евопейска заповед за арест. Междувременно пред разследващите пълни показания е дал и председателят на комисията по хазарта Александър Георгиев.", "date": "2020.02.01", "title": "В Австрия е задържан един от издирваните по разследването срещу Васил Божков"}
{"url": "https://www.24chasa.bg/novini/article/8137658", "text": "Настоящият шеф на комисията по хазарт Александър Георгиев също е обвинен за длъжностно престъпление, научи \"24 часа\" от близки до разследването.  Междувременно обаче по неофициална информация се твърди, че е направил пълни самопризнания и е разкрил престъпните схеми, за които е разследван и бизнесменът Васил Божков. Източници от МВР потвърдиха пред \"24 часа\", че преди часове на летището във Виена е бил задържан бизнепартньора на собственика на \"Нове холдинг\" Борис Бекяров. ", "date": "2020.02.01", "title": "Шефът на комисията по хазарта с обвинение, прави самопризнание, разкрива цялата схема"}
{"url": "https://www.24chasa.bg/novini/article/8137681", "text": "Пакистанските власти обявиха извънредно положение заради нашествието на пустинни скакалци, които изяждат зърнените култури и създават несигурност в продоволствената сфера, предаде ДПА. \"Сблъскваме се с най-сериозното нашествие на скакалци от над две десетилетия и решихме да обявим извънредно положение на национално ниво, за да се справим със заплахата\", заяви днес пакистанската министърка на информацията Фирдоус Ашик Ауан. Пакистанският премиер Имран Хан одобри решението за обявяване на извънредно положение и национален план за справяне със заплахата от скакалците, предаде БТА.  Пакистански земеделци изразиха съмнения, че ще успеят да постигнат целта си за произвеждане на 27 милиона тона пшеница тази година. \"Нашествието на скакалци е безпрецедентно и тревожно\", заяви вчера в пакистанския парламент министърът на хранителната сигурност Махдум Хусро Бахтияр. Министърът изтъкна, че властите изпитват затруднения в борбата с нашествието заради ограничените ресурси, с които разполагат. Нашествието на скакалците започна през юни, когато те започнаха да навлизат на пакистанска територия от Иран и да унищожават насажденията от памук, пшеница, царевица и други зърнени култури.", "date": "2020.02.01", "title": "Пакистан обяви извънредно положение заради нашествието на пустинни скакалци"}
{"url": "https://www.24chasa.bg/novini/article/8137699", "text": "На предварително уговорено място в момент на сделка до язовир \"Брягово\" бил задържан 34-годишен купувач от Хасково. Мъжът се придвижвал с лек автомобил БМВ. Направения тест отчел положителен резултат за марихуана и кокаин. В хода на работата по разследването бил претърсен и имота на двамата братя от с. Искра. В две стаи със закрити прозорци от тяхната къща униформените открили изградени въжени простори по стените, върху които били накачени стръкове канабис, за да съхнат. Претърсени са и два частни адреса на територията на Хасково, откъдето е купувача. Приобщени към разследването са множество веществени доказателства – марихуана на общо тегло близо 17 кг, електронна везна, мобилни телефони и сумата от близо 14 хиляди лева. Тримата мъже са задържани за срок за 24 часа в РУ- Първомай. По случая е образувано досъдебно производство.", "date": "2020.02.01", "title": "Много марихуана и кокаин в с. Искра,\nарестуваха трима"}
{"url": "https://www.24chasa.bg/novini/article/8137715", "text": "Испанското правителство назначи за първи път жена начело на разузнавателните си служби, предаде БТА. „Директор на испанския Национален център за разузнаване (НЦР) става досегашната временна директорка на центъра Пас Естебан Лопес“, съобщи в комюнике правителството на премиера Педро Санчес, което си е поставило за цел да насърчава равенството на половете, посочва АФП. Лопес, която е завършила философия, става първата жена в историята на испанската демокрация, която поема тази отговорност, изтъква комюникето. НЦР координира работата на около 3500 души, за да улеснява решенията на правителството. Основаната през 2002 г. институция служи също за таен канал за междудържавна комуникация, се казва на интернет сайта ѝ. Родената през 1958 г. Лопес, специалист по международна политика, поема официално поста на титуляр от генерал Феликс Санс Ролдан, след като от миналата година го заемаше по заместване. Тя е изградила цялата си кариера в разузнаването. Изборът ѝ се вписва в политиката на встъпилото в длъжност през януари правителство да назначава жени начело на важни държавни позиции. Жена за първи път оглави миналия месец и испанската Гражданска гвардия - военната полиция. Санчес, който дойде на власт през юни 2018 г., превърна феминизма в един от стълбовете в дейността на правителството си, съставено от равен брой жени и мъже.", "date": "2020.02.01", "title": "Жена оглави испанското разузнаване"}
{"url": "https://www.24chasa.bg/novini/article/8136358", "text": "“Беше трудно да разбереш, че нещо важно се е случило, че това е дата, която завинаги ще влезе в учебниците по история. Повечето хора възприеха това като нещо обикновено и ежедневно.” Това е част от репортаж на британския вестник “Гардиан”, но не от сега, макар да изглежда актуален за случващото се във Великобритания, а отпреди 47 години. Тогава в нощта на 1 януари 1973 г. Обединеното кралство става член на Европейската икономическа общност, сложила начало на днешния ЕС. Заглавието на “Гардиан” на следващия ден е “Ние влязохме, но без заря”. Изданието разказва, че повечето хора са възприели случващото се като нещо обикновено и ежедневно. Имало е малки разпръснати тържества. Проучване на общественото мнение от тогава показва, че 38% от британците са щастливи да тръгнат към това, което консервативният премиер Едуард Хийт определя като голямо приключение. 39 на сто са ядосани, докато на 23 процента им е безразлично. Самият Хийт се опитва да повдигне духа с организирането на различни културни и спортни събития в продължение на 11 дни, но повечето са слабо посетени или се провалят. Само една трета от местата на стадион “Уембли” по време на футболната среща между английски и европейски звезди са заети. Франция, която два пъти през 60-те години блокира членството на Великобритания в европейската общност, отказва да предостави прочутата картина “Мона Лиза” за изложба на европейски шедьоври в Лондон. Опозиционната Лейбъристка партия твърди, че и правителството организира циркове за хората, след като не може да им осигури хляб. Година по-рано пък Хийт е залят с мастило от протестиращи, когато отива в Брюксел да подпише договора за присъединяване към Европейската икономическа общност. Ситуацията в момента не е много по-различна. Продължилата 1317 дни сага по раздялата на Великобритания с ЕС, изглежда, е изтощила всички. Нито поддръжниците на Брекзит направиха грандиозни тържества за официалното напускане на 31 януари, нито противниците му протестираха масово. Дори най-разпознаваемият символ на Лондон - часовниковата кула Биг Бен, не зазвъня в нощта на голямата раздяла, тъй като е в ремонт. “Има язвителна симетрия между лишената от емоции сватба преди 47 г. и развода, който става на 31 януари. Ще има безцеремонно сваляне на британското знаме в Европейския парламент. По-запалените привърженици на Брекзит ще Някои от тези, които са за оставане в ЕС, ще проведат бдения, където най-недоволните ще се закълнат, че един ден Великобритания ще се завърне в Европа, но като цяло нацията възнамерява да посрещне тази изключително важна точка на препъване в своята история с епично безразличие”, пише Андрю Раунсли, главен политически коментатор на “Обзървър”.  И за да е 100-процентова симетрията и тогава, и сега, Английската централна банка пусна възпоменателна монета от 50 пенса. Според последните шест социологически проучвания около 53% от живеещите във Великобритания са за оставане в ЕС, а 47 процента са за напускане. Всъщност процентът на евроскептиците винаги е бил висок в Обединеното кралство и на участието в ЕС традиционно се е гледало по-скоро като на брак по сметка, отколкото на споделяне на общи ценности. Затова, когато манипулативно бяха разпалени страхове как европейците вземат работните места на англичаните и как всяка седмица 350 млн. лири от техните данъци поемат към Брюксел, вместо да отидат за безплатното британско здравеопазване, много хора предпочетоха да повярват. Но въпреки това не бяха толкова, колкото през първата година от управлението на Маргарет Тачър през 1980 г. Тогава 65% от британците се обявяват против европейското членство и само 26 на сто го поддържат. Но макар да е против по-нататъшна интеграция с него. През 1984 г. тя успява да извоюва някои отстъпки за Обединеното краство от Европа, което води до намаляване на вноските му в европейския бюджет. Това успокоява частично общественото мнение и го наклонява към по-голяма подкрепа за европейското членство, но тя никога не достига до нивото от 1975 г. Тогава на референдум две трети от британските избиратели гласуват за оставане в Европейската икономическа общност. Само 3 години по-късно евроскептичните настроения започват да се засилват, тъй като страната навлиза в икономическа криза. Разликата между про- и антиевропейските гласоподаватели се запазва малка до изборната победа на Тони Блеър през 1997 г. През първите години от 10-годишното му управление темата за Европа не е определяща, но когато се поставя въпрос дали Великобритания да се откаже от паунда и да въведе евро, дебатът отново се връща към общите ползи за англичаните да са част от ЕС. Според Роджър Мортимър, директор на звеното за политически анализи на института Ipsos MORI, дори тези, които са подкрепяли европейското членство, са го правили, защото искат да са част от общия европейски пазар, но не са били толкова ентусиазирани от идеята за политически и монетарен съюз. Затова Всички тези проучвания показват, че евроскептицизмът не е нещо ново, което е разпалено през последните години в Обединеното кралство.  Така в продължение на години привържениците на Брекзит са изтиквани в ъгъла на британската политика до момента, в който на сцената не се появява Найджъл Фараж. Първоначално той е член на Консервативната партия, но през 1992 г. я напуска и прави Британската партия на независимостта. След 7 г. успява да стане член на Европейския парламент, където се прочува със скандалните си изказвания, включително, наричайки председателя на Европейския съвет Херман ван Ромпуй мокър парцал. Партията му никога не става водеща сила във Великобритания, но растящата ѝ популярност плаши тогавашния лидер на консерваторите Дейвид Камерън и в опит да запази властта през 2015 г. по време на предизборна кампания той обещава да се проведе нов референдум за членството на страната в ЕС. и когато на следващата година се организира обществено допитване и 52% гласуват за Брекзит, шокът е голям. Едва след това започва големият обществен дебат какво всъщност означава това. Той продължава повече от три години, през които се водят трудни преговори между Лондон и Брюксел за бъдещите им отношения. Британският парламент се оказва блокиран от противоречия по въпроса и се налага да бъде разпуснат предсрочно. Така се стига до изненадващата силна изборна победа на Консервативната партия през декември, която отваря път за реализирането на Брекзит. В 23 часа местно време на 31 януари 2020 г. Великобритания става първата страна, напуснала Европейската общност, създадена след договора от Рим през 1957 г. Първоначално тя обединява Германия, Белгия, Франция, Италия, Люксембург и Нидерландия и целта е да се постигне икономическа интеграция помежду им. Идеята проработва и прераства в Европейски съюз, в който до днес участваха 28 страни. Вече са с една по-малко заради излизането на Обединеното кралство, но поне до края на тази година нищо радикално няма да се промени, тъй като ще действа преходен период. Ще се запази свободното движение на стоки и хора между Острова и европейските страни. Великобритания ще продължи да спазва правилата на ЕС, но няма да има дума при вземането на решения в него. 73-мата ѝ депутати в Европарламента го напуснаха в сряда, а свободните им места ще бъдат разпределени между други държави. в бъдеще. Лондон настоява всичко да се изясни до края на тази година, да бъде сключено ново търговско споразумение и да не се удължава преходният период. В Брюксел смятат, че подобно нещо е невъзможно.  Официално преговорите ще стартират на 25 февруари и до юли трябва да е ясно дали е възможно постигане на договореност по огромния обем от въпроси, които поставя раздялата, или трябва преходният период да се удължи с още една или две години. И макар да има принципна сделка как Брекзит да се случи, ако не се стигне до допълнителни споразумения по детайлите, опасността от развод без взаимно съгласие си остава и съпътстващите го трудности за бизнеса и движението на стоки и хора – също. От днес територията на ЕС намалява с 5,5 процента, а гражданите - с 66,4 милиона, заради излизането на Великобритания. Това е първа загуба за съюза, който досега само се разширяваше. Ако някога Обединеното кралство реши да се върне в европейското семейство, то ще трябва да премине през обичайните процедури за присъединяване, които и нашата страна трябваше да преодолява. Смята се, че 1,2 млн. британски граждани живеят в страни от ЕС, включително и в България. Прогнозите са, че техният брой ще се увеличи през следващите 11 месеца, докато тече преходният период. Британски издания разкриват, че много англичани бързат да се пенсионират и трескаво са се насочили към Испания, която предлага по-евтин живот и по-добър климат. До края на тази година за тях нищо няма да се промени. След това обаче вероятно ще са им нужни специални разрешителни или визи, за да продължат да живеят и да работят. Брюксел вече заяви, че това ще бъде реципрочна мярка и ще зависи от това какъв режим Лондон ще въведе за европейските граждани. Великобритания планира още от следващата година да задейства нова имиграционна система, която ще изисква и от европейците визи. За туристически пътувания до 90 дни ще се дават онлайн разрешителни. За всички останали случаи ще се кандидатства за виза, като получаването ѝ няма да е лесно. Ще има точкова система, която ще гарантира, че на Острова ще се допускат само квалифицирани и търсени специалисти, а не хора, които ще тежат на социалната му система. Живеещите в Обединеното кралство близо 4 млн. европейци пък ще трябва да кандидатстват за статут на уседналост, за да могат да останат в страната. Крайният срок за това е 30 юни 2021 г. Възможно е той да бъде намален с 6 месеца, ако не се стигне до споразумение между Лондон и Брюксел за бъдещите отношения. Да кандидатстват за статут, ще бъде разрешено само на тези, които са живели във Великобритания преди 31 декември 2020 г. Европейските здравни карти, които осигуряват безплатна спешна помощ, ще продължат да се признават до края на годината в Обединеното кралство. След това на пътуващите европейски граждани ще е необходима медицинска застраховка.", "date": "2020.02.01", "title": "Брекзит - провалът на един 47-годишен брак по сметка"}
{"url": "https://www.24chasa.bg/novini/article/8137752", "text": "Две земетресения с магинтуд 4,5 и 4,2 са регистрирани съответно в 02.32 часа местно време и в 03.03 часа местно време в източния турския окръг Елязъг, който на 24 януари бе разтърсен от земетресение с магнитуд 6,8, съобщи Анадолската агенция, като се позовава на Дирекцията за управление при бедствия и извънредни ситуации. Епицентърът на трусовете е бил в района на град Сивридже. Земетресенията са били на дълбочина около седем километра, предаде БТА.  Няма съобщения за пострадали, нито за причинени материални щети. Над 40 души загинаха и повече от 1030 бяха ранени при смъртоносното земетресение в окръг Елязъг на 24 януари.", "date": "2020.02.01", "title": "Две земетресения разклащат източния турски\nокръг Елязъг след полунощ"}
{"url": "https://www.24chasa.bg/novini/article/8137793", "text": "Строителството на новия водопровод до Перник започна. В събота сутринта министърът на икономиката Емил Караниколов и кметът на града Станислав Владимиров дойдоха да инспектират началото на дейностите. Караниколов е оптимистичен, че те ще приключат до 40 дни. 27,39 млн лв с ДДС са предвидени за тази дейност тук и за 3 основни крана, които са аварирали на довеждащия водопровод. От тях 150 хил. лв. са и за изграждане на система за мониторинг и управление на язовир „Студена\". Тя ще включва поставяне на уред, за да се знае колко вода влиза, обясни министърът. Той добави и, че са заделени и 1,9 млн. лв. за непредвидени дейности, които ще се възстановят. „130 камиона очакваме с тръби, до 25 дена ще дойдат. Започваме да копаем преди Мало Бучино, за да не създаваме проблем на хората там. Имаше три проекта, спряхме се на този, защото иначе щяхме да копаем в природен парк и в имоти частна държавна собственост. Сега минаваме по инфраструктура на АПИ - този път е строен с европейски пари през 2013 г., минала е давността от 5 години, така че няма да възстановява пари държавата“, допълни още Караниколов. Поискана е помощ от Камарата на строителите, които в момента се запознават с проекта и решават как ще се включат. По думите му през последните дни времето не е било чак толкова лошо, дори в последните 3 дни притокът в язовира е бил по-голям. До мъртвия обем остават още 111 см. В момента, в който новият водопровод е готов, подаването на вода от „Студена\" ще спре, а когато нивото в него стигне до над 10 млн. кубични метра, водният режим в града ще бъде постепенно намален и спрян. По новите тръби от Рилския водопровод ще се подават 300 л в секунда, каза Владимиров. Между него и язовир „Искър\" пък ще се сложи байпас, за да не се стигне до проблем с водата за столицата. След изграждането на водопровода коритото на „Студена“ ще се почисти. Караниколов обясни още, че е предложено на завода „Стомана Индъстри\" вода от язовир „Бушляк\", която според първите тестове отговаря на техните нужди. Ако други предприятия се съгласят също да получават вода от него, ще се направи връзка, но в противен случай това ще се счита за държавна помощ само за един завод. Според кметът на Перник пък изкопните дейности в самия град за рехабилитация на водопроводната мрежа трябва да приключат до 6 месеца, проектът вече е пуснат за обществено обсъждане.", "date": "2020.02.01", "title": "Започна строителството на водопровода към Перник, до 40 дни ще е готов (Снимки)"}
{"url": "https://www.24chasa.bg/novini/article/8137836", "text": "Прокуратурата и МВР задържаха престъпна група,извършвала въоръжени грабежи на бензиностанции през последната седмица.  Разследващите провеждат акция в столичния квартал Христо Ботев. Тя е във връзка с борбата срещу битовата престъпност. По-късно ще има повече информация.  Очаквайте подробности!                                                                                                                                                                                                                                                                                                                                ", "date": "2020.02.01", "title": "Спипаха банда, обирала бензиностанции"}
{"url": "https://www.24chasa.bg/novini/article/8137893", "text": "Министър-председателят Бойко Борисов ще проведе съвещание във връзка с мерките за ограничаване и разпространение на коронавируса в България.Това съобщиха от правителствената пресслужба. На срещата ще присъстват вицепремиерът и министър на външните работи Екатерина Захариева, министърът на здравеопазването Кирил Ананиев и министърът на вътрешните работи Младен Маринов.", "date": "2020.02.01", "title": "Борисов събира министри заради коронавируса"}
{"url": "https://www.24chasa.bg/novini/article/8137934", "text": "Новооткрит динозавърски фосил навежда на мисълта, че необичайни месоядни динозаври, наречени ноазаври, са живели в Австралия през средната и горната креда, съобщи ЮПИ, цитирана от БТА.  Ноазаврите са двукраки месоядни динозаври с малко тяло и уникални особености на лицето. Най-едрите екземпляри са достигали дължина едва 2,10 метра, а телесното им тегло е било по-малко от 25 кг. Фосили от ноазаври по-рано бяха открити на всички земи, които някога са били част от суперконтинента Гондвана, с изключение на Австралия. Сега учените знаят, че редките необичайни динозаври са се срещали и в Австралия. След като установили, че откритата в мина за добив на опал в Нов Южен Уелс кост от врат е от ноазавър, палеонтолозите изследвали наново фосилизирана кост, намерена по крайбрежието на щата Виктория. Оказало се, че тя също е от ноазавър. \"Предполагаше се, че ноазаври са живели в Австралия, защото фосили от този вид динозаври бяха намерени на места, които са били част от суперконтинента Гондвана - заяви ръководителят на екипа Том Брум от университета на Нова Англия. - Рядко се откриват фосили от тероподи в Австралия, така че всяка подобна находка разкрива важни подробности за уникалната й едновремешна фауна.\" След като в мина близо до град Лайтнинг ридж открили кост от врат, учените я сравнили с подобни кости от месоядни динозаври, за които се знае, че са живели в Австралия. Новооткритата кост се различавала от останалите, но била сходна с кости от вратовете на ноазаври. \"Това ни накара да изследваме отново костта от глезен на динозавър, открита през 2012 г. в щата Виктория - поясни Брум. - Тя е с около 20 милиона години по-древна от намерената край Лайтнинг ридж. Като използвахме същите методи, заключихме, че и тя е от ноазавър.\" Досега фосили от ноазаври бяха открити в Южна Америка, Африка и Индия. Резултатите от изследването са публикувани в Scientific Reports.", "date": "2020.02.01", "title": "Палеонтолози откриха фосили от необичаен вид месоядни динозаври в Австралия"}
{"url": "https://www.24chasa.bg/novini/article/8137963", "text": "\"Обещавам на българските граждани, към края на годината ще има подробен резултат в сегмента битова престъпност. Ще ползваме всичко възможно и позволено от закона хората да живеят спокойно.   И това време свършва, държавата е длъжник към своите граждани\", каза Гешев - Започват съвместни операции срещу битовата престъпност. Това е кампания, не е инцидентна акция.  Групата има извършена престъпления на територията на България, както и на чужбина. Става въпрос за извършен грабеж на магазин, от когото са взели огромно количество цигари. Има един задържан, до края на деня ще бъдат задържани и още петима  По повод ареста на Васил Божков, Гешев обеща, че никой не е недосегаем. Всеки трябва да отговаря пред закона. Зад обвиняемия Божков стоят милиарди, зад Цветан Василeв - също. Миню Стайков - запорирани са милиони.  Съдружникът, заловен в Австрия, е имал европейска заповед за арест, бил е издирван. Той е част от престъпната групировка.  \"Моята заплата е голяма и трябва да си я заслужа. Тя идва от обикновените български граждани\", каза Гешев. Трябва да сме безкомпромисни пред всеки. Нашият ангажимент ще бъде изпълнен в близките месеци, категоричен бе главният прокурор. ", "date": "2020.02.01", "title": "Гешев: Започваме съвместни операции срещу битовата престъпност"}
{"url": "https://www.24chasa.bg/novini/article/8137852", "text": "Районен съд - Дупница, а след това и Окръжен съд - Кюстендил отказаха да наложат безпечителни мерки на имоти и пари на собственика на \"Феникс Дупница\", обвинен за пожара под моста на магистрала \"Струма\" през миналото лято. Той избухна на 14 август в землището на с. Джерман, местността Алачица, и бе гасен дни наред, като увреди сериозно бетонови носещи колони, трегери и ригели на магистралата. Движението на автомобили през участъка бе ограничено. След неотложен ремонт, три месеца по-късно, мостът бе възстановен и укрепен и движението бе пуснато. Агенция \"Пътна инфраструктура\" обяви, че ще си иска вложените около 1,8 мл. лв. от фирма \"Феникс Дупница\", чиито отпадъци, складирани близо до моста изгоряха. Собственикът на фирмата Кольо Илиев бе привлечен като обвиняем за управляване на отпадъци не по установения ред, вследствие на което е създадена опасност за живота и здравето на населението и причинена немаловажна вреда на околната среда, както и за запалване на имущество със значителна стойност по непредпазливост. Максималното наказание по двете обвинения, което законът придвижда е затвор до 8 г., както и глоба от 10 до 50 хил. лв. Районна прокуратура - Дупница е категорична, че фирмата е държала отпадъци в близост до съоръжението и в резултат на неправилното им складиране бил предизвикан пожарът, причинил повреда на части от автомагистралата. Прокуратурата е наложила 5000 лв. парична гаранция на Кольо Илиев, но районният съд в Дупница е отменил мярката. Държавното обвинение е наложило на собственика забрана за напускане пределите на страната. Наблюдаващият прокурор е установил в кои банки Илиев има сметки, изискани са справки за имотното му състояние и притежаваните от него автомобили. Прокуратурата е внесла искане в съда за обезпечение на евентуално наложената след края на делото глоба. Районният съд в Дупница, а след това и окръжният в Кюстендил не са уважили искането на прокуратурата. В хода на разследването са назначени строително-инженерна и комплексна екологично-геодезична експертизи. Срокът за приключване на разследването е 13 февруари, като той може да бъде удължен, съобщиха от районна прокуратура - Дупница. Преди дни Апелативна прокуратура - София е взела на специален надзор досъдебното производство. През последните години РИОСВ-Перник многократно е извършвала проверки и е налагала санкции на \"Феникс-Дупница\" за съхранение на неопасни отпадъци на неразрешени за целта терени, един от които е под виадукта на автомагистрала \"Струма\". На дружеството са съставени общо 9 акта и наказателни постановления. Последната проверка пред пожара е била на 23 май 2019 г. и отново е установено съхранение на отпадъци извън разрешените площадки. Издадено е предписание да бъдат преместени и почистени отпадъците до 31 юли 2019 г. То не е изпълнено, за което на фирмата са съставени два акта - за съхранение на неопасни отпадъци на неразрешено място и за неизпълнение на предписание. Преди това, през февруари 2019 г. е съставен друг акт за съхраняване на неопасни отпадъци на неразрешено място. Установено било, че боклукът е складиран на терен, собственост на община Дупница. Мястото се намира между двете площадки на фирмата, които са с площ от 14,336 дка и 2,822 дка. Наложена е глоба 5000 лв., която е потвърдена на първа инстанция в съда. През 2018 г. е съставен акт за липса на отчетност при транспортиране на отпадъци, за което на дружеството е наложена глоба от 2000 лв. През 2013 г. са съставени 3 наказателни постановления за следните нарушения – третиране на отпадъци на неразрешени за това места с глоба от 3000 лв., третиране на неопасни отпадъци без регистрационен документ и санкция от 8000 лв., извършване на неконтролирано третиране на неопасни отпадъци и санкция 1400 лв. В периода между 2010 и 2012 г. година има издадени и още 2 наказателни постановления.", "date": "2020.02.01", "title": "Съдът отказа да запорира имоти и пари на обвинения за пожара под АМ \"Струма\" (Обновена)"}
{"url": "https://www.24chasa.bg/novini/article/8135789", "text": "Легендарната творба на режисьора Георги Дюлгеров „Мера според мера“ е създадена през 1981 г. по сценарий на Руси Чанев и Дюлгеров, по романа на Свобода Бъчварова „Литургия за Илинден\". Това е първият български филм за борбата на македонските българи – пресъздадена е историята на Илинденско-Преображенското въстание през 1903 г., с участието на реални исторически личности — Апостол войвода, Христо Чернопеев, Яне Сандански, Пейо Яворов, Гоце Делчев и др. Оператор на филма е Радослав Спасов, художник - Георги Тодоров-Жози, музиката е дело на Божидар Петков. Ролите са поверени на Руси Чанев, Цветана Манева, Григор Вачков, Стефан Мавродиев, Димитър Буйнозов, Маргарита Карамитева, Вълчо Камарашев, Катя Иванова, Румена Трифонова, Мартина Вачкова, Богдан Глишев, Димитър Луканов, Венцислав Кисьов, Милена Андонова, Ивайло Христов, Иван Черкелов, Людмил Тодоров, Марио Кръстев, Светослав Овчаров, Иглика Трифонова и др. Заглавието на филма идва от стихотворението на Яворов – „Ден денувам“. В „Мера според мера“ се снимат около 110 актьори, 800 епизодици, 19 000 статисти. Общата дължина на филмовата лента на всичките серии е около 11 000 метра. Публиката на 24-тия \"София филм фест\" ще има възможност да види за първи път третия епизод на възрожденската сага в съвсем нов вид, с напълно реставрирана картина. Дигиталната реставрация на трета серия на „Мера според мера“ е реализирана в \"Доли Медиа Студио\", които стоят и зад дигитализирането на „Парчета любов“ и новата версия на „Хан Аспарух“. Продуцент на реставрацията е Добромир Чочов, ръководител проект е Стефан Чернев, организатор постпродукция е Константин Боров, цветни корекции – Мартин Захариев-Майс, реставрация на изображение – Ясен Харалампиев, позитив/негатив и сканиране – Христо Върбанов, Стефан Тенев, звук – Цветелина Цветкова, субтитри на литературен български език – Илиана Йорданова, DCP мастеринг – Емил Велков. Екипът на „Доли медия студио“ отправя благодарност към директора на БНФ Антония Ковачева и директора на ИА „Национален филмов център“ Жана Караиванова.", "date": "2020.02.01", "title": "Третата серия на \"Мера според мера\" е възстановена дигитално"}
{"url": "https://www.24chasa.bg/novini/article/8131529", "text": "Всичко това е вярно, но с редица уточнения. След някой и друг месец рекордът на Иван Иванов ще бъде счупен от настоящата кметица Йорданка Фандъкова. Тя положи за първи път клетва като градоначалник на 23 ноември 2009 г. и на 23 февруари тази година също ще се навършат 10 години и 3 месеца, откакто е на поста. Колкото е траел мандатът на Иван Иванов, прекъснат точно на 9 септември 1944 г. Има и една друга разлика - докато Фандъкова се е явявала три пъти на местни избори, инж. Иван Иванов според тогавашния закон е назначен за кмет на София с царски указ Това става през 1934 г., малко след като на власт чрез преврат идва Военният блок, предвождан от Кимон Георгиев, и се забраняват партиите. Предложението към монарха е направено именно от бай Кимон. Същият Кимон Георгиев ще бъде министър на електрификацията 20 години по-късно и като такъв ще открие тържествено новия язовир “Сталин” (сега “Искър”). При което не си прави труда да покани на церемонията инж. Иван Иванов, нито споменава името му, макар че много добре знае кой е проектирал и ръководил изграждането на този язовир, както и на язовир “Бели Искър”, който захранва с водите си “Сталин”. Но че не е получил покана за някакво си тържество, е най-малкият проблем за инж. Иван Иванов. Животът му е низ от такива премеждия и изпитания, че плаче да бъде написан роман за него. Той е роден в Сливен и е от онова поколение българи, чийто живот е прекършен от балканските войни. През 1910 г. заминава да следва хидроинженерство в Мюнхен, но след две години прекъсва и се връща в България, за да отиде доброволец на фронта. В армията, като научават какво учи, го пращат в Инженерните войски - да строи жп линията до Скопие, която по ирония и до ден днешен не е построена. Следват Междусъюзническата война, Първата световна, Ньой и т. нат. Успява да се върне в Германия и да си довърши хидроинженерството чак през 1920 г. Оттам си довежда за жена германката Матилде Хинце, с която имат три деца. Съдбата обаче, изглежда, си знае своето. По онова време столицата е така набъбнала от бежанци, че питейната вода не достига Младият инженер започва работа в отдела по водоснабдяване и канализация на Столичната община и е един от първите, които почват да търсят дългосрочно решение. Така се появява идеята за мащабно съоръжение, което да отвежда водата от рилските реки до София. На Иванов е възложено да проучи маршрута и възможностите за изграждане. Строежът продължава близо десетилетие и през 1928 година той официално оглавява проекта, отивайки да живее временно в Самоков. Дължината на трасето – цели 80 километра, не е единствената пречка, която трябва да бъде преодоляна. Теренът е труден, минава през много тунели и аквадукти. Но всичко има благополучен край. На тържественото откриване на 23 април 1933 година на стадион “Юнак” тогавашният столичен градоначалник ген. Владимир Вазов не скрива възхищението си от постигнатото, дори казва, че ако съоръжението е било построено в чужбина, целият свят е щял да разбере за него. Година по-късно някак си естествено Военният блок се спира на Иван Иванов като най-подходящ за кмет на столицата. Следват десетте най-плодотворни години за София През това време са засадени кестените, проектират се и се построяват Ректоратът, Съдебната палата, Телефонната палата, зала “България” и хотел “България”, откритата къпалня “Мария Луиза”, оформя се днешният облик на Борисовата градина, тръгват първите тролеи. Иванов е първият кмет на София, който започва да издава списание - “Сердика”, в което общината между другите материали всеки месец публикува финансов отчет. Наскоро голяма част от него бе дигитализирана и съществува в интернет, така че е невероятно интересен извор за столичния живот по онова време. Негово дело е и едновремешната сграда на Регентството, което е всъщност днешната община на улица “Московска” 33. Тогава общината е била в сграда на улица “Гурко”, която е напълно разрушена от бомбардировките. Сред легендите за инж. Иванов е, че имал навика всяка сутрин да ходи пеша на работа по различни маршрути и винаги щом забележел нещо нередно – по паваж, по фасада или нещо друго, първата му работа, щом пристигне в канцеларията си, била да прати подчинените си да уредят ремонта. Любопитно е, че Иванов намира и най-подходящия начин градът да се отърве от неизгодната концесия за електроснабдяването, дадено преди години на белгийска фирма. В онези времена цените на тока били непосилни за много хора и имало непрекъснати протести. Кметът започва съдебни битки срещу белгийското дружество през 1939 г. През 1941 г. обаче Белгия е окупирана от Германия и планът на общината се променя - предлагат на фирмата да откупят от нея концесията. Плащат за това в белгийска валута, която не след дълго се обезценява толкова силно, че на практика откупуването излиза почти без пари. По негови признания денят, в който научава за спечеленото дело и колко трябва да плати общината, бил най-щастливият в живота му. Доказателство за далновидността на инж. Иванов е, че през 1938 г. кани германския професор Адолф Мусман да направи цялостен градоустройствен план на столицата. Фактически днешна София е Мусманова София - тогава се проектират основните булеварди, оформят се Борисовата градина и Южният парк и се облицоват с камък коритата на Владайска и Перловска река. Според картата на София от онези години днешният булевард “Пенчо Славейков” се е наричал “Околовръстно шосе”, т.е. Александровска болница се е падала в нещо като извън града. Между другото тогава се оформя и днешният облик на булевард “Цар Борис Трети” с едно основно платно за движение, две локални и специална алея за трамваите. Години по-късно, когато инж. Иванов е изправен пред Народния съд, едно от обвиненията е, че е заграбил много плодородни парцели, за да направи толкова ненужно широк булевард. На което той остроумно отговорил: “Ще дойде време и ще ме съдят, че съм го направил прекалено тесен”. Но основното обвинение на Народния съд не е заради булеварда, а за нещо още по-нелепо: по негово предложение три основни булеварда в София по време на войната са кръстени на Адолф Хитлер, Бенито Мусолини и Виктор Емануил. Това е първото обвинение, повдигнато от прокурора, и после към него се присъединяват много други. Въпреки исканата от прокурора смъртна присъда обаче, съдът го осъжда на 15 години затвор. Това става през лятото на 1945 г., доста след изпълнението на смъртните присъди над царските регенти, министрите от последните три правителства преди 1944 г. и депутатите от последния парламент, които са екзекутирани на 1 срещу 2 февруари 1945 г. Формално погледнато, кметът на София по онова време е имал статут на министър и инж. Иванов е могъл като нищо също да получи смъртна присъда. Но през декември следващата година е помилван, а през 1948 г. дори е съдебно реабилитиран. Каква е причината? Много прозаична. През 1939 година инж. Иван Иванов е започнал най-амбициозния проект на живота си, още по-амбициозен и от Рилския водопровод. Това е изграждането на язовир “Бели Искър” в подножието на връх Мусала. По онова време - най-високо разположеният в Европа язовир, на 1900 метра надморска височина. Това е първото толкова масивно съоръжение в България. Проектът е авторски, инж. Иванов е разполагал с чертежите и единствено той е можел да ръководи строежа. Изграждането се забавя известно време заради войната и причинените от нея финансови ограничения, но през 1944 г. строежът вече е напреднал достатъчно и няма как да се спре, защото хванатите реки започват да изпълват чашата на язовира. И тогава започва едно от най-невероятните събития в тогавашната история, разказано в мемоарите на негови колеги. През нощта бившият софийски кмет спи в Централния софийски затвор, на сутринта го качват в кола с папките под мишница и милиционерите го отвеждат на строежа. Вечер пак го връщат в килията. Естествено, няма събота, няма неделя. Инж. Иванов работи усърдно и през есента на 1945 г. язовирът е открит. Съществува легенда, че по онова време българското правителство се обърнало към съветското с молба да им изпратят хидроинженер, който да довърши строежа на “Бели Искър”. Тогава руснаците отговорили: “Че вие си имате добър хидроинженер – Иван Иванов”. Но много по-вероятно е Кимон Георгиев, който по онова време е министър-председател на страната, просто да се е сетил кой е човекът, който може да довърши строежа на язовира. Няколко месеца след откриването на “Бели Искър” присъдата на инж. Иван Иванов е отменена. Но все пак той е народен враг Като такъв например БАН го изключва от редиците си, възстановява член-кореспондентството му посмъртно чак през 1991 г. Което изобщо не пречи на Иван Иванов да завещае цялото си документално наследство и всичките си книги на БАН. Академията притежава този архив от 1965 г., когато Иванов умира. Но макар и враг на народа, през 1947 г. тогавашното Министерство на електрификацията му възлага за задача да оглави комисия, която да проучи възможностите за построяване на язовир “Сталин”. Година по-късно е първият главен инженер на новосъздаденото дружество “Енергохидропроект” и като такъв оглавява проектантската група за новия язовир, който е още по-голям от “Бели Искър”. От чисто техническа гледна точка “Искър”, макар и по-голям от “Бели Искър”, не е бил чак такова голямо предизвикателство Просто защото “Бели Искър” е твърде нависоко и водите в тази част на планината замръзват зимно време, което налага съвсем нетрадиционни инженерни решения за стената на язовира. Още по-късно Иванов подготвя строежите на вецовете “Пасарел” и “Кокаляне” и на каскадата “Белмекен-Сестримо”, която също е свързана с “Бели Искър” и оттам - с “Искър”. На практика цялото водохващане на Рила такова, каквото съществува и до ден днешен, е негово дело. Замисълът за цялата тази система, която хваща рилските реки във високите части на планината чрез язовирите “Белмекен” и “Бели Искър” с реверсивен тунел между тях, връзката им с язовир “Искър” и с водоснабдяването на столицата е роден в главата му. Не се е сетил единствено, че ще дойде време рилската вода да спаси още един голям град като Перник.", "date": "2020.02.01", "title": "Кмет на София измислил “Бели Искър”, \nно го строил от затворническа килия"}
{"url": "https://www.24chasa.bg/novini/article/8137291", "text": "Американското правителство обяви извънредно положение в общественото здравеопазване заради епидемията от коронавируса в Китай и съобщи, че временно забранява влизането в САЩ на чужди граждани, които може да представляват потенциална опасност, предадоха Асошиейтед прес и Ройтерс, цитирани от БТА.  От неделя американските граждани, пътували до китайската провинция Хубей в последните две седмици, ще бъдат поставяни под задължителна 14-дневна карантина, каза министърът на здравеопазването и социалните служби Алекс Азар на брифинг с журналисти в Белия дом. Правителството ограничава също полетите от Китай до седем американски летища. Всички самолети от Китай ще бъдат насочвани към нюйоркското летище \"Дж. Ф. Кенеди\" и летищата в Чикаго, Сан Франциско, Сиатъл, Атланта, Хонолулу и Лос Анджелис, уточнява Франс прес. \"Действията, които предприехме и продължаваме да предприемаме, допълват работата, извършвана от Китай и Световната здравна организация, за ограничаване на епидемията в рамките на Китай, каза Азар. Това са превантивни мерки, рискът в САЩ е малък, отбеляза той. Директорът на Центровете за контрол и превенция на болестите д-р Робърт Редфийлд също подчерта, че рискът за американците е нисък. Той каза, че в САЩ има шест потвърдени случая на коронавируса, а 191 души са под наблюдение. В четвъртък Държавният департамент на САЩ издаде предупреждение за американските граждани да не пътуват до Китай заради епидемията.", "date": "2020.02.01", "title": "В САЩ - извънредно положение, въвеждат нови\nограничения заради вируса от Китай"}
{"url": "https://www.24chasa.bg/novini/article/8137332", "text": "Великобритания напусна тази нощ Европейския съюз, с което сложи край на 47-годишен бурен брак. След три години и половина на разногласия и разединение страната отваря нова, несигурна страница в историята си, предаде Франс прес, цитирана от БТА.  След три отлагания историческото излизане на страната от ЕС стана факт в 23 часа лондонско време снощи - полунощ в Брюксел (01 ч. българско време днес). Хиляди ентусиазирани поддръжници на Брекзита, събрали се пред британския парламент, избухнаха във възторжени възгласи и аплодисменти, когато настъпи часът на раздялата, която чакаха от референдума през юни 2016 г. На него 52 процента от британците гласуваха за напускане, посочва Асошиейтед прес. Премиерът Борис Джонсън нарече излизането на страната от ЕС \"момент на истинско национално обновление и промяна\". Много британци обаче са опечалени от загубата на европейската си идентичност. Част от тях отбелязаха настъпилата тази нощ промяна с тъжни бдения. Тъга имаше в Брюксел, докато британските знамена се сваляха от сградите на европейските институции. Дали напускането на съюза ще направи Великобритания горда страна, върнала суверенитета си, или ще я превърне в страна със скромно присъствие в Европа и света, е въпрос, ще стане ясно в предстоящите години. Макар напускането на Великобритания да е исторически момент, то бележи само края на първия етап от сагата с Брекзита. Когато се събудят тази сутрин, британците няма да забележат особена промяна. Обединеното кралство и ЕС си дадоха 11-месечен преходен период (през който Великобритания ще продължи да спазва правилата на съюза) за сключването на нови споразумения - за търговията, сигурността и в куп други области. Колкото до ЕС, 27-членният сега блок ще трябва да се съвземе от едно от най-тежките поражения в 62-годишната си история и ще се изправи пред един още по-сложен свят, тъй като в лицето на бившия си член вече ще има конкурент, при това само отвъд Ламанша.", "date": "2020.02.01", "title": "Великобритания напусна Европейския съюз"}
{"url": "https://www.24chasa.bg/novini/article/8137317", "text": "Броят на починалите вследствие на новия коронавирус в Китай до края на вчерашния ден е нараснал на 259 души, съобщи китайската държавната телевизия, като се позова на данните на Националната здравна комисия. Нови 45 смъртни случая са регистрирани в провинция Хубей и един в община Чунцин, посочва Франс прес, цитирана от БТА.  В течение на деня са били потвърдени 2102 нови случая на зараза в Китай, с което общият им брой е достигнал 11 791. Испания съобщи за първи потвърден случай на зараза с вируса, предаде Ройтерс. Пациентът се намира на най-големия от Канарските острови, Ла Гомера. Мъжът и още четирима души са в изолация и под наблюдение на острова от четвъртък, след като било установено, че са били в контакт с германец, диагностициран с вируса, посочи испанското здравно министерство. Случаят бе потвърден от испанския Национален център по микробиология малко след като самолет с 27 граждани на страни от ЕС пристигна от китайския град Ухан в Мадрид. При никой от репатрираните испанци няма симптоми на вируса, но те ще останат под карантина в мадридска военна болница и ще бъдат наблюдавани в течение на 14 дни, отбеляза министерството. Четирима датчани и един норвежец, които са пристигнали със същия самолет, ще бъдат откарани в страните им. Потвърдените случаи на коронавируса в Германия вчера станаха седем, след като властите в провинция Бавария съобщиха, че пробите за вируса при шести служител в компанията за доставки на автомобилни части Уебасто са били положителни. По-рано през деня министерството на здравеопазването потвърди, че дете на заразен работник в Уебасто също се е разболяло, отбелязва ДПА.", "date": "2020.02.01", "title": "259 починали от коронавирус, заразените са вече близо 11 800"}
{"url": "https://www.24chasa.bg/novini/article/8137304", "text": "Въодушевени или огорчени, британските вестници се отнасят към Брекзит както и самата Великобритания - противоречиво. \"Изходна точка: Обединеното кралство напуска ЕС\", обобщава в. \"Таймс\" ситуацията в страната, на която предстои да започне преговори за новите си отношения с европейския блок, но и с трети страни начело със САЩ. НАПРАВИХМЕ ГО! Ликуващи брекзитъри избухнаха, когато снощи часовникът възвести началото на нова ера на свобода за Великобритания, пише таблоидът \"Дейли експрес\", цитиран от БТА. Брекзитът свърши, обявява тържествуващо на интернет сайта си друг таблоид, \"Дейли мейл\", а подкрепящият Брекзита и Борис Джонсън в. \"Дейли телеграф\" излага подробности от плановете на премиера да наложи митнически контрол на европейските продукти. \"Добра работа, британци, най-сетне - вън\", гласи заглавието на коментарна статия. Някои вестници обаче гледат със скептицизъм към последиците предвид разделението, белязало страната след референдума от 2016 г. Смесените чувства в деня на Брекзита показват, че Великобритания не е наясно със себе си, отбелязва в. \"Гардиън\". Великобритания скъса с Европейския съюз едновременно с ликуване и съжаление - толкова разединена в деня на напускането, колкото беше и при решението да напусне. За някои британци това е Денят на независимостта, за други - тежка национална загуба, пише вестникът. Излязохме, но за Джонсън работата предстои, предупреждава в. \"Индипендънт\". Технически Брекзитът приключи, но за Джонсън голямата част от работата предстои, а и тепърва ще видим дали крайният резултат е това, което триумфиращите привърженици на напускането очакваха, когато пускаха бюлетините си. Премиерът ще трябва да договори търговски споразумения с Брюксел, с Вашингтон на Тръмп и с други столици, балансирайки между всичките им искания и жизнените стандарти, с които британците свикнаха през половинвековното си членство в ЕС, подчертава всекидневникът.", "date": "2020.02.01", "title": "Какви са реакциите в британския печат по повод осъществилия се най-сетне Брекзит"}
{"url": "https://www.24chasa.bg/novini/article/8137381", "text": "Американската писателка Мери Хигинс Кларк, известна като \"кралицата на съспенса\", почина на 92 години в Нейпълс, щата Флорида, предаде Асошиейтед прес, като се позова на нейния издател. Мери Хигинс Кларк е родена на 24 декември 1927 г. в Ню Йорк. Тя е автор на над 50 книги в жанра трилър, повечето от които са бестселъри в САЩ и европейските страни. Сред най-полулярните й романи са \"Момиченцето на татко\", \"Къщата на спомените\", \"Някои дебне в нощта\" и др., предаде БТА. ", "date": "2020.02.01", "title": "На 92 години почина авторката на световно известни трилъри Мери Хигинс Кларк"}
{"url": "https://www.24chasa.bg/novini/article/8137395", "text": "Брекзит не е краят, а началото на нова страница в британската история. Той е началото на нова ера на приятелско сътрудничество с Европейския съюз, заяви британският премиер Борис Джонсън в обръщение към сънародниците си час преди страната му да напусне съюза, предаде Франс прес, цитирана от БТА.  Тази вечер напускаме Европейския съюз. За мнозина това е удивителен момент на надежда, момент, който те мислеха, че никога няма да настъпи. Много хора, разбира се, изпитват тревога и загуба, а има и трета група хора, вероятно най-голямата, които се безпокояха, че цялата тази политическа препирня никога няма да приключи, каза премиерът, цитиран от Ройтерс. Разбирам всички тези чувства и нашата работа като правителство, моята работа, е да обединим тази страна сега и да я поведем напред, добави той. Най-важното, което трябва да се каже тази вечер е, че това не е краят, а началото, мигът, когато пуква зората и завесата се вдига за ново действие в нашата славна национална драма\", отбеляза поетично Джонсън. Изпълнихме волята на хората. Върнахме си средствата за самоуправление. Сега е време да използваме тези средства, за да отприщим целия потенциал на тази великолепна страна и да направим по-добър живота на всеки във всяко кътче на нашето Обединено кралство, каза премиерът. Каквито и да са препятствията по пътя, знам, че ще успеем, увери Джонсън в изявлението си преди излизането на Великобритания от ЕС.", "date": "2020.02.01", "title": "Борис Джонсън: Брекзит не е краят, а началото на нова страница в британската история"}
{"url": "https://www.24chasa.bg/novini/article/8137428", "text": "От вчера до 17,00 часа на 11 февруари се въвежда временна организация на движението на новоизграждащото се кръгово кръстовище при 14-ти км на път II-86 Пловдив – Асеновград, част от околовръстното на Пловдив, съобщиха от пътната агенция. Трафикът в посока Пловдив - Асеновград и в Асеновград - Пловдив се насочва в две ленти по новоизграденото платно в източната част на кръговото кръстовище, като движението ще е двупосочно. Необходимо е шофьорите да карат внимателно, да спазват стриктно поставената сигнализация и ограничението на скоростта до 40 км/ч. Изграждането на новото кръгово кръстовище при 14-ти км на път II-86 Пловдив – Асеновград стартира в края на октомври 2019 г. То ще замени съществуващото триклонно кръстовище на входа на град Пловдив, при пресичането на пътя с улица \"Асеновградско шосе“. С осигуряването на кръгово движение с три ленти ще се повиши пътната безопасност и ще намалеят предпоставките за пътни инциденти. Проектът се финансира от републиканския бюджет. Инвестицията е за над 2,3 млн. лв.", "date": "2020.02.01", "title": "Виж къде затварят движението по околовръстното на Пловдив"}
{"url": "https://www.24chasa.bg/novini/article/8137414", "text": "Днес се очаква прокуратурата да потвърди информацията, че бизнесменът Васил Божков е заловен в Обединените арабски емирства. Това съобщи главният прокурор Иван Гешев миналата вечер по време на акция в столицата. Заедно с Васил Божков са задържани още двама души, като самоличността им не е потвърдена. Главният прокурор съобщи още, че е възможно единият от тях да е от обвиняемите, които се издирват от Интерпол. Процедурата по екстрадирането ще отнеме време, което зависи от местното законодателство, предаде  Бизнесменът Васил Божков е с повдигнати седем обвинения и беше обявен за издирване с червена бюлетина на ИНТЕРПОЛ след акция на спецпрокуратурата. Най-сериозното обвинение е за ръководене на престъпна група. \"Без да е категорично, към момента писмено, имаме информация, че преди няколко часа Васил Божков е задържан на територията на Обединените арабски емирства. Ще направим всичко възможно да приберем поредния български олигарх, избягал от България. Но трябва да кажа, че това зависи и от съответната държава, където е задържано лицето, той да бъде изправен пред българския съд\", каза Иван Гешев. ", "date": "2020.02.01", "title": "Очаква се прокуратурата да потвърди, че Васил Божков е заловен в ОАЕ"}
{"url": "https://www.24chasa.bg/novini/article/8137437", "text": "Предполагаем лидер на клетка на иракския клон на терористичната мрежа Ал Каида беше арестуван в град Финикс, щата Аризона, предадоха Ройтерс и ТАСС, цитирана от БТА.  42-годишният Али Юсиф Ахмед ан Нури е издирван в Ирак по обвинение в убийството на двама полицаи, извършено през 2006 г. в град Фалуджа, се казва в изявление на аризонската прокуратура, публикувано вчера. Иракските власти са поискали ареста му миналия месец. Очаква се американският съд да разгледа въпроса за екстрадицията му. В съобщението на прокуратурата не се уточнява кога Ан Нури е пристигнал в САЩ и какъв е статусът му в страната, отбелязва ТАСС.", "date": "2020.02.01", "title": "Лидер на иракската Ал Каида беше задържан в САЩ"}
{"url": "https://www.24chasa.bg/novini/article/8137450", "text": "Тази сутрин официално ще бъде даден старт на строителството на водопровода от Мало Бучино до Перник, съобщиха от Министерството на икономиката. До средата на февруари се ограничава движението по 1,2-километров участък от третокласния пътя Големо Бучино - Перник. За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци,съобщиха от АПИ. Обходният маршрут е АМ „Струма“ - общински път до с. Люлин – път III-802 Дивотино - Перник. Перничани са на воден режим от 18 ноември миналата година. Първоначално вода беше пускана за 10 часа през деня, а след това по 8 часа. В момента Перник е на режим, при който се пуска вода само по 7 часа на ден.", "date": "2020.02.01", "title": "Официално стартира изграждането на\nводопровода Мало Бучино – Перник"}
{"url": "https://www.24chasa.bg/novini/article/8137459", "text": "Хиляди българи и румънци живеят в окаяни условия из големите германски градове. Някои работят на черно, други чистят хотелски стаи за жълти стотинки. Много от тях стават жертва на безскрупулни печалбари, пише  Те идват в Германия с надеждата да намерят препитание и по-добър живот. На някои им е обещана работа и подслон. Често обаче се оказват измамени. Работят в тежки условия, живеят в мазета или апартаменти в окаяно състояние. Принудени са да плащат между 250 и 350 евро за легло или дори само за матрак на пода на стая, в която спят още няколко човека. Когато останат без работа, губят и жилището си и се озовават на улицата. В такава ситуация са и много българи и румънци. Колко са бездомниците в Германия и каква част от тях са от Източна Европа? На този въпрос не може да бъде даден категоричен отговор. Доброволци към социалните служби в Берлин се опитаха да съберат повече информации за хората, които живеят по улиците на германската столица. В нощта на 29 срещу 30 януари 3700 души се включиха в „Нощта на солидарността\". Те имаха за задача не само да преброят бездомните в Берлин, но и да научат повече за възрастта, пола и произхода им. Лиляна е съгласна на всякаква работа На близо 600 километра южно от Берлин е разположена столицата на Бавария Мюнхен. Там от доста време живее 41-годишната българка Лиляна. За нея става дума в репортаж на германското обществено радио „Дойчландфунк\". Лиляна от години е без дом и за пореден път е останала без работа. Преди е работила като чистачка и казва, че с много труд може да изкара до 1200, дори до 1500 евро месечно. Това означава, че би могла да отделя по няколкостотин евро за една стая под наем, но няма кой да ѝ я даде, защото не разполага с постоянен трудов договор. А последната си работа загубила, именно защото няма дом. Лиляна спи в Център за настаняване на бездомни, намиращ се в сграда на бивши казарми. Сутрин обаче трябва да го напусне до 9 часа и да изнесе и целия си багаж. Когато ходела на адреси да чисти, била принудена да мъкне със себе си цялата си покъщнина, събрана в два сака и количка за пазаруване. Тъкмо това обстоятелство обаче не се харесвало на работодателите ѝ, които постоянно я изхвърляли. Безутешната ситуация на хората, които са останали без жилище, защото нямат работа, се използва от безскрупулни печалбари. Те им дават под наем някоя окаяна стая в запусната сграда или мазе, срещу което искат баснословни суми. Андреа Гарлонта, която ръководи социална програма за защита на бездомниците в Мюнхен, дава пример: „Наскоро при нас дойде човек, който плаща 900 евро наем за стая с кухня и баня в едно мухлясало мазе\". Жертви на злоупотреби Макар битовите условия да са тежки, а наемите - неприлично високи, хората често нямат друг изход освен да ги плащат, за да не останат на улицата. Друга трудност пред бездомниците създава непознаването на немския език. От това се възползват недобросъвестни фирми-подизпълнители. Гарлонта дава пример с фирма, която осигурява чистачи за хотели. Ръководи я българин, който взима на работа само българи. В повечето случаи те не разбират никакъв чужд език и напълно зависят от него. Ако той им каже: „днес трябва да изчистиш 50 стаи, иначе изхвърчаш\", явно че няма място за никакви възражения. В репортажа на „Дойчландфунк\" се казва, че много българи продължават да живеят по улиците на Германия, макар да са трудоспособни. Изложени са на студ, болести, нападения от криминални престъпници.", "date": "2020.02.01", "title": "900 евро за едно мухлясало мазе. Как българи стават жертва на печалбари"}
{"url": "https://www.24chasa.bg/novini/article/8137479", "text": "Държавната комисия за развитие и реформа заяви в петък, че страната е напълно способна да гарантира предоставянето на стоки от първа необходимост за гражданите, въпреки ширещата се вирусна епидемия. Доставките на зърнени храни, олио, зеленчуци и други необходими стоки в Ухан, както и други места в Китай, са напълно достатъчни да задоволят нуждите на населението, информира още комисията. Резервите от зеленчуци трябва да бъдат доставяни своевременно, ако се появи недостиг на крайните пазари, като супермаркет и други. По искане на комисията, някои водещи компании възобновиха производството на стоки от първа необходимост по време на почивните дни за Китайската нова година. Комисията стартира спешен механизъм за ежедневно проследяване на ценовите промени и ще предприеме мерки за гарантиране търсенето на потребителите в различните градове, както и ограничи повишаването на цените, за да се запази стабилността на пазара.", "date": "2020.02.01", "title": "Китай е способен да гарантира доставките на стоки от първа необходимост в периода на епидемията"}
{"url": "https://www.24chasa.bg/novini/article/8137492", "text": "Вече месеци наред обществото ни се лута между истините и лъжите за Закона за социалните услуги. Напрежението стигна до там, че се създаде приказката за лошия торбалан – социален работник, който ходи вечер из къщите и краде децата. В много градове в България родители излязоха на протести, за да изразят недоволството си от проекта за Национална стратегия за детето.Българската социална система връща децата в семействата, а не ги отнема, заяви пред   социалният министър Деница Сачева. „Това, което се случва в момента, е една смесица от недоверие, страхове и практически опит, който имат някои български граждани, които живеят в чужбина и механично пренасят негативния си опит в България. У нас има български модел на социална политика, който се основава на работа със семейството“, обясни Сачева. По думите й, когато има дете в риск, на първо място винаги се работи с биологичното семейство. Към крайна мярка на извеждането на детето от семейството се преминава едва тогава, когато всички останали опции не работят. Министър Сачева уточни, че винаги това става със съдебно решение.", "date": "2020.02.01", "title": "Деница Сачева: Българската социална система връща децата при семействата"}
{"url": "https://www.24chasa.bg/novini/article/8133958", "text": "Китайка, възстановила се от тежката пневмония, предизвикана от новия коронавирус, разказа за болестта и преживяванията си. \"Фамилията ми е Цзян, на 44 години съм. Произхождам от окръг Ухан, Чунцин (Югозападен Китай) и работя в Ухан през последните няколко години. Днес ме изписаха от централната болница в Санся\", започва разказа си тя. На 15 януари жената се прибира, за да отпразнува китайската Нова година. Съпругът ѝ я посреща на жп гарата и вижда, че Цзян се чувства много зле. Веднага я закарал в местната болница, предаде  Няколкодневното лечение не дало положителен резултат. \"На 21 януари ме прехвърлиха в Централната болница в Санся, настаниха ме в изолационно отделение и ми поставиха диагноза пневмония, причинена от нов тип коронавирус. Проведоха антивирусно и антиинфекциозно лечение, лекарите дори използваха методите на традиционната китайска медицина. В последните дни всички симптоми се промениха към по-добро. Лекарите казаха, че могат да ме изпишат. За цялото лечение болницата не ми взе нито един юан\", разказва жената пред Агенция \"Синхуа\". Тя споделя, че най-важното е хората да не се страхуват за себе си и да се опитат да се предпазят максимално добре. \"Много е важно да носите маска и да миете ръцете си по-често. Ако температурата ви се повиши, имате кашлица и други симптоми, трябва незабавно да отидете в болницата. Не е нужно да се притеснявате и страхувате, че ще сте в изолация. Трябва да поддържате добро си настроение, да правите всичко, което ви казват лекарите, да им се доверите и тогава определено ще се оправите\", съветва тя. Към момента има 9692 потвърдени случая на заразяване с коронавируса \"2019-nCov\", 213 души починали от него. Предишните официални данни за Китай бяха 132 смъртни случая и 7711 заразени. Почти всички фатални случаи и повечето заразени са в провинция Хубей, чиято столица Ухан е епицентърът на епидемията. В Италия по-рано днес потвърдиха за първи два случая на заразяване с коронавирус. Властите обявиха, че преустановяват всички полети от и до Китай. Заразените са двама китайски туристи, които са пристигнали в страната преди няколко дни. Те са поставени в изолация в център за инфекциозни болести в Рим. Пети случай на заразен с коронавируса пък бе потвърден в южната германска провинция Бавария. Пациентът е работил в същата компания, както и останалите четирима души, които са се заразили от колега, който наскоро се е върнал от командировка в Китай. Това потвърждава предаването на вируса от човек на човек в страната. Световната здравна организация (СЗО) обяви в четвъртък международно извънредно положение заради епидемията с новия коронавирус, започнала в Китай. Международно извънредно положение за здравето е рядко използвано обозначение за заплаха, която представлява глобален риск.", "date": "2020.02.01", "title": "Китайка, излекувана от коронавируса, разказа за заболяването"}
{"url": "https://www.24chasa.bg/novini/article/8137555", "text": "„След толкова години интеграция дойде моментът, когато една от най-големите икономики излиза от ЕС. Голямата поука за Европа от Брекзит: не трябва да приемаме европейската рамка и ЕС като даденост. Това, на което станахме свидетели - темата за Брекзит постави старт на една вътрешнополитическа кампания в рамките на Обединеното кралство като търсене на път към властта. Кампания, която обаче, придоби европейски мащаб и последиците ще бъдат за поколения напред.“, заяви ръководителят на Делегацията на българските социалисти в Европейския парламент Петър Витанов в предаването „Още от деня“ на БНТ. Витанов коментира и свършеното от българското правителство по темата: „През четирите години от провеждането на референдума ми липсваше цялостен анализ, който правителството трябваше да изготви във връзка с негативното въздействие от Брекзит. Ние просто изконсумирахме последиците. Станаха видни и редица разминавания в оценките на отделните ведомства. За пример – Министерство на финансите каза, че броят на туристите към България ще намалее поради намалената платежоспособност на британците, а Министерство на туризма – обратното - че ще се увеличи. На кое да вярваме? Имаше решение на Министерски съвет за откриване на консулство в Единбург. Озадачен съм, че все още не е направено. Още повече, че един от възможните рискове от Брекзит е каталунски сценарий в рамките на Великобритания. А ни се бавим с консулството и се опасявам, че ще дойде моментът, в който ще ни бъде потърсена сметка за това.“, подчерта лидерът на българските социалисти в Европейския парламент. „Излизането на Великобритания създава доста неясноти, доста ерозия, включително по отношение на европейските институции. Тя избра да бъде трета страна, да се откаже от европейските правила и регулации, от единния пазар, от Митническия съюз. Важно е следващите 11 месеца да бъдат използвани активно, така че да бъде договорено всеобхватно политическо и икономическо споразумение, което да позволи пълноценно регулиране на отношенията ЕС – Великобритания и впоследствие - с всички държави.“, допълни Витанов.", "date": "2020.02.01", "title": "Петър Витанов: Голямата поука от Брекзит – ЕС не е даденост!"}
{"url": "https://www.24chasa.bg/novini/article/8137578", "text": "Не трябва да се притесняваме от влизането в чакалнята на еврозоната, тези страхове са същата работа като с \"кражбата на деца\". Това каза бившият зам.-финансов министър Любомир Дацов по Би Ти Ви. Нямат основание и притесненията, че като влезем в еврозоната ще обеднеем. Никъде такова нещо не се е случило. Това са другите митове и легенди, които се разказват в страната ни и не знам защо се разказват, каза Дацов. ", "date": "2020.02.01", "title": "Любомир Дацов: Не е вярно, че в еврозоната сме щели да обеднеем"}
{"url": "https://www.24chasa.bg/novini/article/8138045", "text": "Д-р Диляра Маринова, Катедра по инфекциозни болести на ВМА, отговаря на въпроса на читателка на в. \"24 часа\": Морбили вирусът се разпространява лесно. Периодът от първия контакт с вируса (със заразения човек или носител на вируса) до изявата на първите симптоми на болестта се нарича инкубационен период. За инфекцията с морбили инкубационният период е 1-2 седмици (7-14 дни). Обривът обикновено се появява около 14 дни след заразяването. Болният от морбили е потенциално заразен и опасен и може да предава вируса от 1 до 2 дни преди появата на първите симптоми до пълното изчезване на обрива. Основното средство за профилактика на заболяването е приложението на живата противоморбилна ваксина. У нас се прилага триваксина (морбили-паротит-рубеола) на 13 месеца, с реимунизация на 12 години. Прилагането на тази ваксина е включено в задължителния имунизационен календар на Република България. При поява на заболели от морбили задължителна предпазна мярка е изолацията на болните в домашна или болнична обстановка. Серонегативни (без имунитет срещу морбили) възрастни също могат да се ваксинират. Имунитет след ваксинация се изгражда от две до четири седмици след имунизация. За ваксинирани няма опасност при контакт с болни от морбили дори и само седмица след ваксината.", "date": "2020.02.01", "title": "Може ли да си ваксиниран и пак да се разболееш от морбили?"}
{"url": "https://www.24chasa.bg/novini/article/8138048", "text": "Преди няколко дни ви разказахме как в София е възможно в една и съща минута да платите за паркиране в зелена зона и да ви \"закопчаят\" колата. Това се случва, защото Столичната община е изключила всякакъв толеранс при паркиране в зона - дори и да се забавите с 1 минута, системата ви брои за нарушител. Ако SMS-ът ви се забави по независещи от вас причини (например - заради забавено изпращане през мобилно приложение) и в този момент ви проверят колата, рискувате да получите скоба, независимо, че вече сте изпратили номера си за регистриране в системата. Точно това се случи със служебен автомобил, използван от търговския отдел на в. “24 часа” преди седмица. Колата бе паркирана на ул. “Бенковски” до Пожарната. В една и съща минута шофьорът на автомобила получи два SMS-а: първият - за разрешен престой на автомобила за един час в зелена зона, и втори - за регистрирано нарушение и поставена скоба. Всички опити за словесно уреждане на спора с представителите на “паяците” бяха напразни. Служителите на Центъра за градска мобилност не се интересуват какво е изписано на вашия телефон. Техните инструкции са категорични - веднъж поставена скоба може да бъде свалена само след плащане на съответната глоба от 30 лева. След като алармирахме за случая, решихме да заведем жалба и в централата на “паяците” на ул. “Будапеща” 17. И - о, чудо! - Центърът за градска мобилност прие, че грешката е тяхна и възстанови сумата от 30 лева за скобата. В официалния документ за връщането на парите не се посочва причина за отмяната на санкцията. Вероятно ръководството на “паяците” е приело аргумента, че щом като има получен есемес за разрешен престой, изпреварващ този за налагането на санкция, правото е на водача. Дали това е прецедент или практика - не знаем. Случаят обаче е повод за дебат по промяна на Наредбата за организация на движението на Столичната община. Не е нормално да няма кратък времеви толеранс (5-10 минути) между паркирането и плащането на престоя. Липсата на такъв толеранс превръща и най-добросъвестните шофьори в потенциални нарушители. Това противоречи на идеята за публични “услуги” - да са в услуга на хората, а не на администрацията. “Синята” и “зелената” зона бяха създадени, за да се компенсира липсата на паркинги в централната градска част. Тяхната цел е да могат хората с работа в центъра на града да паркират за час-два, без да губят време. Наш колега разказа за друг подобен случай - паркирал в зона, но бил без мобилен телефон. Отишъл да си купи талон от най-близкия павилион. Когато се върнал, колата вече била “закопчана”. Според сегашната наредба на общинарите, хората са длъжни да си носят предварително закупени талони за паркиране или да пускат есемеси още преди да са напуснали колите. Но какво правите, ако бързате за среща? Пускате есемес в движение и стискате палци той да не се забави от мобилния оператор. Това може да се промени, ако се въведе кратък толеранс (5-10 минути) между паркирането и отчитането на престоя. Така глобите ще се налагат само на хората, които действително злоупотребяват, а не повсеместно. Вероятно това ще създаде малко повече работа на хората с жълто-зелени елечета, които обикалят улиците, за да слагат скоби, но ще облекчи живота на данъкоплатците, от чиито данъци получават заплатите си общинските служители. ", "date": "2020.02.01", "title": "Кога “Паяците” връщат пари за неправилно сложена скоба"}
{"url": "https://www.24chasa.bg/novini/article/8138100", "text": "„Ще работим за подобряване на динамиката на двустранните отношения между България и Британска Колумбия. Впечатляващ е напредъкът на страната ви в много сфери и виждам възможност за синергия“. Това посочи лейтенант-губернаторът на провинция Британска Колумбия Джанет Остин по време на среща със заместник-министъра на външните работи Георг Георгиев, който е на посещение в Канада. Двамата дискутираха теми, свързани с човешките права, сред които спасяването на българските евреи по време на Холокоста, усилията на България в борбата с антисемитизма и езика на омразата, както и овластяването на жените. “Толерантността стои високо в ценностната система на българина. Равенството, основано на зачитане на културните, расовите и религиозните различия е гарантирано от закона и държавата. Жените и мъжете имат своята равнопоставена роля в нашето общество“, посочи заместник-министърът. Той даде за пример Доклада за жени, бизнес и законодателство на Световната банка за 2019 г., в който България е сред най-добре представящите се страни в света. Джанет Остин сподели пред Георг Георгиев, че това е впечатляващо и България може да послужи като пример с опит и добри практики на международните си партньори. Заместник-министър Георгиев и лейтенант-губернатор Остин дискутираха още темата за младежта и разработването на работещи младежки политики. Георгиев посочи, че българското правителство отдава основно значение на образованието, което е приоритет на държавата, и непрестанно насърчава мерките, свързани с младежкото развитие. В тази връзка лейтенант-губернаторът приветства идеята да бъдат търсени допълнителни възможности за осъществяване на студентски обмен и намиране на възможности за включване на студенти в образователни програми на университети от двете страни.", "date": "2020.02.01", "title": "Заместник-министър Георгиев се срещна с лейтенант-губернатора на провинция Британска Колумбия в Канада"}
{"url": "https://www.24chasa.bg/novini/article/8138119", "text": "Взрив на газова бутилка предизвика пожар в къща в Дупница, съобщи говорителят на полицията в Кюстендил Катя Табачка. Пострадал е мъж, за преглед в лечебно заведение са откарани жена и дете, предаде БТА.  Инцидентът е станал тази сутрин на ул. \"Македония\" в града. Взривът е станал на първия етаж на къща и е избил стъклата на прозорците. Експлозията и последвалия пожар са нанесли значителни щети на първия етаж на къщата, щети са нанесени и на втория етаж от нея. Причините за взрива на газовата бутилка предстои да бъдат изяснени, но най-вероятните са техническа неизправност или неправилна експлоатация.", "date": "2020.02.01", "title": "Взрив на газова бутилка предизвика пожар в къща в Дупница"}
{"url": "https://www.24chasa.bg/novini/article/8138133", "text": "Удължава се бедственото положение в Перник с още 30 дни, считано от 2 февруари. Решението е взето на заседание на Областния кризисен щаб. Това съобщи областният управител Емил Костадинов по време на старта на строителните дейности по изкопите и полагането на тръбите за водопровода от Мало Бучино до Перник. Обектът беше инспектиран от министъра на икономиката Емил Караниколов, областния управител Емил Костадинов и кмета на Перник Станислав Владимиров. Общата стойност на проекта е 27 039 000 лв. с ДДС , като тя включва и изграждане на помпена станция, подмяна на три спирателни крана по довеждащия водопровод на Перник и монтиране на система за мониторинг на язовир \"Студена\". След изграждане на новата водопроводната връзка ще започне почистване на дъното на язовир \"Студена\", каза Караниколов, цитиран от БТА.  \"Тук ще подаваме 300 литра в секунда. Когато язовир \"Студена\" надхвърли 10 милиона куб.м, водният режим ще бъде намален, или прекратен\", каза Станислав Владимиров. Заради строителните дейности до средата на февруари се ограничава движението по 1,2-километровия участък от третокласния път Големо Бучино - Перник.", "date": "2020.02.01", "title": "Удължава се бедственото положение в Перник с още 30 дни"}
{"url": "https://www.24chasa.bg/novini/article/8138170", "text": "Гражданите, които пристигат от Китай, или друга територия, в която има коронавирус, ще минават през термокамери и щателна медицинска проверка на летищата в София, Бургас и Варна. Това съобщи здравният министър Кирил Ананиев след спешната среща при премиера Бойко Борисов за мерките, които държавата е взела за ограничаването на вируса. Пристигащите, които имат температура или други симптоми, ще бъдат карани директно в болници и ще останат там 14 дни. Ако нямат симптоми пък, ще остават под домашно наблюдение от личния лекар за две седмици. Взели сме всички мерки, категоричен бе Ананиев. Още следващата седмицата той ще е в Брюксел на среща на здравните министри, на която ще се обсъждат общи мерки. Той увери, че има осигурени достатъчно маски, престилки и шапки, както за лекарите, така и за служителите на митническите пунктове. Вече са налични и маркерите, с които се доказва коронавирусът. \"Всеки китайски гражданин или гражданин на други държави, който е бил на териториите на други държави, където е разпространен новият коронавирус, ще бъде подложен на много щателни медицински проверки. Още с влизането на територията в България на летището ще преминат през термокамера, която е поставена на МВР контролата, а след като се установи температура или някакво друго неразположение, той незабавно ще бъде насочван към ВМА или лечебните заведения, които са се определили във Варна и Бургас и ще бъде под непрекъснато наблюдение, ако се наложи ще се прилага и лечение. Тези хора, които не показват наличие на неразположение, ще бъдат поставени също  под домашна карантина и те ще бъдат наблюдавани от личния лекар, като това ще се отнася не само за тях, но и техните семейства\", обясни здравният министър. На сайта на Министерството на здравеопазването пък ще бъде качен списък с държавите, където е установен коронавирусът. Той ще се актуализира непрекъснато и ще опишем симптомите на заболяването, за да може гражданите да са информирани, обясни още Ананиев.     От днес правителството обявява четвърта степен на опасността. Молим всички български граждани да не пътуват на цялата територия на Китай, призова вицепремиерът и министър на външните работи Екатерина Захариева. Препоръчваме настоятелно на всички български граждани да не пътуват за Китай, призова още Захариева. И обясни, че има готовности за вдигането на максималната пета степен, но това можело да се случи в понеделник или вторник. Тя съобщи, че утре сутрин правителството ще изпрати \"Спартан\", за да прибере двамата български граждани от Франция. Сега те са на територията на генералното консулство на Франция в Ухан. \"Още тази нощ те ще излетят за Южна Франция, където \"Спартан“-а заедно с екип от ВМА ще бъдат доведени в България и ще останат под карантина в болницата. Ако са показали принципи на заболяването в самолета, ще останат под карантина във Франция\", каза още Захариева. Третото момиче ще остане в Германия под карантина за 14 дни. Тя благодари на служителите ни в посолството в Пекин, които оказвали огромно съдействие на българските граждани.  \"Работим на терен, на входно-изходните пунктове на летищата е създадена организация на екипи, които работят. Призовавам всички граждани  да се отнасят сериозно към тази заплаха\", обясни вътрешният министър Младен Маринов.  ", "date": "2020.02.01", "title": "Термокамери и медицинска проверка за всички, които пристигат от Китай (Видео)"}
{"url": "https://www.24chasa.bg/novini/article/8138190", "text": "25-годишен мъж от Варна е установен да разпространява фалшиви банкноти в град Плиска и село Зайчино ореше, област Шумен. Това съобщиха от пресслужбата на ОДМВР-Шумен. Работата по случая е започнала, след като в 11.55 часа на 31 януари в РУ- Нови пазар е приет сигнал за прокарана в обръщение неистинска банкнота с номинал 100 лева в търговски обект в село Зайчино ореше. Криминалисти от РУ- Нови пазар изяснили марката и модела на автомобила - лек автомобил Мерцедес с варненска регистрация. Информацията е предадена на съседните областни дирекции. В това време в РУ- Нови пазар е приет втори сигнал за прокарана в обръщение неистинска банкнота също с номинал 100 лева в търговски обект в гр. Плиска. В късните часове снощи служители на отдел \"Икономическа полиция\" при ОДМВР- Варна са локализирали и спрели за проверка издирвания автомобил. Извършени са обиски и претърсвания на автомобила, и на водача- 25-годишен жител на Варна. Намерени са 4 броя банкноти с номинал от 100 лева всяка, със същия сериен номер. Извършени са претърсвания в семейни имоти в град Варна. На един от адресите в града е намерена компютърна конфигурация в работещ режим с отворени файлове, подготвени за отпечатване с банкноти с номинал от 100 лева, 50 лева и 500 евро. Открити са още отпечатана банкнота с номинал от 50 лева върху лист А4. Работата по образуваното досъдебно производство продължава под надзор на ОП- Шумен.", "date": "2020.02.01", "title": "Установиха варненец, пласирал фалшиви банкноти в Шуменско"}
{"url": "https://www.24chasa.bg/novini/article/8138224", "text": "Днес в България е Ден за почит към жертвите на комунистическия режим. За да изразят своята признателност към хилядите загинали, пред мемориала на жертвите до Националния дворец на културата дойдоха административният секретар на ГЕРБ и областен координатор на партията в София Цветомир Паунов, евродепутатът от ГЕРБ/ЕНП и заместник-председател на Групата на ЕНП в ЕП Андрей Ковачев, председателят на групата на ГЕРБ в СОС Малина Едрева, народните представители Десислава Атанасова, Станислав Иванов и Лиляна Друмева, кметът на Ловеч Корнелия Маринова, общински съветници от ГЕРБ, представители на ЖГЕРБ и МГЕРБ в София, както и много граждани. На церемонията присъства и председателят на Народното събрание Цвета Караянчева. Всички те положиха цветя пред мемориала и се поклониха пред паметта на жертвите на комунизма. “Точно преди 75 години датата 1 февруари влиза в историята на България с най-масовото произнасяне на смъртни присъди над политици. Месеци преди това и месеци след това живота си, свободата си, достойнството и имуществото си загубват хиляди. Учени, писатели, карикатуристи, журналисти, банкери, предприемачи. Факт е, че пораженията от това престъпление продължават да се проявяват под една или друга форма до днес. Вечна памет на жертвите“, заяви в словото си Цвета Караянчева. Народният представител от ГЕРБ и председател на Съюза на репресираните от комунизма „Памет“ Лиляна Друмева, подчерта че днес наш дълг е да увековечим паметта на всички онези българи, които са били смазани от комунистическия режим и са загубили живота си. „Въпреки всички зловещи факти от миналото - и до днес обществото продължава да бъде разделено по темата „комунизъм“, отбеляза тя. През 2011 година правителството на Бойко Борисов определи 1 февруари като Ден за признателност и почит към жертвите на комунистическия режим.", "date": "2020.02.01", "title": "ГЕРБ почете паметта на жертвите на комунистическия режим"}
{"url": "https://www.24chasa.bg/novini/article/8138272", "text": "Американският държавен секретар Майк Помпейо обеща истински напредък в отношенията на САЩ с Беларус, по време на днешното си посещение в Минск, предаде Франс прес, цитирана от БТА.  Това е първата визита на американски държавен секретар в Беларус от 1994 г. Наблюдава се затопляне на отношенията между Вашингтон и Минск след дълъг период, в който те бяха замразени, отбелязва Франс прес. Визитата на Помпейо в Беларус е част от обиколката му на бивши републики от СССР, която започна в Украйна и ще продължи в Казахстан и Узбекистан. Беларус, който е близък съюзник на Москва, по-рано бе определян от САЩ като \"последната диктатура в Европа\". \"Имаме вяра в способността ни заедно да постигнем истински напредък във всички аспекти на нашите отношения\", заяви Помпейо на срещата си с беларуския президент Александър Лукашенко. Лукашенко изрази задоволство от посещението на Помпейо в Беларус. \"Много добре е, че поехте риска да дойдете в Минск след различните недоразумения между Беларус и Съединените щати\", изтъкна беларуският лидер. Беларуският президент увери Помпейо, че Беларус самостоятелно ще избере своя път на развитие и няма намерение да става част от друга държава. Това стана ясно от изявление на самия Помпейо пред журналисти след срещата му с Лукашенко. \"Господин Лукашенко каза: Беларус е суверенна и независима страна и ние не можем да сме част от която и да е друга държава\", изтъкна американският държавен секретар. Лукашенко направи изявлението си на фона на засилилия се натиск на Русия върху Беларус, изразяващ се в увеличаване на цените на енергийните доставки и орязването на субсидии. Москва твърди, че Беларус трябва да се съгласи на по-дълбока икономическа интеграция с Русия, ако иска да получава енергийни доставки на цените на руския вътрешен пазар. По време на посещението си в Беларус Помпейо се срещна и с беларуския външен министър Владимир Макей. Американските производители са готови да доставят на Беларус петрол на конкурентни цени, каза Помпейо при срещата си с Макей. Беларус търси алтернативни доставчици на петрол след спор с традиционния си доставчик Русия, отбелязва Ройтерс. Русия спря петролните доставки за Беларус след 31 декември, припомня Асошиейтед прес. Двете държави не успяха да се договорят за цената на доставките за тази година по време на преговорите за задълбочаване на икономическата интеграция помежду им. Спирането на руските петролни доставки за Беларус не засегна доставките за Европа, но се отрази негативно върху Беларус, който разчита на Русия за над 80 процента от енергийните си нужди.", "date": "2020.02.01", "title": "Майк Помпейо обеща напредък в отношенията на САЩ с Беларус"}
{"url": "https://www.24chasa.bg/novini/article/8138285", "text": "Учени откриха доказателства за неандерталска ДНК в съвременни африканци, съобщиха Скай нюз и в. \"Дейли мейл\". Според специалистите от университета Принстън древни европейци са се върнали в Африка преди около 30 000 години и така са внесли неандерталска ДНК в местното население, предаде БТА.  Досега се смяташе, че само съвременните хора в Азия, Европа и Америка на наследили неандерталска ДНК след кръстосване, когато хората са излезли от Африка преди 60 000 години. Данни за неандерталска ДНК сред съвременните африканци нямаше. Учените са идентифицирали 17 мегабази неандерталска ДНК на човек. Това съответства грубо на 0,3 процента от африканския геном - значително по-малко от неандерталското наследство на европейците (51 мегабази на човек). Азиатците са с 55 мегабази - с 8 процента повече от европейците, а не с 20, както мислеха специалистите досега.", "date": "2020.02.01", "title": "Учени откриха неандерталска ДНК в съвременни африканци"}
{"url": "https://www.24chasa.bg/novini/article/8138331", "text": "Те са търсени във връзка с извършено тежко криминално престъпление Полицията издирва четирима мъже във връзка с извършено тежко криминално престъпление. Информация за тях може да бъде съобщена на тел. 112, както и в най-близкото поделение на МВР.                                                                                                                                                                                                                                                                                                                                ", "date": "2020.02.01", "title": "Вижте кого издирва МВР за тежко криминално престъпление"}
{"url": "https://www.24chasa.bg/novini/article/8138363", "text": "Румъния започна евакуация от Китай на моряци, работещи в различни местни корабостроителници, заради новия коронавирус, съобщава агенция Аджерпрес, цитирана от БТА.  Трима румънски моряци се очаква да пристигнат в родината си в близките дни, предстои предприемане на сходни мерки и спрямо още един моряк, съобщи днес Свободният синдикат на мореплавателите. По данни на синдиката, на кораби в различни корабостроителници в Китай работят над 40 румънски моряци. Свободният синдикат на мореплавателите препоръчва на румънските моряци, които се намират на кораби, отправили се към китайски пристанища, да предприемат адекватни мерки за защита и да останат на борда до пристигането на корабите на сигурно пристанище от гледна точка на риска за разболяване. Румънското министерство на външните работи и посолството на Румъния в Пекин съобщават, че засега няма ограничения за репатриране, освен от провинция Хубей. Световната здравна организация не препоръчва затваряне на границите на Китай. Международният форум по транспорта препоръчва на компаниите, които имат кораби, пристигащи на китайски пристанища, набор от предпазни мерки за моряците, отбелязва Свободният синдикат на мореплавателите.", "date": "2020.02.01", "title": "Румъния започна евакуация на свои моряци от китайски корабостроителници"}
{"url": "https://www.24chasa.bg/novini/article/8138380", "text": "Палестинският президент Махмуд Абас обяви днес скъсването на всички отношения, включително в областта на сигурността, между Палестинската власт, от една страна, и Израел и САЩ от друга, съобщи Франс прес, цитирана от БТА.  Абас направи това изявление на извънредна среща на Арабската лига в Кайро, посветена на американския план за уреждане на израелско-палестинския конфликт. Този план е \"нарушение на споразуменията от Осло\", подписани с Израел през 1993 г., заяви палестинският президент. Той уточни, че е изпратил послания на американската и израелската страна за скъсването на отношенията. В изказването си на срещата палестинският президент заяви също, че отхвърля възможността за водене на преговори с Израел на основата на мирния план на американския президент Доналд Тръмп, оповестен на 28 януари във Вашингтон. \"На масата за преговори няма място дори за част от американската сделка\", заяви Абас, цитиран от ТАСС. Той добави, че палестинците изцяло и категорично отхвърлят \"сделката на века\", но все още вярват в мира.", "date": "2020.02.01", "title": "Палестинският президент обяви скъсване на всички отношения с Израел и САЩ"}
{"url": "https://www.24chasa.bg/novini/article/8138394", "text": "41-годишен мъж почина при пътен инцидент в кв. \"Калугерица\" на град Каспичан, съобщиха от пресцентъра на ОДМВР-Шумен. Сигналът за произшествието е получен малко след 20:40 часа на 31 януари. Към мястото на инцидента са насочени екипи на полиция и спешна помощ. След пристигане било установено, че 28-годишна жена от Шумен, която била зад волана на лек автомобил БМВ с шуменска регистрация е блъснала пешеходец, който се движил по пътното платно. 41-годишният мъж, жител на кв. \"Калугерица\" починал на място. Жената, която е била зад волана на автомобила е правоспособна, тествана е за употреба на алкохол и наркотични вещества, като и двете проби са отрицателни. Образувано е досъдебно производство.", "date": "2020.02.01", "title": "41-годишен пешеходец загина, блъснат от кола в Каспичан"}
{"url": "https://www.24chasa.bg/novini/article/8138417", "text": "Иран забранява полетите до и от Китай заради опасенията около разпространението на коронавируса, съобщи министърът на здравеопазването Саид Намаки, цитиран от ирански медии и Ройтерс. Макар да няма потвърдени случаи на потенциално смъртоносния вирус в Иран, като причина за взимането на тази превантивна мярка Намаки посочи решението на Световната здравна организация да обяви извънредно положение, предаде БТА.  Иранският вицепрезидент Есхак Джахангири подчерта, че марката ще е само временна. Правителството на Узбекистан днес нареди на държавната авиокомпания да спре редовните полети до и от Китай заради епидемията. Стига да желаят, с чартърни полети в страната ще бъдат върнати узбекистански граждани, освен от Ухан, уточни кабинетът. Туркемнистанските авиолинии, които са национален превозвач на централноазиатската страна, прекратиха полетите си до и от Пекин, информира днес компанията. Мярката цели да предотврати разпространението на вируса 2019-nCoV, което накара много други страни да прекъснат транспортните си връзки с Китай, се посочва в изявлението на превозвача. Виетнам и Италия също спряха всички полети от и до Китай, Израел забрани самолети от Китай да кацат на негова територия, а САЩ и Япония препоръчаха на гражданите си да не пътуват дотам. Русия и Казахстан затвориха сухопътните си граници с Китай, а Монголия забрани пристигането на чужденци оттам. Международното летище \"Ербил\" в Иракски Кюрдистан отказа достъп на трима китайски граждани заради страховете около вируса, обявиха днес властите, цитирани от Ройтерс. Пътниците са върнати в Дубай, откъдето са пристигнали в Ербил. Авиокомпании от цял свят вече спряха временно да летят до Китай. Сред тях са Ер Франс (Air France), Луфтханза (Lufthansa), Бритиш еъруейз (British Airway) и азиатската Лайън еър (Lion Air), които изтъкнаха като причина намаленото търсене или безпокойството на екипажите, както и Търкиш еърлайнс (Turkish Airlines). Днес и Катар еъруейз (Qatae Airways) обяви, че от понеделник няма да лети до континентален Китай до ново нареждане, предаде Ройтерс. Три филипински авиокомпании също отмениха полети до и от Китай, съобщи ДПА.", "date": "2020.02.01", "title": "Иран и Узбекистан също забраняват полетите\nдо Китай"}
{"url": "https://www.24chasa.bg/novini/article/8138431", "text": "Председателят на държавната комисия по хазарта Александър Георгиев е на свобода срещу 40 000 лева гаранция. По-рано днес стана ясно, че и той е бил обвинен, но е съдействал на прокуратурата.  Георгиев няма обвинение за участие в организираната престъпна група, на която за лидер се сочи бизнесменът Васил Божков, а за длъжностно престъпление. Освен него е обвинен още един служител на комисията, стана ясно от думите на наблюдаващия прокурор Венцислав Фердинандов.  Той потвърди, че трима от групата с лидер собственика на \"Нове холдник\" са задържани извън пределите на страната. И в момента е задвижена процедурата по тяхното екстрадиране.  Единият е Васил Божков, другият е Борис Бекяров. Все още не е известно името на третият. Междувременно в специализирания съд се гледа мярката за неотклонение на Огнемир Митев, който е бивш шеф на комисията по хазарта. Според свидетели той човекът, на когото са предлагани по 10 000 лева на ден, за да иска отнемане на лицензи на конкурентни на Божков фирми. Самият Митев много запалено се бранеше пред съда, \"Издал съм лицензи на 5 международни компании и 2 български. Това лично засяга интересите на г-н Божков, защото рикошира върху доходите. Той обясни още, че не е било възможно всеки ден да проверява колко лотарийни билети са продадени над 10 000 пункта в цялата страна, където се продават талоните. Аз не мога да разпоредя ревизия. Ако бях направил това да затворя тези 10 000 пункта на фирма, която на месец плаща 5 млн лева данъци, щяхме да сме осъдени\", обясни още той.  Митев уточни още, че е на 67 години и че ще съдейства на разследването и няма да се укрие. Съдът ще се произнесе в 16 ч. ", "date": "2020.02.01", "title": "Шефът на комисията по хазарта на свобода срещу 40 000 лева гаранция"}
{"url": "https://www.24chasa.bg/novini/article/8138467", "text": "Група пещерняци от Ракитово намериха продължение на пещерата “Леденика”, разположена на 16 км от Враца. Те  навлезли 250 м навътре, а по-късно през тясна и ниска галерия проучили още 500 м, съобщиха от местното пещерно дружество. Групата успяла да достигнат меандър с река, който е широк около 3 метра и висок 10 метра. Пещерняците тръгнали най-напред срещу течението на подземната река и достигнали до място, където огромна скала прегражда меандъра. През следващите дни проучванията на пещерата ще продължи. Досега бе известно, че пещерата е дълга 320 м и е пълна с множество галерии и интересни калцитни форми – сталактити, сталагмити и сталактони, формирани в продължение на хиляди години „Леденика” е известна със своите десет зали, а най-голямата и наречена Концертна , заради прекрасната й акустика . Всички зали са богати на образувания, някои от тях са наречени с различни имена заради интересната им форма – Крокодила, Главата на великана, Сокола, Дядо Коледа, Къщичката на баба Яга и много други. Под Концертната зала се намира още една – Хладилника. В минали времена хората са я ползвали за съхраняване на бубено семе.", "date": "2020.02.01", "title": "Откриха продължение на пещерата „Леденика”"}
{"url": "https://www.24chasa.bg/novini/article/8139127", "text": "Националният съвет за борба с дискриминацията в Румъния се самосезира във връзка със случай на двама законно наети работници от Шри Ланка, за които бе съобщено, че ще бъдат изтеглени от производствената линия в местна хлебарница, тъй като жителите не желаят да купуват хляб, направен от тях, съобщава агенция \"Медиафакс\", цитирана от БТА. Над 300 души се събраха днес в Културния дом в село Дитръу, окръг Харгита, за да обсъдят ситуацията с двама граждани на Шри Ланка, законно наети на работа в местната хлебарница. Присъстващи на събранието заявили, че не искат емигранти в селото. Хлебарницата има над 90 работника, като 18 от тях са местни жители на Дитръу, а останалите живеят в района. Поради недостиг на персонал, собственикът на хлебарницата наел законно двама души от Шри Ланка. Местните жители обаче са недоволни, тъй като сметнали, че чужденците са нелегални имигранти и се страхували, че ще създадат проблеми в селото. Собственикът на хлебарницата се извини на местното население за създаденото неудобство и предложи да извади работниците от Шри Ланка от производството и да им възложи друга работа. Председателят на Националния съвет за борба с дискриминацията съобщи днес за агенция Медиафакс, че съветът се е самосезирал по случая и в понеделник ще предложи стартиране на съответната процедура.", "date": "2020.02.01", "title": "Румънци не желаят да купуват хляб, произведен от граждани на Шри Ланка"}
{"url": "https://www.24chasa.bg/novini/article/8139255", "text": "Има възможност индустрията в Перник да се захранва с вода за промишлени нужди от язовир „Бушляк”, съобщи министърът на икономиката Емил Караниколов. За целта трябва да бъде изграден тръбопровод с дължина 800 метра и да бъде направен ремонт на съществуващ канал. По думите на министъра към момента има неофициален отговор от „Стомана индъстри“, че водата от язовир „Бушляк“ отговаря на техните изисквания. Чакат се становища и от други предприятия, намиращи се в индустриалната зона на града, предаде  . Министърът подчерта, че ако се направи водопровод само за едно дружество, това се счита за държавна помощ и добави: „Там има индустриална зона и ако може няколко предприятия да се възползват от това, веднага ще започнем и този проект по отношение на вода, която може да се използва не за питейни и не за битови нужди, а потвърдено вече от „Стомана” – само за производствени нужди. Това означава да нямаме проблем чисто в икономическо отношение“. Междувременно стана ясно, че бедственото положение в Перник е удължено с още 30 дни. Решението е на Областния кризисен щаб и влиза в сила от 2-ри февруари, съобщи областният управител Емил Костадинов.", "date": "2020.02.01", "title": "Индустрията в Перник може да получава вода за производство от язовир „Бушляк”"}
