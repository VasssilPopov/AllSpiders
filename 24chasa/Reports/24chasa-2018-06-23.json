{"url": "https://www.24chasa.bg/novini/article/6927764", "text": "Беглецът от затвора в Ловеч Борис Иванов бе задържан вчера следобед в ловешко село след мащабна акция по издирването му, която продължи близо 15 ч. Тя започнала към 1,30 ч в нощта срещу събота и завърши с ареста на рецидивиста минути след 16 ч. Полицаите първоначално търсили осъдения за изнасилване и грабежи бандит в 3 ловешки села - Александрово, Дренов и Деветаки. На мястото бил и главният секретар на МВР Младен Маринов. Претърсили къщи, гори и полета и ниви със слънчоглед, но без резултат. В събота следобед полицаите получили сигнал, че Иванов е забелязан да се движи по жп линиите край с. Летница, което също е в района. Подгонили го и за да се изплъзне, той взел баба за заложник. След намесата на баретите обаче жената била освободена, а Иванов задържан. Осъжданият за грабежи и изнасилвания бандит е лежал в затворническото общежитие към Ловешкия затвор. 48-годишният циганин работел в мандра, където чистел заедно с други лишени от свобода. Той избяга от обекта в четвъртък около 10 ч и оттогава го издирваха. В петък 68-годишната Гюлза от село Александрово подала сигнал в петък, че е видяла Борис. Разпознала го от снимката, разпространена в медиите след бягството. Познал го и млад мъж от селото. “Снощи в 1,30 ч кучетата започнаха да лаят. Сам беше. Скрихме се и веднага се обадихме на МВР. Много полицаи дойдоха. Да беше почукал да иска хляб или водичка, щяхме да му дадем. Какво да правим? Ние сме страхливи”, разказа бабата пред кореспондента на националното радио в Ловеч. Целият състав на областната дирекция в Ловеч и полицаи от София се включили в издирването на беглеца. Хеликоптер, кучета и десетки бронирани коли на жандармерията и баретите бяха в събота на мястото, където се предполага, че се крие Иванов. Междувременно, преди да бъде задържан, рецидивистът бе търсен успоредно в цялата страна, защото имал навик да пътува на автостоп и можеше да е стигнал до всяко кътче на страната. където се подвизавал за последно на свобода, както и затворници, пуснати наскоро. Полицаи от Сливен заловили друг издирван при проверка на игрална зала в града, но не и Борис Иванов.  Изоставени къщи, жиилща на приятели от затвора по циганските махали и дори гробище са любимите скривалища на беглеца от ловешкия затвор, показва досието му. Както “24 часа” писа в петък, Борис не за първи път бяга от затвора, или по-точно се отклонява* от обекта, където работи (*по думите на зам.-правосъдния министър Николай Проданов и МВР шефа Валентин Радев). И двамата обясняваха, че случаят няма общо с начина, по който Владимир Пелов и Радослав Колев избягаха от софийския затвор. И докато Пелов бе убит при престрелка в Ботевград, Колев още се издирва. При предишния случай в средата на май 2010 г. Борис Иванов е в затворническото общежитие “Разделна” към варненския затвор. Работи на обект и бяга. 3 дни по-късно нахлува в къщата на самотна старица от с. Щипско. Връзва я, ограбва ѝ парите и я изнасилва. Заловен е 3 седмици след престъплението и е върнат в затвора. Ето как се развиват събитията след първото бягство на Борис Иванов. Както и в четвъртък, той бил изведен на работа на външен обект във Варна. Тръгнал си, без да пита никого. Застанал на пътя за Добрич близо до индустриалната зона и почнал да вдига палец, за да го качат на автостоп. Късметът му се усмихнал скоро и в 16 ч той вече бил в гр. Суворово, който е на 40 мин с кола. Там живеел негов приятел от затвора, където Борис прекарал половината от съзнателния си живот заради кражби и грабежи. В Суворово пил кафе със съкилийника си, след това пристигнал и друг бивш пандизчия с брат си. Те го качили в колата си и го откарали у тях. Там Борис се нахранил и пил бира. После ги помолил да го откарат до Вълчидол. Приятелите му обаче нямали пари и го отпратили с 2 лв. Тогава, отново на автостоп, Борис стигнал до с. Карапелит, област Добрич, където живеел негов братовчед. Преспал и на следващия ден с каруцата му потеглил за варненското с. Страхил, където братовчед му бил на сватба. Неканеният Борис Иванов се отблагодарил за храната, която му дали на тържеството, като сервирал и отсервирал посудата. После отново с каруцата се върнали в дома на братовчед му в Карапелит. Преспал, и на другия ден потеглил за с. Щипско. Останал без пари и гладен, още сутринта набелязал жертвата си - старица на 89 г., която простирала в двора. който е само на 3 км оттам. По пътя срещнал друг циганин с каруца. Като го видял, Борис се зарадвал - познал свой съкилийник от затвора. Оказало се обаче, че това е негов брат, а познатият му вече е починал. Заприказвали се и Борис се качил на конския впряг. Пренощувал във Вълчидол и почерпил семейството с бира от парите, които взел от изнасилената баба. После си тръгнал и почнал да скита по селата. Заловен е на 3 юни 2010 г. и е върнат зад решетките. Пуснат е от затвора на 23 декември 2010 г. Разследването за грабежа и изнасилването на старицата от Щипско още не е приключило и Борис Иванов се оказва на свобода съвсем законно. Две седмици по-късно, на 7 януари 2011 г., той отново извършва грабеж. Този път в с. Владимирово до Добрич, където скита. Носи раница с всички вещи, които има, сред тях и нож. В 10,30 ч минава по центъра и решава да ограби продавачка в магазин. Оставя раницата на пейката пред бакалията и взема в ръка само ножа. Казва на продавачката да му даде 2 кутии цигари и тя се обръща към щанда. В този момент бандитът я хваща за ръката и опира острието в шията ѝ. Леко я порязва, за да я сплаши. “Дай цигарите и парите, иначе ще те убия”, изсъсква Борис. След това отскубва обеците от ушите ѝ, без да ги разкопчава. Потича кръв. От болката продавачката го изритва и той пада върху щанд със стока. След това изчезва. Продавачката тръгва след него. Опитва да спре мъж с кола, който минава по улицата, но като разбрал за какво става дума, той се уплашил и избягал. През това време Борис се върнал, взел раницата от пейката пред магазина, отново заплашил жената и тръгнал да търси скривалище. В края на селото видял необитаема къща, заключена с катинар. Разбил го и влязъл. Стоял няколко часа. Тършувал навсякъде. Намерил дрехи. Свалил своите и сложил тези на собственика на необитаемата къща. В торби започнал да тъпче плячка от къщата - панталони, ракия, ножове, терлици, чорапи, шампоани, дезодоранти и дори крем против бръчки. След това си тръгнал и започнал да търси ново скривалище. Наблизо било гробището и Борис седнал между кръстовете с плячката. За негов лош късмет кварталният полицай правел обход точно там и вече издирвал нападателя на магазинерката. Погледите им се срещнали. Тогава Борис изоставил торбите си и хукнал към близката гора. Полицаят го подгонил и предупредил, че ще стреля. Иванов обаче продължил. Униформеният гръмнал със стоппатрон, грабителят се стреснал и след малко бил заловен. С белезници на ръцете той е откаран в следствения арест в Добрич. 4 месеца по-късно се признава за виновен и влиза в затвора. До 21 юни 2018 г., когато отново бяга от обекта, където работи. Търсен с европейска заповед за арест мъж бе задържан в Сливен по време на акцията за издирването на беглеца Борис Иванов. 45-годишният мъж бе хванат при проверка в казино в града. Полицаите нахлули там и поискали личните документи на всички в игралната зала. Мъжът хукнал да бяга, но униформени го спрели на изхода на казиното. Мъжът е задържан за 24 ч и може да го екстрадират.", "date": "2018.06.23", "title": "Беглецът от ловешкия затвор   задържан в  Летница, опитал да вземе  баба за заложник (Обзор)"}
{"url": "https://www.24chasa.bg/novini/article/6927924", "text": "Поздравявам всички служители в системата на МВР, които участваха в издирването на избягалия затворник. Професионалната им работа успя да върне в затвора беглеца и да предотврати евентуално негово следващо престъпление, написа Цветан Цветанов в личния си профил във фейсбук. Благодаря и на всички граждани за подадените сигнали и активното съдействие на органите на реда по време на издирването. Това за пореден път доказа, че когато държавата и гражданите работят заедно резултатите винаги идват, завърши поста си Цветанов.", "date": "2018.06.23", "title": "Цветанов: Професионалната работа на МВР успя да върне в затвора беглеца"}
{"url": "https://www.24chasa.bg/novini/article/6927765", "text": "Много млади хора са се събрали пред входа на Троянската света обител в съботната утрин. Цари весело настроение, но се усеща и нетърпението на някакво очакване - личи по често отправяните погледи към пътя. Между хората непрекъснато се движи народният избраник Иван Миховски, който спира за малко, за да се ръкува с този или онзи познат, може и непознат. Той е главното действащо лице в това, което предстои, става ясно от разговора ни, докато чакаме да стане време за втория молебен за чадородие в храма. За първия “24 часа” разказа преди 2 години. Идеята за молба към Бога да дари с рожби семействата с репродуктивни проблеми дошла съвсем спонтанно при един разговор между игумена на манастира Величкия епископ Сионий и Миховски. “Моето семейство бе едно от тези, които имат нужда от Божията благословия”, припомня си депутатът. Дядо Сионий предложил да направят молебен, да подменят старата рамка на чудотворната икона на Света Богородица Троеручица, а парченца от нея да раздадат на вярващите, та да имат подкрепата на Божията майка. Съпругата на Миховски е координатор във фондация “Искам бебе”, което също го направило съпричастен на проблемите им. Започнал всеотдайно да работи за каузата във всяко семейство да има детски глъч и смях. Дори отбелязването на рождените си дни посветил на това дело - превърнал ги в празници за благотворително набиране на средства, които после дарява на семейства за процедури инвитро. С негова помощ вече са се родили три дечица, на път е четвъртото. “Момченце ще е, стискам палци и се моля всичко да е наред”, навлажняват се очите на Миховски. Лицето му просветва в широка усмивка, когато най-сетне се появява черен автомобил и от него слиза председателят на парламента Цвета Караянчева. Сред най-личните посрещачи е млада празнично облечена жена, държаща бебешка количка тандем. Това е Ваня Христова, координатор на бургаската структура на фондация “Искам бебе”. А в количката са двете ѝ дъщерички Зорница и Ванеса, които на 28 юни стават на годинка. В храма вече ги очаква купелът със светена вода, в който ще приемат своето кръщение. А Цвета Караянчева ще бъде тяхна кръстница.   “Появата на двете деца е свързана с молитвите на тяхната 8-годишна сестричка, която лягаше и ставаше с идеята, че иска да стане кака”, обяснява щастливата майка. Те също са заченати инвитро. Малките сами избрали Цвета Караянчева за кръстница, обяснява Иван Миховски. Когато в парламента готвели награждаването за инициативата “Ангели на благодарността” и Караянчева се появила, едното момиченце протегнало ръце към нея като да я прегърне Майка им решила, че това е знак, с който трябва да се съобрази. “Не можех да откажа на милата покана. Много съм щастлива, че съм патрон на такова събитие”, каза парламентарната шефка, преди да потъне в прегръдката на Ваня Христова. Изразява надежда молебените да станат традиция и всяка година по това време да се срещат и да се молят във всяко българско семейство да има дете. Пъстрото множество се отправя към храма и го изпълва. Молебенът започва, дядо Сионий извисява глас в молитва към всевишния. Сетне всяко семейство, очакващо небесна подкрепа, получава благословия от игуменската десница, преди да измоли такава от чудотворната икона. Тържественият ритуал по кръщаването на двете дечица започва с гръмкия плач на Ванеса. Момиченцето е стресирано от многото внимание, от претегнатите ръце. Кръстницата напразно се опитва да го успокои. Още по-силен става плачът, когато събличат дрешките му и епископът го поема. Потапят го в купела, а Цвета Караянчева го загръща в мека кърпа. Ритуалът се повтаря и със Зорница. А после получават дарове от кръстницата и сребърни кръстчета, които да им напомнят за този ден. Толкова усмивки греят по лицата на хората, споделили църковното тайнство на щастливите родители. Облаците, скривали слънцето до този миг, се разпръскват и става светло - денят грейва. “Готвим изненада на Иван Миховски. На празненството за поредния му рожден ден ще получи официалния приз на фондация “Искам бебе” - управителният съвет единодушно реши да е вторият носител на наградата”, казва Радина Велчева, председател на фондацията.", "date": "2018.06.23", "title": "Цвета Караянчева стана кръстница на близначките Ванеса и Зорница"}
{"url": "https://www.24chasa.bg/novini/article/6927931", "text": "Италия заяви днес, че \"арогантната\" Франция рискува да стане неин \"враг номер едно\" по въпросите на миграцията, предаде Ройтерс, цитирана от БТА. В отговор на коментарите на Еманюел Макрон, който каза, че мигрантските потоци към Европа са намалели в сравнение с преди няколко години, италианският вицепремиер Луиджи ди Майо каза, че френският президент няма връзка с реалността. \"Италия действително е изправена пред извънредна ситуация с миграцията и това отчасти се дължи на факта, че Франция продължава да връща хората на границата си. Макрон рискува да направи страната си враг номер едно на Италия относно тази извънредна ситуация\", написа Ди Майо на страницата си във \"Фейсбук\". \"Истината е, че Европа не изпитва миграционна криза със същия магнитуд като тази през 2015 г.\", каза френският президент. \"Страна като Италия не изпитва въобще същия мигрантски натиск като миналата година. . . Днес сме свидетели на политическа криза. . . свързана с вторичните придвижвания между европейските страни\", добави той. Но италианският вътрешен министър Матео Салвини каза, че в страната му са пристигнали 650 000 мигранти по море през последните четири години. В Италия са подадени 430 000 молби за убежище и са били подслонени 170 000 \"предполагаеми бежанци\" за общата сума от 5 милиарда евро. \"Ако това не е проблем за арогантния президент Макрон, ние го призоваваме да спре да обижда и вместо това да покаже малко великодушие, като отвори вратите на Франция и допусне децата, мъжете и жените през Вентимиля\", заяви той в комюнике, имайки предвид североизточния италиански град на границата с Франция.", "date": "2018.06.23", "title": "Италия: Арогантната Франция рискува да стане наш враг номер 1 заради миграцията"}
{"url": "https://www.24chasa.bg/novini/article/6927921", "text": "\"Уважаеми асистенти искаме да ви уведомим ,че поради новите условия в Европа,ще ни задължат да променим системата на работа /както и за международните шофьори ,строителните работници /целта им е да ни премахнат от пазара. При първа възможност и яснота ще бъдете информирани своевременно. Дейността на фирмата продължава, но тя работи до сега със системата командировки и се изисква промяна това нито е нередно нито е криминално и не е нарушение . Просто искат да вземат данъците в тяхната държава и тук ние нямаме никаква вина това е на международно ниво. До дни ще има яснота относно новата система на работа просто се изисква време. Искаме да бъдете спокойни и благодарим за разбирането от ваша страна.\" , която с мрежа от свои фирми в България, Белгия и Холандия от години изпраща българки като социални помощнички за възрастни хора. Много от тях, изпратени чрез фирми на Тереза и на сестра й Силвия, са били измамени, като някои от тях вече успяха да осъдят сестрите за неизплатени заплати.  \"Уважаеми асистенти, както вече ви уведомихме, фирмата продължава своята дейност ,работи и не е затворена или фалирала както се носят слухове в социалните мрежи.Работи по изготвянето на новите договори но всичко това отнема време когато се финализират, вие ще бъдете запознати своевременно с новите промени.В този ред на мисли ,се появиха отново в социалните мрежи публикации относно работата на фирмата по точно в група във фейсбук Българки в Белгия публикувани от лица ,които водят агитация и опетняват с невярна информация ,целят да съботират дейноста и работата на настоящите асистенти и най вече на бъдещи на жени които чакат за работа.\" Международно разследване на журналисти от Белгия, Холандия и „24 часа” в България  . Изплащани са им смешни суми на фона на договорите, които са подписвали с фирми на сестрите Силвия и Тереза Мюлер от Велико Търново.  и веднага предизвика скандал и дебат по темата в белгийския парламент, след като депутати повдигнаха въпроса към социалния министър.  В същия ден вечерта бе излъчен    в предаването Telefacts на белгийската телевизия VTM (филмът може да се гледа след безплатна регистрация в сайта на телевизията). На 13 юни разследване по темата   от журналистките Анук Хофкенс и Ясмин Пост.  в периода 2013-2018 г. Главна инспекция по труда в България е проверявала 24 пъти седем свързани фирми на сестрите Мюлер. „Констатирани са нарушения, свързани с нерегламентираното командироване на работници и служители в рамките на предоставяне на услуги, като заплащане на възнаграждения под минималното за приемащата държава, нерегламентирани удръжки, незаплащане с увеличение на положен труд на официални празници, работен ден, по-дълъг от законоустановения за Белгия, хората са изпращани без предварително да бъдат информирани за минималните условия на труд и др. За всяко установено нарушение са предприемани принудителни административни мерки, а за някои е търсена и административнонаказателна отговорност”, съобщават от инспекцията.  „Веднага след публикациите в белгийската преса от края на май, според които през различни български фирми, управлявани от едни и същи лица, в Белгия се командироват в разрез със закона работници за осигуряване на грижа на възрастни хора в домовете им, е започнала   в споменатите дружества.  Вие всички ,които сте работили и работите и ще продължавате да работите знаете,че управителите са били точни в изплащането на възнагражденията внасяне на социални и здравни осигоровки и други облаги които всички са ползвали.Винаги са се съобразявали с това, кой кога иска и може да замине ,да се прибере ,настаняване на адрес ,прибиране и контакт с координатор по всяко време.Винаги когато някой е поискал помощ за каквото и да е било, му е било оказано съдействие ,много могат с ръка на сърце да го кажат и потвърдят.Това ,което се пише от недоброжелатели цели само и единствено агитация ,съботаж,изнасяне на невярна информация и отказване на жени които работят и такива които искат да работят при нас.Тези публикации са само и единствено да ни махнат от пазара нас българките ,защото знаят че сме по добри от другите ,ние трябва да си защитим пазара това е важно за нас разчитаме на тази работа и доходите които тя ни носи.\"  „С човек като Тереза не може да се разговаря, аз съм безкрайно обидена, никой не ме е ругал така. Тя ни има за роби и ни го е казвала в прав текст. Посягала е физически на хора в офиса, това е система на поведение.” „Ако видя Тереза, бих й казала всички \"кирливи ризи\" право в очите, защото не съм роб и никой няма право да се подиграва с мен.” „Ако видя Тереза, бих й казала да помни, че има Господ. 6 месеца съм работила без почивен ден!”. \"Ако видя Тереза, бих й казала, че ми е жал за нея.\" Това заявиха емоционално пред „24 часа” четири българки, пострадали от престъпната мрежа, които се свързаха с нас след първата ни публикация. Заедно с други жертви те подготвят колективен иск заради неизплатените си заплати и преживения тормоз и унижения. Тъй като след публикациите за стила им на работа и започналите проверки явно е настанала паника както сред социалните асистенти, така и в белгийските и холандските семейства, където са изпратени,  \"Уважаеми асистенти, искаме да ви информираме че до няколко дни децата/настойниците/ на вашите пациенти ще им се обадят за да им дадат информация за да се изяснят нещата относно промените ,но трябва още малко време и нека всички да бъдат спокойни както от ваша страна, така и от страна на пациентите. Моля да предадете това на семействата които са ви поверени и за които полагате грижи.Лека работа и предварително благодарим за разбирането.\"  Подсъдимата дори не се е явила в съда по време на процеса. Тереза е трябвало и да плати глоба от близо 5 милиона евро. Това става ясно от съдебните регистри. До момента и двете наказания не са изпълнени и Тереза е на свобода.", "date": "2018.06.23", "title": "Сестрите Мюлер сменят системата, с която от години мамят българки, обвиняват Европа"}
{"url": "https://www.24chasa.bg/novini/article/6927943", "text": "Склад с бърбън в САЩ се срути, а хиляди бурета с ценното питие започнаха да се търкалят надолу по хълм, предава Нова телевизия. Фабриката работи от 1792 г. и в склада й се съхраняват 20 000 барела. По първоначална информация обаче само 9000 от тях са били засегнати от сруватнето. Все още не е ясно дали течността в някои от тях е изтекла. Бърбън не е попаднал в близката река, сочат пробите от водата. При инцидента няма пострадали хора.", "date": "2018.06.23", "title": "Склад за бърбън се срути в САЩ, хиляди бурета паднаха в дере (Видео)"}
{"url": "https://www.24chasa.bg/novini/article/6927957", "text": "Иракският премиер Хайдер ал Абади и духовникът Муктада Садр обявиха днес, че политическите им формации, които завършиха съответно на трето и на първо място на парламентарните избори през май, ще влязат в съюз, предаде Ройтерс, цитирана от БТА. Двамата заявиха на пресконференция в свещения шиитски град Наджаф, че съюзът им ще надмогне верските и етнически разделения. По-рано през юни Садр и завършилият на второ място Хади ал Амири, близък до Иран командир на шиитска милиция, обявиха съюз между техните формации. Не е ясно дали днешното изявление означава, че трите най-големи политически сили са влезли в широк политически съюз.", "date": "2018.06.23", "title": "Иракският премиер и духовникът Муктада Садр обявиха съюз между политическите си формации"}
{"url": "https://www.24chasa.bg/novini/article/6927788", "text": "С концерт на Валя Балканска и ансамбъл \"Родолюбие\" българите в Молдова отбелязаха предстоящото приключване на Българското председателство на Съвета на ЕС, предава БТА. Съвместния концерт на певицата от България и артистите от Молдовския град Тараклия, който беше организиран от българското посолство в Молдова, се проведе в град Твърдица на район Тараклия. В залата се събраха изключително големи почитатели на българските народни песни и танци. Посланикът на България Петър Вълов каза пред медиите, че освен отбелязването на завършването на Българското председателство на Съвета на ЕС, другата цел на мероприятието е българската диаспора в Молдова да се запознае с прочутия глас на Валя Балканска. Освен посланика Петър Вълов на артистите ръкопляскаха съветникът по култура и образование на посолството Георгий Йовков, търговският представител Борислав Денев, новоназначеният български консул в Тараклия Ангел Маринков, заместник-председателят на район Тараклия Павел Тарлев и други. Заместник-кметът на град Твърдица Наталия Доломанжи от името на кмета обяви Валя Балканска за почетен жител на Твърдица, като й връчи съответстващ документ и подарък за спомен. След концерта, който продължи около два часа, притежателката на \"космическия глас\" призна, че й беше много приятно и в същото време много отговорно да работи с професионалисти от ансамбъла \"Родолюбие\", да пее пред жителите на Твърдица, където радеят за българското, а възрастните жени все още помнят и пеят български народни песни.", "date": "2018.06.23", "title": "С концерт на Валя Балканска българите в Молдова отбелязаха края на председателството на Съвета на ЕС"}
{"url": "https://www.24chasa.bg/novini/article/6927792", "text": "Няколко души бяха ранени днес при експлозия на стадион в град Булавайо, където се провеждаше предизборен митинг на президента на Зимбабве Емерсън Мнангагва, съобщи Франс прес, цитирана от БТА. Президентът не е пострадал и е евакуиран на безопасно място, заяви неговият говорител Джордж Чарамба. Първоначално бе съобщено за няколко убити. Говорител посочи, че се води разследване и изтъкна, че срещу Мнангагва са били извършвани \"многобройни покушения\" през последните години, съобщи Асошиейтед прес. Мнангагва пое властта през ноември след като управлявалият 37 години президент Робърт Мугабе се оттегли от поста под натиска на военните, припомня АП. Експлозията станала след приключването на митинга, близо до трибуната в момента, когато президентът и други официални лица слизали от нея. Ройтерс съобщи, че вицепрезидентите Константино Чивенга и Кембо Мохади, както и един министър били леко ранени при експлозията. Държавни медии окачествиха експлозията като опит за убийство.", "date": "2018.06.23", "title": "Експлозия на предизборен митинг в Зимбабве, има ранени"}
{"url": "https://www.24chasa.bg/novini/article/6927075", "text": "По всичко личи, че думата “граф” преследва италианските премиери. Предишният - Паоло Джентилони, е наследник на една от най-известните фамилии графове от Толентино, изиграла важна роля в италианската история. Сегашният - Джузепе Конте, пък носи “граф” (на италиански – конте) във фамилното си име. Когато за първи път спрегнаха името на 53-годишния Джузепе Конте за вероятен премиер, всички се зачудиха кой е този световно неизвестен адвокат и професор по частно право. Казват, че президентът Серджо Матарела и съветниците му също чули името му за първи път в живота си и се впуснали да проучват кой стои зад него. И всичко това – въпреки професионалната Сред тях са например специализации в Нюйоркския университет и в Сорбоната, които самите учебни заведения опровергаха. Всички се запитаха – кой всъщност е този преподавател по право във Флоренция, който стъписа дори собствените си студенти, неподозиращи нищо за приятелствата му в средите на движението “5 звезди”, което го издигна за премиер? Малко по малко обаче мистерията около анонимния професор Конте започна да се разплита. И Джузепе Конте подобно на вицепремиерите и лидери на “5 звезди” и Лигата Луиджи ди Майо и Матео Салвини отиде сам в президентския дворец, за да се закълне. И той като тях обаче е ерген само за фасада. В действителност в живота му има две жени – бивша и сегашна. Бившата е негова колежка – 44-годишната адвокатка Валентина Фико, Казват, че са запазили отлични отношения, въпреки че семейството им вече е в миналото.   И двамата живеят на метри един от друг в идеалния център на Рим. Сегашната първа дама в действителност е друга – 30-годишната красива блондинка Оливия Паладино, която произлиза от видна фамилия римски богаташи. Те са собственици на един от най-луксозните хотели в Рим – “Плаза”, на централната Виа дел Корсо. Или с други думи, още Сегашната жена на Конте е копие на майка си – известната от 70-те години шведска актриса и певица Ева Олин, която италианските режисьори наричаха Русата нимфетка. През 1969 г. тя е кандидатка за “Златен глобус” като дебютираща актриса, но наградата ѝ отмъква под носа Оливия Хъси от “Ромео и Жулиета” на Франко Дзефирели.  С новата си работа Конте няма нужда да сменя местожителството си - домът на бившата му жена, на сегашната, хотелът на родителите ѝ, в който тя работи, адвокатската му кантора и премиерският дворец са на метри един от друг. Още като се яви за пръв път пред италианците, Конте впечатли с вида си на конте. Незнаещите нищо за него журналисти забелязаха веднага изгледа му на английски денди, което се вижда от всеки детайл в облеклото му. После се разбра, че Конте е пристрастен и към автомобилите за дендита - Той обаче я скри в гаража си и вместо това ползваше все услугите на таксита, за да стига до президентския дворец по време на “совалките” си преди назначаването му за премиер. Въпреки че днес целият свят на Конте е заключен в зона от 500 кв. м в центъра на Рим, където са домовете и офисите му, премиерът на Италия съвсем не идва от богата фамилия. Той пристига да учи право в римския университет “Сапиенца” от южната област Пулия, откъдето произхожда. Джузепе Конте е роден в селцето Волтурара Апула с 400 жители в семейството на общинския секретар Никола и началната учителка Лилина. Семейството се мести в близкия Сан Джовани Ротондо - града на много тачения италиански светец Пий. Всички във фамилията, включително и сестра му Мария Пия - банкова служителка, са ревностни католици.  Още от малък Джузепе показва две неща – че Затова и отива да учи право, а после се насочва към университетската кариера. Всъщност неговият асистент в Университета на Флоренция – Алфонсо Бонафеде, настоящ министър на правосъдието, е човекът, който свързва Конте с популисткото движение “5 звезди”. Дотогава Конте показва все привързаност към Демократическата партия на Матео Ренци. Бонафеде обаче представя шефа си на Луиджи ди Майо, лидер на “5 звезди”, който го харесва за министър на държавната администрация. После обаче нещата вземат друга насока – след като става ясно, че нито Салвини, нито Ди Майо ще бъдат премиери, двамата се споразумяват да предложат за такъв Джузепе Конте. Мнозина обясняват това с факта, че тихият и “анонимен” професор е идеален за ролята на кукла на конци в ръцете на двамата лидери. Но дали ще бъде наистина така?", "date": "2018.06.23", "title": "Италианският премиер - денди с име на граф"}
{"url": "https://www.24chasa.bg/novini/article/6927826", "text": "Общо 635 журналисти от 34 страни са получили акредитации, за да отразяват предсрочните президентски и парламентарни избори в Турция, предаде Анадолската агенция, цитирана от БТА. Главната дирекция по пресата, излъчването и информацията на Турция е издала акредитациите за чуждестранните журналисти. Дирекцията съобщи, че за журналистите ще бъдат създадени всички необходими условия за отразяване на гласуването. За представителите на медиите са създадени пресцентрове в Анкара, Истанбул и Диарбекир. В пресцентровете има монитори, по които ще се излъчват данните на Висшата избирателна комисия на Турция и на държавната Анадолска агенция. Общо 415 наблюдатели от осем международни организации са пристигнали в Турция, за да следят изборите в страната. Най-много са наблюдателите от Организацията за сигурност и сътрудничество в Европа (ОССЕ) - 234, информира Анадолската агенция.", "date": "2018.06.23", "title": "635 чуждестранни журналисти ще отразяват изборите в Турция от страната"}
{"url": "https://www.24chasa.bg/novini/article/6927832", "text": "С последен стадий на рак на панкреаса в болница бе настанен 89-годишният Джо Джексън, бащата на попиконите Майкъл Джексън и Джанет Джексън. Това съобщи издание TMZ, позовавайки се на източници от семейството на Джексън. По данни на изданието Джексън се е борил с болестта известно време, но според лекарите ракът му е неизличим. Не се уточнява колко още живот е отредила коварната болест на бащата, който е музикален мениджър, предава  . Според британския в. „Дейли мейл” ракът на панкреаса на Джо Джексън е в четвърта фаза. Той бе продуцент на групана Jackson Five, създадена от синовете му Джеки, Тито и Джермън, а също създаде собствена звукозаписна компания Ivory Tower International Record. Бе и продуцент на сина си Майкъл Джексон, след като Майкъл напусна групата Jackson Five и започна самостоятелна солова кариера.", "date": "2018.06.23", "title": "Приеха в болница с последен стадий на рак на панкреаса бащата на Майкъл Джексън"}
{"url": "https://www.24chasa.bg/novini/article/6927860", "text": "Австрия смята за необходимо разполагането на военнослужещи за охрана на външните граници на ЕС и официално ще внесе съответното предложение по време на председателството си на Съвета на ЕС, което започва на 1 юли. Това заяви австрийският министър на отбраната Марио Кунасек в интервю за германския в. \"Велт ам зонтаг\", част от което бяха публикувани днес, предаде ТАСС, цитирана от БТА. \"От моя гледна точка, мандатът на /европейската гранична служба/ Фронтекс трябва да се промени така, че в бъдеще да може да се задействат за защита на границите полицаи и военнослужещи. По време на председателството си на Съвета на ЕС Австрия ще настоява за това и ще внесе съответното предложение на срещата на министрите на отбраната, която ще се състои в края на август във Виена\", посочва Кунасек. По думите на австрийския министър армията трябва да оказва съдействие на граничарите в областта на логистиката и разузнаването. Той отбелязва, че на теория подобни действия могат да се извършват и на територията на африкански държави. Целта е \"ефективна защита на външните граници на ЕС, борба с нелегалната миграция и с мръсния бизнес на контрабандистите\", заявява Кунасек.", "date": "2018.06.23", "title": "Австрия: Ще предложим разполагане на военни по външните граници на ЕС"}
{"url": "https://www.24chasa.bg/novini/article/6927896", "text": "Лидерката на Германската социалдемократическа партия (ГСДП) порица един от коалиционните си партньори. Това стана в момент на все по-голямо разцепление в управляващата тройна коалиция по въпроса с граничната политика и предоставянето на убежище в Германия, предаде ДПА, цитирана от БТА. Андреа Налес каза, че вътрешният министър Хорст Зеехофер и лидерът на Християнсоциалния съюз (ХСС) Маркус Зьодер - и двамата традиционни съюзници на канцлера Ангела Меркел, но много по-твърдолинейни по въпросите на миграцията - вървят към \"германски Брекзит\". В реч пред свои съпартийци в провинция Северен Рейн-Вестфалия, Налес нарече Зеехофер \"опасност за Европа\". Тя начерта паралел между сегашния дебат в Германия за миграцията и реториката на британските консервативни политици преди референдума за Брекзит през юни 2016 г., на който бе взето решение страната да напусне блока. Лявоцентристката лидерка каза, че отказва да позволи на ХСС да се отцепи от коалицията и да действа на своя глава по миграционната политика, следвайки многократните заплахи на Зеехофер да се опълчи на Меркел, като въведе едностранно контрол по германските граници. ХСС иска от началото на юли да бъдат отхвърляни всички кандидати за убежище, които вече са се регистрирали другаде в Европа. Но Меркел е против такъв ход, какъвто според нея ще подкопае европейската солидарност. Вместо това тя иска да се постигне решение на проблема на европейско равнище и обеща да намери такова до края на месеца. Ако Зеехофер реши да действа на своя глава, Меркел може да го уволни или дори да се стигне до разпадане на коалицията между ГСДП, ХСС и Християндемократическия съюз (ХДС) на Меркел. Само 100 дни след сформирането на третото коалиционно правителство с Меркеловия консервативен блок, ГСДП започна да се готви за предсрочни избори, казаха партийни източници пред ДПА.", "date": "2018.06.23", "title": "В управляващата в Германия коалиция прехвърчаха искри по въпроса с миграцията"}
{"url": "https://www.24chasa.bg/novini/article/6927905", "text": "\"Нека гражданите да знаят, че един рецидивист, обирджия и изнасилвач е хванат - така действа системата, така ще работим и занапред\", каза министърът на МВР Валентин Радев след залавянето на затворника Борис Иванов на брифинг в Ловеч. Само за 52 часа беглецът бе разкрит и заловен на изхода на гр. Летница. \"Благодарая на всички, които участваха в акцията по залавянето: на СОБАТ, на жандармерията, на областната дирекция на полицията в Ловеч. Бяхме критикувани в медиите, че са изполмани вертолети и други ресурси, но каквото реши държавното ръководство това превим\", каза още министър Радев. Главният секретар на МВР Младен Маринов обясни, как се е стигнало до залавянето на Иванов. В петък бил получен по-остър сигнал, който конкретизирал мястото, където за последно е бил забелязан беглеца. Незабавно били насочени сили натам в изключително мащабна операция с жандармерия към ГДНП, сили от Специализираното звено за борба с тероризма /СОБАТ/, областната дирекция включила целия наличен ресурс. В определен момент служебните кучета хванали следа, но времето се развалило, завалял дъжд. Въпреки това търсенето продължило през цялата нощ. Сутринта в събота бил получен нов сигнал от жител на гр. Летница, че е Борис Иванов е забелязан в необитаема къща. Насочили сили натам, като случая се развивал изключитено динамично, подчерта гл. секретар. Когато затворникът забелязал, че е разкрит той хукнал да бяга. Видял възрастна жена, която живее в края на града и се вмъкнал в къщата й. Хванал я за ръката и приклекнал, а тя стояла до прозореца. \"За щастие жената познавала районния инспектор и успяла с жестове да му покаже, че е заплашена. Той пък сигнализирал силите на жандармерията и обградили къщата. Виждайки, че е притиснат от преследвачите беглецът направил опит да отвлече възрастна жена, за да я ползва като застраховка пред полицаите. Това пък наложило използването на огнестрелно оръжие за респектиране. Получил се очаквания ефект и Иванов оставил заложничката, продължил да бяга, но след бързи действия на СОБАТ той бил хванат. \"Благодарение на жанадармерията реално е била предотвратена заложническа криза\", каза още гл. секретар Маринов. От СОБАТ са били разположени снайперистки единици, които осъществявали непрекъснато наблюдение накъде се движи беглеца. \"Приложена е била тактиката на свинския лов\", допълни Маринов. \"Като се има предвид, че Иванов е с четири постановени присъди, две от които са за грабеж и изнасилване, държа да отбележа, че четвъртата от година и половина е отново за бягство от външен неохраняем обект на Варненския затвор\", каза окръжният прокурор на Ловеч Валентин Вълков. Иванов е в ареста на затвора, образувано е досъдебно производство по чл. 297, за което се предвижда наказание до 3 години. Вероятно ще има обвинение и за отвличането на жената, уточни той.", "date": "2018.06.23", "title": "Затворникът беглец заловен с тактика на \"свинския лов\", държали го на прицел снайперисти (Обновена)"}
{"url": "https://www.24chasa.bg/novini/article/6927909", "text": "Пакистанските талибани избраха духовник за свой нов лидер на мястото на молла Фазлула, който бе убит по-рано този месец при нападение с американски безпилотен самолет, съобщи Асошиейтед прес, цитирана от БТА. Говорител на пакистанските талибани каза днес, че изпълнителният съвет на радикалната организация е избрал мюфтията Нур Уали Махсуд за свой нов лидер. Говорителят призна за пръв път, че молла Фазлула е бил убит при нападението с дрон в афганистанската провинция Кунар. Той не уточни кога и къде е заседавал съветът, за да избере нов лидер. Махсуд се смята, че е близък до влиятелната мрежа \"Хакани\" на афганистанските талибани, съобщи ДПА. Това може да е сигнал, че талибаните са готови за помирение с пакистанските власти, каза техен източник.", "date": "2018.06.23", "title": "Пакистанските талибани избраха духовник за свой нов лидер"}
{"url": "https://www.24chasa.bg/novini/article/6927691", "text": "Избягалият затворник Борис Иванов бе задържан в град Летница преди минути. Той опитал да вземе жена за заложник.  Около 70 жандармеристи проведоха тази сутрин спецакция по издирването на затворника около село Александрово, където жена подаде сигнал, че е видяла избягалия Борис Иванов. Рецидивистът успя да избяга от работен обект на ловешкия затвор в четвъртък.                                                                                                                                                                                                                                                                                                                                                                                                                                                                                                                                                                                                                                              ", "date": "2018.06.23", "title": "Задържаха избягалия затворник Борис Иванов"}
{"url": "https://www.24chasa.bg/novini/article/6927718", "text": "Кандидатът за президент на опозиционната Народнорепубликанска партия (НРП) Мухаррем Индже участва днес в митинг в Истанбул, на който присъстват пет милиона души, предаде ТАСС, като се позовава на информация на опозиционния в. \"Джумхуриет\". Предизборният митинг се състоя в истанбулския квартал Малтепе, предава БТА. Бяхте много на митингите ни в Измир и Анкара, но в Истанбул сте пет милиона души, подчерта Индже. Той обеща на поддръжниците си, че в случай на победа на изборите утре Турция ще стане друга страна. Утре ще настане краят на дискриминацията, утре ще настане краят на безсмислените харчове на държавни средства. През последните пет дни проведохме 107 митинга и съм благодарен за подкрепата ви, посочи Индже. Паралелно с Индже днес в Истанбул се състоят митинги и на президента на Турция Реджеп Тайип Ердоган.", "date": "2018.06.23", "title": "\"Джумхуриет\": 5 милиона дойдоха на митинга на опозиционния лидер Мухаррем Индже"}
{"url": "https://www.24chasa.bg/novini/article/6927720", "text": "Домати запушиха движението в Кресненското дефиле. Малко след 16.15 часа движението спря на 6-7 километра в посока София. Полиция регулираше движението, като се пропускаха по 5-6 коли в двете платна. Камион, натоварен с домати, по неясни причини се бе размазал в скала в посока Гърция. Добре узрели домати са се разпилели по пътя. Всеки шофьор, пътуващ в съботния ден от и за Гърция, трябва да предвиди минимум 30 минути за преминаване край мястото на произшествието.    ", "date": "2018.06.23", "title": "Домати запушиха Кресненското дефиле (Снимки, видео)"}
{"url": "https://www.24chasa.bg/novini/article/6927728", "text": "Световното производство на петрол ще бъде увеличено с един милион барела на ден до края на годината, съобщиха ДПА и Франс прес. Това решиха днес на среща във Виена 14-те членки на Организацията на страните износителки на петрол (ОПЕК) и още 10 държави производителки на черно злато, сред които Русия. Вчера такова решение бе одобрено единодушно и само в рамките на ОПЕК, предава БТА. Групата от 24 страни, която осигурява над 50 процента от световния износ, възнамерява да изпълни по този начин квотите за производство, които бяха приети в края на 2016 г., но на практика на бяха достигнати. Русия и Саудитска Арабия се застъпиха най-силно за тази мярка, защото се боят от \"прегряване\" на пазара заради увеличаването на търсенето и на цените. Те имаха трудната задача да уредят подкрепата на Иран, чийто производствен и износен капацитет е ограничен заради американските санкции.", "date": "2018.06.23", "title": "Световното производство на петрол ще бъде увеличено с един милион барела на ден"}
{"url": "https://www.24chasa.bg/novini/article/6927733", "text": "Турция ще проведе предсрочни президентски и парламентарни избори утре - повече от година преди редовната дата. Изборите ще дадат началото на нова система на управление, при която президентът ще има разширени правомощия, одобрени с малка преднина на референдум миналата година, предава Асошиейтид прес, цитирана от БТА. Следва бърз преглед на шестимата кандидати, участващи в изборната надпревара: На власт от 2003 г. като премиер и президент, Ердоган, 64-годишен, се състезава за нов петгодишен мандат по силата на новата система, която дава на президента огромни правомощия. Той се очертава като фаворит, повечето проучвания му дават преднина пред съперниците му. Победа на първия тур в неделя обаче не е сигурна и може да се проведе балотаж на 8 юли. Ердоган, някога реформатор, се превърна в силно поляризираща фигура и пое авторитарен курс, ограничавайки свободата на словото и изпращайки десетки хиляди в затвора. Той ръководеше страната по време на икономически бум, подкрепяше огромни инфраструктурни проекти и остава популярен сред консервативните и набожните си поддръжници. Обещава да направи Турция една от големите световни икономики до 2023 г., когато Република Турция празнува първия си вековен юбилей. Ердоган е подкрепян както от своята управляваща Партия на справедливостта и развитието (ПСР), така и от две националистически партии. Индже, 54-годишен бивш учител по физика и директор на училище, е подкрепян от основната опозиционна сила в Турция - просветската Народнорепубликанска партия (НРП). Митингите на Индже, кандидат с бърз ум и склонност да спори, привлякоха огромни тълпи, а проучванията на общественото мнение сочат, че популярността му нараства. Индже се заканва да промени конституцията и да върне в Турция парламентарната система с ясно разделение на властите. Той обеща да сложи край и на извънредното положение, обявено от правителството на Ердоган след неуспешния преврат през 2016 г., което позволява на правителството да управлява чрез укази, често пъти заобикаляйки парламента. Индже иска по-добри отношения с ЕС и реформиране на лошата образователна система. Син на земеделец със скромен произход, той се опитва да се хареса и на консервативните и религиозните среди, както и на кюрдите. Единствената жена кандидат в Турция Акшенер е бивш вътрешен министър (1996-1997 г.) и популярен заместник-председател на турския парламент. 61-годишната Акшенер се отцепи от националистическата партия след пререкание с лидера й заради подкрепата за Ердоган на референдума за увеличаване на правомощията на президента. Миналата година тя създаде \"Добра партия\", формирана от бивши националисти и десноцентристки фигури. Подобно на Индже Акшенер е върл критик на Ердоган и обещава бързо връщане към парламентарна система с по-силно разделение на властите. Акшенер и Индже заявяват, че ще се подкрепят взаимно срещу Ердоган на втори тур от президентските избори. Харизматичният 45-годишен бивш съпредседател на прокюрдската Демократична партия на народите (ДПН) понася един явен ущърб в сравнение със съперниците си: той е в затвора. Арестуван през ноември 2016 г., Демирташ се кандидатира за изборите от строго охранявания затвор в Одрин, Северозападна Турция, където се бори срещу обвинения за тероризъм заради предполагаемите му връзки с поставените извън закона кюрдски бунтовници. Политикът, бивш адвокат по човешките права, може да се кандидатира за поста, тъй като все още не е осъден. През годините Демирташ увеличи рейтинга на партията си и отвъд населения предимно с кюрди Югоизток на Турция, печелейки подкрепата също на лявоориентирани и либерални гласоподаватели. Партията му обаче е критикувана за това, че не се е разграничила достатъчно от кюрдските бунтовници. 77-годишният политик е лидерът на малката, ориентирана към исляма Партия на щастието, от която произхожда управляващата ПСР на Ердоган. Силно критичен към политиките на Ердоган, Карамоллаоглу се съюзи с партиите на Акшенер и Индже и вероятно ще ги подкрепи срещу Ердоган в случай на балотаж на президентските избори. Инженерът, получил образование във Великобритания, е бивш служител на Организацията за държавно планиране и бивш кмет на консервативния град Сивас. Председател на националистическата, крайнолява Патриотична партия, 75-годишният политик бе видна фигура в лявото движение на Турция през 70-те и 80-те години. Той прекара известно време в затвора след военния преврат през 1980 г., а после през 2007 г., след като бе обвинен в заговор срещу правителството на Ердоган в съдебен процес, за който по-късно се оказа, както масово се приема, че е бил скалъпен. Антиимпериалист, той се противопоставя на НАТО и иска изтребителите на САЩ да бъдат изгонени от военновъздушната база Инджирлик в Южна Турция. Застъпва се за по-тесни отношения с Китай и Русия. През 2007 г. той бе осъден от швейцарски съд, защото отрича, че убийствата на арменци в последните години на Османската империя представляват геноцид. През 2015 г. обаче Европейският съд за правата на човека защити правото му на свобода на словото.", "date": "2018.06.23", "title": "Вижте всички кандидати на изборите за президент в Турция"}
{"url": "https://www.24chasa.bg/novini/article/6927744", "text": "Общо 569 мигранти бяха спасени тази сутрин при три операции, извършени от испанската спасителна служба край бреговете на страната, предаде Франс прес, цитирайки изявление на властите. Натъпкани на 16 лодки 264 души бяха спасени в Гибралтарския проток и отведени в пристанищата Тарифа и Барбате в Андалузия. Други 176 са били спасени в Средиземно море, между южна Испания и северната част на Мароко, а 129 - край остров Гран Канария в Атлантическия океан, предава БТА. Спасените мигранти, сред които непълнолетни, жени и няколко бебета, са предимно от Магреб и страните южно от Сахара, но също от Азия, уточни говорител на спасителните служби. Спасителните операции бяха извършени шест дни, след като във Валенсия пристигна кораба \"Акуариус\" със 629 мигранти, спасени край бреговете на Либия. Италия и Малта му забраниха да акостира в техни пристанища. Утре в Брюксел ще се състои мини среща на високо равнище на ЕС, на която ще бъде обсъдена миграцията, припомня АФП.", "date": "2018.06.23", "title": "569 мигранти спасиха тази сутрин при 3 операции край Испания"}
{"url": "https://www.24chasa.bg/novini/article/6927668", "text": "Турският премиер Бинали Йълдъръм заяви днес, че в страната са взети засилени мерки за сигурност във връзка с предстоящите предсрочни президентски и парламентарни избори на 24 юни, предаде ТАСС, цитирана от БТА. Нашето правителство предприема сериозни стъпки по отношение на осигуряването на безопасността на изборите през последните месеци, каза Йълдъръм в интервю за Анадолската агенция. Той коментира и ситуацията, свързана с решението на турските власти да не пуснат в страната някои чуждестранни наблюдатели на изборите. Някои лица, пристигащи от чужбина, се държат така сякаш са представители на определени радикално настроени структури, каза Йълдъръм. Смятаме това поведение за неподобаващо и разглеждаме това като намеса в нашите избори. Организацията за сигурност и сътрудничество в Европа (ОССЕ) вчера осъди отказа на Турция да приеме двама членове на нейната наблюдателска мисия за предстоящите президентски и парламентарни избори. ОССЕ съобщи, че на Андрей Хунко, член на германския Бундестаг, и на шведския депутат Амин Джабар е бил отказан достъп, \"заради изразяваните от тях публично политически мнения\". В Истанбул ще бъдат разположени 38 480 полицаи. Четири полицейски хеликоптера ще патрулират над града, осем кораба на силите за сигурност ще плават в района на мегаполиса. В града ще бъдат разположени 85 водни оръдия и 90 бронирани коли. Дронове също ще следят за безопасността в Истанбул, информира Анадолската агенция. В столицата Анкара за сигурността ще отговарят 16 хиляди полицаи, 35 бронирани коли и няколко хеликоптера, съобщава ТАСС. Изборите ще започнат утре в 8 часа местно време и ще продължат до 17 часа.", "date": "2018.06.23", "title": "Йълдъръм: Взели сме засилени мерки за сигурност заради изборите утре (Обновена)"}
{"url": "https://www.24chasa.bg/novini/article/6927771", "text": "Около 100 000 души излязоха днес по улиците на Лондон, за да протестират срещу излизането на Великобритания от Европейския съюз, точно две години след шокиращия резултат от референдума за Брекзит, съобщиха ДПА и Ройтерс. Протестът бе организиран от кампанията \"Народен глас\", която се бори за това британците да имат право да одобрят или да отхвърлят с вота си окончателното споразумение за Брекзит, което ще бъде договорено между Лондон и Брюксел, предава БТА. В него участваха проевропейски политици от целия политически спектър, включително от основната опозиционна Лейбъристка партия, \"Либерални демократи\" и някои бунтари от Консервативната партия на премиера Тереза Мей. \"Народен глас\" призова привържениците си \"да гарантираме, че ние, хората, които ще бъдем засегнати за поколения напред от водените от правителството преговори за Брекзит, ще имаме\" последната дума по сделката за Брекзит. Но външният министър Борис Джонсън, който е твърдолинеен активист за напускане на ЕС, отговори на борещия се за оставане лагер в статия за таблоида \"Сън\", че британският народ \"не желае половинчат Брекзит\". На 23 юни 2016 г. мнозинство от 52 процента гласува за напускане на ЕС при избирателна активност от 72 процента от имащите право да гласуват 46 милиона британци.", "date": "2018.06.23", "title": "100 000 протестираха в Лондон навръх годишнината от референдума за Брекзит"}
{"url": "https://www.24chasa.bg/novini/article/6927773", "text": "Турските сили за сигурност арестуваха днес 21 души, заподозрени в терористична дейност, предаде Анадолската агенция, цитирана от БТА. Главната прокуратура в Анкара днес издаде заповеди за задържания на 19 членове на поставената извън закона Кюрдска работническа партия (ПКК), съобщи източник от силите за сигурност. Досега в Анкара са задържани единадесет членове на ПКК. При друга операция на силите на реда са били арестувани четирима души, заподозрени във връзки с Фетхуллахистката терористична организация (ФЕТО), които са опитали да избягат в Гърция от северозападния турски окръг Одрин. При операции в други части на Турция са били задържани още четирима поддръжници на групировката ФЕТО, която според турските власти стои зад опита за преврат през 2016 г. Силите на реда задържаха днес при акции в окръзите Бурдур и Сивас двама души, заподозрени в членство в групировката Ан Нусра, информира Анадолската агенция. Антитерористичните операции бяха извършени преди предстоящите утре предсрочни президентски и парламентарни избори в Турция.", "date": "2018.06.23", "title": "Арестуваха 21 души в Турция, заподозрени за тероризъм"}
{"url": "https://www.24chasa.bg/novini/article/6927785", "text": "Френският президент Еманюел Макрон се обяви за финансови санкции срещу страни от ЕС, отказващи за приемат бежанци, предаде Франс прес, цитирана от БТА. На съвместна пресконференция в Париж с гостуващия испански премиер Педро Санчес, той заяви, че не може страни, които се облагодетелстват от европейската солидарност, да проявяват егоизъм, когато става дума за миграционни проблеми. Двамата лидери се обявиха за създаването на центрове за настаняване от затворен тип в европейските страни, в които пристигат мигрантите. В тези центрове имигрантите ще бъдат проверявани и ще се предоставя убежище на онези, които имат право да претендират за такова, а останалите ще бъдат връщани в родните им страни. В момента не съществуват такива центрове в Европа, като изключим няколко в Гърция и Италия, които са под ръководството на Върховния комисариат на ООН за бежанците.", "date": "2018.06.23", "title": "Макрон иска финансови санкции срещу страни от ЕС, отказващи бежанци"}
{"url": "https://www.24chasa.bg/novini/article/6927884", "text": "Един човек загина и 156 души бяха ранени при експлозия на политически митинг в етиопската столица Адис Абеба днес, съобщи министърът на здравеопазването Амин Аман, цитиран от ДПА. Премиерът Абий Ахмед окачестви взрива като нападение, но не спекулира кой е отговорен или какъв е мотивът. Според един от организаторите на митинга мишена е бил самият Абий. По думите му нападателят е опитал да хвърли граната по сцената, където е седял министър-председателят, но е бил спрян от тълпата. Откакто встъпи в длъжност, Абий въведе няколко реформи, освободи стотици политически затворници, потърси диалог с опозицията и инициира мирни преговори с дългогодишния противник Еритрея. Управляващата партия каза в комюнике, че зад атаката стоят \"отчаяни елементи, настроени срещу мира\". Тя добави, че реформите няма да бъдат спрени с такива осъдителни действия. Десетки хиляди хора се събраха в столицата, за да покажат подкрепа за Абий, който бе избран през април.", "date": "2018.06.23", "title": "Експлозия разтърси митинг в Етиопия, 1 загинал и над 150 ранени (Обновена)"}
{"url": "https://www.24chasa.bg/novini/article/6927918", "text": "Говорителката на Белия дом Сара Сандърс заяви, че е била изгонена от ресторант, където е искала да вечеря, с мотива, че работи за президента Доналд Тръмп, предаде Франс прес, цитирана от БТА. \"Вчера вечерта собственичката на (ресторант) \"Ред хен\" в Лексингтън, (щата) Вирджиния, ме помоли да напусна, защото работя за президента на Съединените щати. Учтиво си тръгнах\", написа в \"Туитър\" Сандърс. \"Действията й говорят много повече за нея, отколкото за мен. Винаги правя всичко възможно да се отнасям с уважение с хората, включително с тези, с които не съм съгласна и ще продължа да правя така\", каза Сандърс, цитирана от Ройтерс.", "date": "2018.06.23", "title": "Изгонили говорителката на Белия дом от ресторант, защото работи за Тръмп"}
{"url": "https://www.24chasa.bg/novini/article/6927678", "text": "Сигнал от Гюлза Мехмедова от ловешкото село Александрово, че е видяла пред дома си затворника беглец Борис Иванов, вдигна на крак полиция и жандармерия в ранните часове на събота. 68-годишната жена твърди, че станала от сън към 1.30 часа и видяла през прозореца, че на улицата стои \"мъжа от телевизора\". Събудила и внука си, който също разпознал издирвания затворник. После позвънили на дъщерята на Гюлза, която пък алармирала полицията. Около 70 жандармеристи, отряд за борба с тероризма и полицаи в разгърната редица обходиха от край до край слънчогледова нива близо до селото, за която се предполагаше, че се е шмугнал Борис. След часове на напрегнато търсене, от беглеца не бе открита и следа и акцията приключи около 11 часа. През третия ден на диренето му по-късно бе основно огледано цялото Александрово, дома и прилежащите постройки на Гюлза. Засилено полицейско присъствие имаше на територията на цялата ловешка област. По основните пътни артерии патрули на служители на реда спираха всички автомобили за проверка. Претърсвани бяха багажниците на колите. Изключение не бе направено дори за автомобил на областната управа, който бе щателно огледан. В полицейска блокада бяха селата Александрово, Дренов, Дойренци, Деветаки и гр. Летница. Рецидивистът Борис Иванов избяга от работен обект на ловешкия затвор в четвъртък. В общежитие от отворен тип той излежавал четири присъди, от които една за изнасилване и друга за грабеж, обединени в 13-годишно наказание.", "date": "2018.06.23", "title": "Жена видяла затворника беглец в ловешкото село Александрово"}
{"url": "https://www.24chasa.bg/novini/article/6927528", "text": "Корабът \"Лайфлайн\", заплашен от конфискуване в Италия, очаква в международни води дипломатическо решение и провизии за намиращите се на борда му около 230 мигранти, съобщи наелата го германска неправителствена организация \"Лайфлайн\", цитирана от Франс прес. Рим изключи възможността да позволи на кораба да влезе в италианско пристанище и заяви, че иска да провери дали националността на кораба съответства на холандската му регистрация, предава БТА. \"Очакваме дипломатическо решение. Водят се преговори между различни страни\", които може да приемат кораба \"Лайфлайн\" и мигрантите, заяви пред АФП Аксел Щаер, представител на организацията в Германия, който отказа да съобщи подробности. Очаква се утре да бъдат получени хранителни припаси, лекарства и завивки от Малта, добави той. Италия обвинява организацията \"Лайфлайн\" в действия, противоречащи на международното право, защото е взела на борда си мигранти в момент, когато либийската брегова охрана е била на път да се намеси. Организацията твърди, че се е притекла на помощ на мигранти, изпаднали в затруднено положение. Те са около 230 души, включително 14 жени и 4 деца. Представителят на \"Лайфлайн\" отхвърли обвиненията на Италия, че корабът използва нелегално холандското знаме и увери, че всички документи са в ред. Представителството на Холандия в ЕС от своя страна заяви, че корабът не фигурира в холандските морски регистри. Петима мигранти загинаха днес край бреговете на Либия и близо 200 бяха спасени при опит да прекосят Средиземно море, съобщи либийската брегова охрана. При първата операция край град Гарабули са били спасени 94 мигранти, включително 9 жени и 3 деца. Петима мигранти от Судан, Нигерия, Чад и Египет са загинали при потъването на надуваемата лодка. При друга операция в същия район са били спасени 91 мигранти. Общо от сряда насам либийските сили са спасили или върнали 900 мигранти. Те са откарани в центрове за задържане, където очакват да бъдат върнати в родните си страни, отбелязва АФП.", "date": "2018.06.23", "title": "Водят се преговори кой да приеме кораба \"Лайфлайн\" с 230 мигранти на борда"}
{"url": "https://www.24chasa.bg/novini/article/6927550", "text": "Германски правозащитник, освободен от ареста в Турция миналата година, негодува срещу продължаващото задържане на местния представител на Амнести интернешънъл в страната Танер Кълъч, съобщи ДПА. \"Обмисляме какви може да бъдат следващите стъпки, тъй като всички юридически механизми са блокирани\", заяви пред ДПА Петер Щойтнер. В началото на съдебния процес на 25 октомври съдът освободи останалите 10 обвиняеми по случая и Щойтнер можа да напусне Турция. В четвъртък съд в Истанбул разпореди Кълъч да бъде оставен в ареста след повече от година, прекарана зад решетките. Танер Кълъч бе задържан на 6 юни 2017 г. по обвинения във връзки с движението на ислямския проповедник Фетхуллах Гюлен, който според турските власти е организатор на осуетения опит за преврат през юли 2016 г. Той и другите 10-има правозащитници, с които е съден, са обвинени в подпомагане на три \"терористични организации\" - движението на Гюлен, Кюрдската работническа партия (ПКК) и лявоекстремистката Революционна партия и фронт за народно освобождение (ДХКП-С). Ако бъдат осъдени, те може да получат до 15 години затвор.", "date": "2018.06.23", "title": "Негодувание в Германия срещу арестa на турския представител на Амнести интернешънъл"}
{"url": "https://www.24chasa.bg/novini/article/6927573", "text": "Във връзка с разпространената фалшива новина, че аз и екипът ми ще получим хиляди левове премия за „успешно проведено председателство“, ви уведомяваме, че единственият стимул през последните шест месеца за нас е удовлетворението ни от добре свършената работа. Това написа министърът на Българското председателство на Съвета на ЕС Лиляна Павлова във фейсбук. \"Надяваме се, че дори с частица, всеки един от нас е допринесъл за подобряване на имиджа на страна ни и за създаването на правила. Надяваме се такива да има и за интернет измислиците скоро!\", пише Павлова.", "date": "2018.06.23", "title": "Лиляна Павлова опроверга фалшиви новини във фейсбук"}
{"url": "https://www.24chasa.bg/novini/article/6927423", "text": "Близо половината германци искат Ангела Меркел да подаде оставка, показва проучване на ЮГав, цитирано от британския в. \"Телеграф\". Германската канцлерка е подложена на засилен натиск заради начина, по който подходи към бежанския проблем. 43 на сто от германците искат тя да напусне поста, а само 42 на сто искат да остане. Дори сред привържениците на нейната консервативна коалиция 27 на сто подкрепят оставката й. Меркел е във все по-несигурна позиция, докато води вътрешни борби с баварските си коалиционни партньори, които искат налагане на граничен контрол, но според нея той ще застраши Шенгенската зона за свободно движение, предава БТА. Утре германската канцлерка ще присъства на извънредна среща в Брюксел, в опит да намери европейско решение на миграционната криза, извадила на показ дълбоките разделения в ЕС, отбелязва в. \"Телеграф\", според който не се очаква на срещата да се стигне до пробив. Евентуално разпадане на коалиционното правителство на Ангела Меркел би имало ужасяващи последствия за цяла Европа и ще спре реформите на еврозоната, подчертава британският в. \"Експрес\". \"Партньорите на Германия, особено френският президент Еманюел Макрон, чакаха в продължение на месеци да имат стабилен партньор в Берлин, с когото да работят по еврозоната и други реформи\", припомня Леополд Траугот, политически анализатор в центъра за анализи \"Оупън Юръп\". \"Нова вътрешнополитическа криза в Германия ще спре програмата за европейски реформи\", предупреждава той, но отбелязва, че засега Меркел и вътрешният й министър Хорст Зеехофер, лидер на Християнсоциалния съюз (ХСС), са успели поне да отложат конфликта, за да има тя време да намери европейско решение. Ако обаче канцлерката не успее да постигне европейско споразумение, било на срещата на върха на ЕС или чрез двустранни преговори, натискът върху нея отново ще се засили, прогнозира анализаторът. Той посочва, че е малко вероятно е това да доведе до разпадане на коалиционното правителство в Берлин. Ако ХСС се оттегли, тя може да потърси подкрепата на Зелената партия. Политическият анализатор Иван Кръстев е сравнявал миграционната криза от 2015 г. със срива на \"Леман брадърс\", отбелязва в. \"Ню Йорк таймс\". Според него това е определящ момент, в който съществуващият консенсус се разпадна, помагайки за появата на националистически популизъм и разделение между страните от Централна и Западна Европа. Миграцията беше ключов проблем в изборите във Франция, Австрия, Италия и Германия. Решението на Меркел да отвори границите на Германия за мигрантите през 2015 г. доведе до политическа ответна реакция и я постави в уязвимо положение пред амбициите на Зеехофер, който е важен участник в нейната коалиция. Броят на бежанците е спаднал значително, но дългата криза все още поставя под заплаха едно от най-големите постижения на ЕС - шенгенското пространство за свободно движение. Някои страни създадоха извънредни гранични пунктове в шенгенската зона, за да възпрат неконтролирания поток от мигранти и възможни терористи. Желанието на Зеехофер да попречи на регистрирани в други страни мигранти да влизат в Германия би означавало на практика създаване на гранични пунктове с Австрия, чието сегашно правителство също е против неконтролираната миграция. Това обаче би предизвикало недоволството както на Виена, така и на Рим, защото много от тях са били регистрирани за пръв път на италианска територия, подчертава в. \"Ню Йорк таймс\".", "date": "2018.06.23", "title": "Западни медии: Подложена на натиск заради мигрантите, Меркел се опитва да спаси Шенген"}
{"url": "https://www.24chasa.bg/novini/article/6927427", "text": "Екипи от пътни полицаи от България и Румъния започнаха съвместни проверки за безопасността на движението на територията на двете държави. Контролът ще продължи през цялото лято. Първите проверки вече са факт - на изхода на Русе за София, съобщава  . Съвместните проверки на българо-румънските смесени екипи се правят за осма поредна година. Основната причина е, че по време на туристическия сезон пътническите потоци от румънски граждани през България са много интензивни, а в същото време българската пътна полиция изпитва сериозни затруднения при проверка на румънските шофьори. Един от основните проблеми е езиковата бариера между проверяваните и проверяващите. Оказва се обаче, че има и съществени различия в самите документи - както за самоличност на гражданите, така и в талоните на автомобила. \"Най-често ще се проверява за валидността на документите на водачите, свидетелство за управление на автомобилите, наличието на застраховка гражданска отговорност. Когато се проверява на територията на републиканската пътна мрежа - наличието на платен винетен стикер, също така техническата изправност на автомобилите. Проверка за употреба на алкохол, използването на светлини през деня, поставянето на обезопасителен колан. Това са и най-често срещаните нарушения\", каза старши инспектор Стилян Станев - „Пътна полиция\" - Русе. Съществено различие между нашия и румънския закон е, че у нас глобата за превишена скорост не се плаща на момента, както е в Румъния, а едва след излизане на наказателно постановление. Едно от изискванията към полицаите, които сформират смесените екипи, е задължително владеене на английски език, който е работен език вътре в самия екип. Задачата на румънския полицай по време на проверката е да помага основно при превода, както и да прегледа документите на румънския водач и на неговия автомобил. Съвместните проверки ще са общо 9 и ще продължат до 9 септември.", "date": "2018.06.23", "title": "Българо-румънски полицейски екипи следят за нарушения по пътищата"}
{"url": "https://www.24chasa.bg/novini/article/6927430", "text": "Специализирана полицейска акция заради избягалия в Ловешко затворник се проведе и в Сливен. Мъж, обявен за общодържавно издирване, беше задържан при проверки на униформените в нощни заведения и хазартни зали, съобщава  . Той е бил арестуван в една от игралните зали в ранните часове на деня. При проверка на личните му документи става ясно, че е обявен за издирване. „Има сформирани екипи, които ще извършват проверка на местата за подслон, игрални зали, както видяхте днес и на други места, където би могъл да се укрие. Ще бъдат проверявани влизащи и излизащи автомобили от града. Ще бъдем мобилни,за да има по-голям ефект”, заяви началникът на РУ – Сливен гл. инспектор Димитър Кикьов.", "date": "2018.06.23", "title": "Спипаха обявен за издирване в Сливен при проверки за избягалия затворник"}
{"url": "https://www.24chasa.bg/novini/article/6927446", "text": "Етиопският министър-председател Абий Ахмед съобщи, че при експлозия на митинг в столицата Адис Абеба са загинали няколко души, има и ранени, предаде Ройтерс. По-късно обаче началникът на премиерския кабинет съобщи, че над 80 души са ранени при експлозията в Адис Абеба, но няма убити. В обръщение по телевизията след експлозията Абий Ахмед каза, че това е \"неуспешен опит на сили, които не искат Етиопия да е единна\". Митингът беше организиран в подкрепа на новия премиер, отбелязва Ройтерс. Той обаче се превърна в антиправителствена демонстрация. \"Всички жертви са мъченици в името на любовта и мира\", заяви премиерът, цитиран от агенция Фана. Самият той не е пострадал, каза Фицум Арега, началник на неговата канцелария. Според Сейум Тешоме, един от организаторите, експлозията е причинена от граната. Някой се опитал да я хвърли към сцената, на която премиерът произнасял речта си, предаде Ройтерс и припомни, че Абий Ахмед въведе серия от радикални реформи след встъпването си в длъжност през април. Този месец премиерът смая етиопците, заявявайки, че е готов да приложи изцяло подписаното през 2000 г. мирно споразумение с Еритрея, за да се сложи край на двегодишната война. Тя доведе до противоборство между двете страни и надпревара във въоръжаването.", "date": "2018.06.23", "title": "Eксплозия на митинг в Адис Абеба, има над 80 ранени (Обновена)"}
{"url": "https://www.24chasa.bg/novini/article/6927449", "text": "На срещата за миграцията в Брюксел, за реформите в ЕС и приемствеността между Българското и Австрийското председателство ще се търси тежък компромис между държавите-членки, които са много разделени по темата за общите политики за миграция и убежища. Ще бъде направен опит да се търси още по-тежък консенсус. Това каза вицепрезидентът Илияна Йотова пред   и допълни, че е песимистично настроена, че на този етап може да бъде намерен. Вицепрезидентът не очаква съществена промяна в европейската политика към мигрантите.  „Темата е много тежка. Тя вече излиза извън рамките на междудържавните отношения в рамките на ЕС. Тя заплашва управляващата коалиция в една от найголемите страни в рамките на ЕС – в Германия, които винаги са били еталон за стабилност и на общи политики по темата за миграцията – тук пропукването е много дълбоко. Това, което избраха някои от европейските лидери, включително и г-н Юнкер, е да направят тази тежка стъпка на два етапа. Аз гледа м на утрешната среща като на подготвителна среща. Нямам конкретна информация, но съдейки от косвени изказвания, от подготовката на някои държави, смятам, че утре ще бъде търсено съгласието на страните от външните граници на ЕС, каквато е България и Италия, в присъствието на Германия, Франция, на Австрия. Аз правя прогноза, че ще бъде търсено съгласие в посока на това на този етап да няма промяна в Дъблинското споразумение“. Липсата на реформи в Дъблин означава много сериозна опасност за нашата страна, както и за всяка външна граница на ЕС, подчерта Йотова. „Ако остане сега действащите текстове по Дъблинското споразумение, отново пред нас и всяка гранична държава в ЕС възниква опасността да се превърне в един санитарен пояс, защото оставането на Дъблинското споразумение означава отговорност на всички държави на чиято територия за първи път стъпват мигранти и бежанци, означава възможност на други страни да връщат вече регистрирани бежанци и мигранти у нас“. България трябва да защити своя интерес по отношение на мигрантската криза, посочи Йотова: „Тя трябва да бъде не просто участник в разговорите за укрепването на границите и създаването на стабилна гранична полиция, тя трябва да бъде едно от главните действащи лица в този разговор“.", "date": "2018.06.23", "title": "Йотова: Липсата на реформи в Дъблинското\nспоразумение е сериозна опасност за страната ни"}
{"url": "https://www.24chasa.bg/novini/article/6927451", "text": "Предизборната агитация в Турция приключва в 18 ч. днес, но преди това в Истанбул са планирани два големи митинга, съобщава ДПА. Последните предизборни демонстрации на сегашния президент Реджеп Тайип Ердоган и на основния му съперник Мухаррем Индже ще се състоят през днешния ден в турския мегаполис, предава БТА. Ердоган, лидер и кандидат на ислямо-консервативната Партия на справедливостта и развитието (ПСР), остава фаворит за президентския пост. Той обаче може и да не успее да получи над 50 процента на първия тур на изборите. На евентуален балотаж на 8 юли сегашният президент вероятно ще се изправи срещу лидера на опозиционната Народнорепубликанска партия (НРП) Мухаррем Индже. Според сондажите трета ще е кандидатката на Добра партия Мерал Акшенер, а на четвърто място ще се нареди Селяхаттин Демирташ от прокюрдската Демократична партия на народите (ДПН), който води кампанията си от затвора. Заключителният митинг на Акшенер също ще бъде в Истанбул днес. Републиканската коалиция може да се срине, ако Партията на справедливостта и развитието (ПСР) повтори старите си грешки. Това заяви лидерът на Партията на националистическото действие (ПНД) Девлет Бахчели, цитиран от турската телевизия Хабертюрк. Управляващата Партия на справедливостта и развитието формира общата предизборна Републиканска коалиция с Партията на националистическото действие и Партия \"Велик съюз\". Утре в Турция ще се състоят предсрочни президентски и парламентарни избори. Вече казахме, че ще подкрепим президента Реджеп Тайип Ердоган и на президентските избори. Ние обаче искаме силно присъствие на ПНД в парламента. Ердоган може да състави правителство както пожелае, това е негова работа. Ако обаче повторят грешката на Ахмет Давутоглу, всичко ще бъде свършено, каза Бахчели снощи в интервю за телевизиите Хабертюрк и Шоу ТВ. ПСР загуби парламентарното си мнозинство на изборите през юни 2015 г. Тогавашният премиер Ахмет Давутоглу предложи съставяне на коалиция след изборите, но Бахчели отказа предложението, откривайки пътя за нови избори, на които ПСР си върна парламентарното мнозинство пет месеца по-късно. Бахчели критикува снощи президента Ердоган за това, че е използвал думата \"коалиция\" при обсъждане на възможните сценарии за изхода от изборите на 24 юни. Президентът не може да поделя властта си. Ако неговата партия не получи достатъчно места в парламента, той може да потърси подкрепа за изпълняването на определени функции. Това не е коалиция. Това може да бъде наречено съгласуване или сътрудничество, посочи Бахчели. Лидерът на турската общност в Германия Гьокай Софуоглу е оптимист за шансовете на кандидата на опозицията Мухаррем Индже на президентските и парламентарни избори утре, съобщава ДПА. \"Опозиционният кандидат набира популярност в Турция\", заяви Софуоглу пред съботното издание на в. \"Мителдойче цайтунг\". Софуоглу каза, че очаква напрегнато съревнование между Индже и турския президент Реджеп Тайип Ердоган. По думите на лидера на турската общност в Германия предизборната кампания е била спокойна, което той окачестви като нещо добро. Според него досега Ердоган винаги е печелел избори, залагайки на \"ефекта на поляризацията\", както го нарече Софуоглу, но това е отсъствало от сегашната надпревара. Проучванията на общественото мнение поставят Ердоган с около 20 процентни пункта пред най-близкия му конкурент в президентската кампания - Мухаррем Индже. Той обаче ще трябва да получи над 50 процента от гласовете, за да спечели категорично на първия тур, а това изглежда по-малко вероятно. Анализатори смятат, че изходът от борбата ще бъде решен на втори тур на 8 юли.", "date": "2018.06.23", "title": "Предизборната агитация в Турция приключва в 18 часа днес (На живо)"}
{"url": "https://www.24chasa.bg/novini/article/6927454", "text": "Руската ракетно-космическа корпорация \"Енергия\" ще тества в края на този месец електроракетен двигател, използващ реактивен йод, съобщава сайтът Лайф. Той заменя ксенона в качеството на работно тяло. Изпитанията на установката в космоса са предвидени за 2022 година. Предполага се, че първата част на експеримента, кръстен \"Островски\", ще премине на борда на Международната космическа станция. За втората част на изпитанията ще бъде използван товарният кораб \"Прогрес\", предава БТА. Използването на йод в качеството на работно тяло на електроракетен двигател беше предложено в края на 90-те години на миналия век от сътрудника на корпорацията \"Енергия\" Валерий Островски. През 2006 година разработката е била патентована. През 2012 г. по инициатива на специалиста по двигатели Борис Соколов са започнали първите опитни работи. Преимуществото на двигателя с използването на йод се състои в това, че е икономически много по-изгодно.", "date": "2018.06.23", "title": "Русия ще тества двигатели с използването на реактивен йод"}
{"url": "https://www.24chasa.bg/novini/article/6927458", "text": "Турската полиция е задържала 47 души при операция срещу предполагаеми поддръжници в армията на мрежата на ислямския проповедник Фетхуллах Гюлен, подозирана за опита за преврат от юли 2016 г., предаде Ройтерс. Операцията, която е започнала във вторник, е насочена срещу общо 124 лица, за които се твърди, че са последователи на Гюлен, съобщи турската телевизия СиЕнЕн-Тюрк. Заподозрените, както се предполага, били \"тайни имами\" на ФЕТО, чиято сфера на действие била сред военните в армията, предава БТА. Разследването се води в централния окръг Коня, но действия са били предприети в общо 31 окръга на страната. Операцията идва преди предстоящите утре предсрочни президентски и парламентарни избори, напомня агенцията.", "date": "2018.06.23", "title": "Турската полиция е задържала 47 заподозрени в подкрепа на опита за преврат"}
{"url": "https://www.24chasa.bg/novini/article/6927460", "text": "Експерти от водещи космически ведомства по света прогнозират, че сблъсъци на спътници с боклук на орбита ще има най-малко веднъж на всеки 5-9 години, предаде ТАСС. Това заяви директорът на НАСА Джим Брайдънстайн в американския Конгрес. Брайдънстайн припомни, че с разглеждането на важния въпрос се е заел Междуведомственият координационен комитет за космическия боклук. Въпросната структура включва 13 космически ведомства. Сред членовете й е и Роскосмос, предава БТА. \"Координационният комитет стигна до извода, че ако честотата на изстрелванията в космоса и боклукът на орбита останат непроменени, веднъж на всеки 5-9 години ще има сблъсък на ниска околоземна орбита, подобен на генериралия хиляди обломки сблъсък между функциониращия американски комуникационен спътник \"Иридиум\" и излезлия от употреба съветски военен спътник \"Космос\" през 2009 г.\", поясни Брайдънстайн. При това той отбеляза, че тези заключение ще са в сила единствено ако изстрелванията в космоса и броят на спътниците на орбита не бъдат увеличени. \"В действителност обаче виждаме тъкмо обратното - ще има повече изстрелвания в космоса и по-голяма активност на ниска околоземна орбита - каза Брайдънстайн. - Появилите се вследствие на подобни сблъсъци отломки ще застрашат преди всичко Международната космическа станция. Трябва да мислим за следващите 50-100 години, като се има предвид, че извличаме все по-голяма полза от усвояването на космоса.\"", "date": "2018.06.23", "title": "Сблъсъци на спътници с космически боклук ще има веднъж на всеки 5-9 години"}
{"url": "https://www.24chasa.bg/novini/article/6927462", "text": "Австрийският министър на културата Гернот Блюмел поиска днес затягане на граничния контрол в Европейския съюз и изграждане на приемни центрове извън Европа, ден преди европейски лидери да се съберат на извънредна среща за миграцията, предаде ДПА. В тези центрове ще се преценява дали мигрантите имат право на убежище в ЕС, каза Блюмел - политик от австрийската консервативна Народна партия, пред германското радио Дойчландфунк, предава БТА. Не всеки, който се качи на плавателен съд в северна Африка, трябва да получава автоматично \"билет за Европа\", каза министърът. Ако Европа намали стимулите, ще пристигат по-малко хора. \"Според мен това е много хуманен подход\", посочи Блюмел.", "date": "2018.06.23", "title": "Австрийски министър иска затегнат граничен контрол в ЕС и приемни центрове извън Европа"}
{"url": "https://www.24chasa.bg/novini/article/6927502", "text": "„50 процента от обслужващия персонал на „Албена“ АД са чужденци – от Украйна и Бесарабия, основно. На 1 юли идват 50 виетнамци. Те работят със заплащане, равно с българите, иначе трябваше да затворим една трета от курорта“ – каза изпълнителният директор Красимир Станев. Чужденците работят в ресторанта, в кухнята, в търговската зала, като камериерки, общи работници, озеленители. Според Станев, през следващите години поне 50 процента от персонала на „Албена“, който е от 2500 души, ще бъдат чужденци. „Предвиждаме специални посещения за търсене на работници в други държави – Филипини, Азия, Турция“ - добави той. „Очаквам спокоен, хубав сезон. Заетостите са по-добри от м.г. Вече от няколко години се наложиха германските туристи като най-многобройната група, след това идва Скандинавия. Има много туристи от Полша, Франция, както българи и румънци. За втора година руснаците намаляват“ – прави статистика Станев. Според него, заради слабата турска лира, руснаците могат да получат повече услуги в курортите в южната ни съседка. Той посочва като голям проблем, че много руснаци си купиха апартаменти по Черноморието, които отдават под наем, за което не плащат данъци. Но това убягва на българското законодателство – категоричен е експертът. Неконтролируемият шум е пречка за развитието на туризма – е съгласен с вицепремиера Валери Симеонов Станев. „Преди години в Приморско доказана дългогодишна френска фирма партньор „Клуб 3000“ напусна курорта заради шума и повече не се е върнала“ – припомня той. За 2019г „Албена“ е обявена за европейски спортен курорт. Според програмата на комплекса, приходите от спорт, които сега са 7 процента, през следващите няколко години трябва да стигнат 15 процента. На годишното събрание на акционерите на „Албена“ АД беше потвърден дивидентът от 70 стотинки на акция, беше преизбран и Съветът на директорите за нов петгодишен мандат. За м.г. печалбата на дружество е била 18 млн. лв.", "date": "2018.06.23", "title": "1250 от обслужващия персонал на \"Албена\" са чужденци"}
{"url": "https://www.24chasa.bg/novini/article/6927486", "text": "Обрали полски тираджия докато спи през нощта край Монтана. Взломната кражба станала от полунощ до 5 часа на 22-ри юни на отбивка на пътя Е-79 в местността „Сухата чешма“ край село Винище. Неизвестен отнел много вещи като използвал техническо средство. Източено е и дизеловото гориво от резервоара на влекач Мерцедес с полска регистрация. Стойността на откраднатото се уточнява. По случая е образувано досъдебно производство.", "date": "2018.06.23", "title": "Обрали полски тираджия, докато спи през нощта край Монтана"}
{"url": "https://www.24chasa.bg/novini/article/6927506", "text": "Председателят на Народното събрание Цвета Караянчева присъства на молебена за чадородие в Троянския манастир. Той беше отслужен от Негово Преосвещенство Велички епископ Сионий, игумен на Троянския манастир. Това съобщиха от пресцентъра на Народното събрание. Събитието е под патронажа на председателя на парламента Цвета Караянчева. Инициативата е на народния представител Иван Миховски и Фондация „Искам бебе“. За да присъстват на молебена, дойдоха много граждани от цялата страна. Заедно да се помолим за повече деца на България, призоваха от Фондация „Искам бебе“. В Троянския манастир председателят на Народното събрание Цвета Караянчева стана кръстница на двете малки сестри – Ванеса и Зорница.", "date": "2018.06.23", "title": "Караянчева на молебена за чадородие в Троянския манастир (Снимки)"}
{"url": "https://www.24chasa.bg/novini/article/6927513", "text": "Няма констатирани нарушения относно съотношението между свободната и платената зона на плаж \"Перла\", но за да сме абсолютно сигурни сме възложили незабавен геодезичен мониторинг на ивицата, каза току-що министър Николина Ангелкова, която инспектира на място. Проверката бе провокирана от сигнал на почиваща пловдивчанка, че концесионерът на плажа не й позволил да си разпъне хавлията в свободна зона, където тя искала за плажува. Министър Ангелкова обясни, че най-вероятно проблемът идвал от факта, че тази година местата на свободната и заетата зони са разменени. Явно по навик обаче, туристката, свикнала да плажува на конкретно място на \"Перла\", опитала отново да си разпъне хавлията там. \"Нямам притеснения, този плаж е над 120 декара и свободната зона е по-голяма от платената, това ще се види и след мониторинга. Наше право е да определяме къде да разположим чадърите си и заведенията\", каза концесионерът Лъчезар Захариев. Той стопанисва плаж \"Перла - Стамополу\" за първи сезон, но имал амбицията да поддържа ивицата така, че тя да вземе приза \"Син флаг\".  Ангелкова обаче уточни, че в заетата зона дори и зад чадърите на наемателя летовниците нямат право да използват собствени плажни принадлежности. Министърът обясни още, че ако бъдат установени някакви отклонения от изискванията за 50% свободна и 50% платена зона, ще бъде наложена неустойка, която е в размер на 5% от концесионната цена по договор, а при повторно нарушение ще се изпрати предупреждение за прекратяване на концесията. Това е втора проверка на ивицата през този сезон, уточни министър Ангелкова. При първата липсвали информационни табели и медицински пунктове, които сега са са осигурени. Преди \"Перла\" Ангелкова инпектирала и плаж Приморско - Централен, който все още няма стопанин. За него има приключила процедура за концесия, но в момента тече срок за обжалване.  До две седмици ще е ясно, но дотогава за чистотата на ивицата ще отговаря община Приморско, а Областната управа ще трябва да осигури спасители, каза министърът на туризма. От ведомството са поискали от  кмета на Приморско Димитър Германов, който присъстваше на плажните проверки днес, да издаде заповеди за премахване на четирите преместваеми обекта, които са на плаж \"Приморско-Централен\". Това е един от \"интересните\" плажове, за който имаме много сигнали и жалби, обобщи Ангелкова.", "date": "2018.06.23", "title": "Ангелкова от плаж \"Перла\": Няма нарушение в съотношението между свободна и платена зона (Обновена)"}
{"url": "https://www.24chasa.bg/novini/article/6927526", "text": "Хуманитарните организации, спасяващи мигранти в морето, могат да забравят за италианските пристанища, заяви италианският вътрешен министър и вицепремиер Матео Салвини, цитиран от ДПА. Кораб на германска неправителствена организация с над 200 души не получи разрешение да акостира. \"Искам да повторя, че тези кораби могат да забравят за Италия: искам да прекъсна бизнеса на трафиканти и мафиоти!\", заяви Салвини във Фейсбук. Той подчерта, че забраната се отнася и до неправителствените организации Проактива оупън армс, \"SOS Mediterranee\", \"Sea-Watch\" и \"Sea-Eye\". Техни кораби се намират в морето или в малтийски пристанища, предава БТА. Салвини, лидер на крайнодясната партия \"Лига\", отдавна обвинява хуманитарните НПО, че се възползват от спасяването на мигранти и че сътрудничат на трафиканти на хора. Обвиненията му са недоказани и организациите ги отричат категорично. Преди няколко часа \"SOS Mediterranee\" отправи призив към правителствата от ЕС да гарантират, че спасените мигранти ще могат да бъдат сваляни на брега бързо и призова за разработване на европейски план.", "date": "2018.06.23", "title": "Салвини: Превозващите мигранти кораби на\nнеправителствени организации могат\nда забравят за Италия"}
{"url": "https://www.24chasa.bg/novini/article/6921331", "text": "От бутилките доскоро очаквахме да излезе най-много някой дух, а вече оттам се показват цели дървета. Екомисленето и иновативните технологии направиха така, че празните шишета от шампоан да не се хвърлят на боклука, а да се засадят в градината. Материята, от която са изработени, се разгражда и подхранва семена, които се намират в специален контейнер, прикрепен на дъното. Целият процес завършва с новоизникнало дърво или храст. Идеята е на Стивън Ко, който е страдал от много алергии, а след смъртта на родителите си решава, че трябва да помогне на хората да не страдат от твърде честата употреба на химикали и изкуствени материали. Той създава тайванската козметична компания O'right, като О е символ на планетата, а right означава “добро” за нея. Бутилката на “най-зеления шампоан”, както го наричат създателите му, е 100% биоразградима и е произведена от преработени плодове на кафе, растения и растителни отпадъци от еликсирната напитка, а надписите върху нея са от нетоксично соево мастило. На дъното на шишетата има малък контейнер с няколко семена. Бутилката се разгражда и служи за тор на 3-те семена, от които поникват акации или различни билки. Цветът на бутилките идва от есенциите на плода и остатъчна утайка от кафе, доставена от “Старбъкс”, като дават 100% естествен кафяв цвят и са неизчерпаем източник за концепцията “дърво в бутилка”. Проучване показва, че на ден в света над 2,25 милиарда чаши кафе доставят наслада някому. Зелените идеи и рециклирането в различни насоки е много популярно в Тайван. Списание “Тренд” разказва как небостъргачът “101” използва филтрирана дъждовна вода, за да захранва сервизни помещения и писоарите в сградата. Обществената библиотека “Бейту” с “умен” покрив, който освен че събира и филтрира дъждовна вода, използва и слънчева светлина, като я превръща в енергия. Сградата на компанията O'right и също събира дъждовната вода. Любители на природосъобразния начин на живот има по целия свят, а отскоро независимо от мястото, на което сте - можете да си хапвате десерт и да бъдете екополезни. В тенденцията да се поставят “семена на растения в различни продукти” се включва и компания за производство на органични близалки. Пръчката на десерта е изработена от рециклируема хартия, която се разгражда в почвата и След ежедневно поливане от саксията може да порасне както подходящи за овкусяване на салата растения и билки, така и рози за аранжиране на дома. Компанията предлага близалки с различни цветове и аромати, а ако искате да засадите у дома лавандула, трябва да изберете вкус на лавандула и лимонена трева, както и за почитателите на невена. Ако пък сте решили да правите коктейли “Мохито” и за всяко са ви нужни 5-6 листа мента, може да си ги набавите, след като сте хапнали десерта и той вече е поникнал в саксия. Другите вкусове са ванилия и хибискус, лимон и мащерка, както и шампанско и роси. Идеята за тези лакомства с изненада е на Брена Кларк. Компанията ѝ Amborella го описва като “идеален начин да обединиш поколенията - млади и стари, и отново да ги върнеш в градината”. За по-малко от 2 долара може да си купите 14 семена за различни растения и молив, а идеята на компанията Sprout е да ги обедини в едно. След като сте наострили до последно вашия молив и той вече е изхабен, може да го засадите в една саксия и до 4 седмици след ежедневна грижа ще намерите растение. Компанията посочва, че пишещите инструменти са нетоксични и дори при поглъщане на семената не би трябва да е проблем, като дори няма да е лошо на вкус. Моливите се произвеждат в Полша и САЩ, като най-често след посаждането им изниква босилек. 15 милиарда дървета се изсичат всеки ден по света. Това прави един и половина акра на секунда, което увеличава емисиите на парникови газове с 12 до 17%. Наистина, близалките са вкусни, но има още по-бърз и лесен начин да възстановим равновесието в природата - като хвърляме семена из пустите райони. За да оцелеят, семената са поставени в “семенни бомби”. Тяхната обвивка е съставена от въглищен прах, примесен с хранителни вещества, която предпазва растенията от животни и ектремни метеорологични условия. Когато завали дъжд, семето пониква. Концепцията е измислена в Кения, където Методът е не само бърз, но и евтин - една бомбичка струва около 2 цента. Това е от голямо значение за Кения, където 90% от селските домакинства използват основно дървета за отопление. Каузата се разпространява много бързо и има поръчки от Колумбия, Индия, Малави, Тайван. Подобни са и цветните топчета от проекта “Отгледай дъгата”, който предприема семейство от Калифорния. Техните бомбички обаче са предназначени за спасяването на популацията на пчелите, затова в тях има семена на диви цветя, привлекателни за насекомите. Съставени са различни варианти за шест района в САЩ. Среднозападният микс включва многогодишна лупина, лимонова мента и пеперуден плевел. Семената са увити с органичен тор за подхранване и са оцветени с нетоксични бои, заприличвайки на шарени бонбони. Топките могат да се хвърлят навсякъде, като проблемни са най-вече урбанизираните райони.", "date": "2018.06.23", "title": "Растения изникват от бутилки"}
{"url": "https://www.24chasa.bg/novini/article/6927104", "text": "Турският президент Реджеп Тайип Ердоган определи руския президент Владимир Путин и себе си като най-опитните политици в Общото събрание на ООН. Той заяви това в публикувано снощи интервю за турската телевизия, предаде ТАСС. \"Ще го кажа пределно ясно, към момента в Общото събрание на ООН има само двама наистина опитни политици, възможно е да има и други, но не си спомням: това сме Путин и аз. Защото и двамата сме били както премиери, така и президенти, постигнали сме доста, но напред има още много задачи\", каза той в интервюто, видеозапис от което беше публикувано на страницата на телевизията в Туитър, предава БТА. Ердоган отбелязва и добре урегулираното сътрудничество на Турция с Русия по сирийския въпрос. Той посочва, че \"специалните отношения\" с Путин и тесните контакти между външнополитическите ведомства на двете страни са помогнали да бъде постигнат напредък в тази сфера, в частност да бъдат организирани междусирийските преговори в Сочи миналата година. Междувременно, общото събрание на ООН прие с обикновено мнозинство резолюция, призоваваща за незабавно и пълно извеждане от Приднестровието на руските военни, влизащи в състава на миротворчески сили там, предаде ТАСС. За документа гласуваха 64 страни, против 15, а 83 се въздържаха. Проекторезолюцията беше изготвена от Молдова в съавторство с Грузия, Канада, Латвия, Литва, Румъния, Украйна и Естония. В документа се предлага на Общото събрание \"да включи в предварителния дневен ред на 73-тата си сесия точка, озаглавена \"Пълно извеждане на чуждите въоръжени сили от територията на Република Молдова\". Авторите смятат за необходимо \"Русия да бъде настоятелно приканена без уговорки и по-нататъшни забавяния да приключи организираното извеждане на оперативната група руски войски и въоръжение от територията на Република Молдова\". Текстът на резолюцията е цитиран въз основа на документалната база на ООН. \"Изразяваме съжаление във връзка с това гласуване\", каза първият заместник постоянен представител на Русия в ООН Дмитрий Полянски. \"Проблемът се политизира излишно тъкмо в момент, когато в преговорите между Кишинев и Тираспол се очерта напредък.\" Русия внесе предложение гласуването на проекторезолюцията да бъде отложено за по-подробно обсъждане, но то беше отхвърлено. Върховният комисар на ООН за бежанците Филипо Гранди призова ЕС да \"намери нов и единен подход\" към миграцията и предоставянето на убежище и заяви, че това е постижимо, предаде Ройтерс. Гранди казва това в изявление, разпространено преди срещата на върха на ЕС следващата седмица. По думите му са необходими гаранции, че хората в беда в морето ще бъдат спасявани и откарвани на брега по предсказуем начин. Европа вече не е в плен на огромен миграционен наплив през Средиземно море, както беше през 2015 г., заяви той. \"Днес призовавам европейските държави да се възползват от тази възможност да намерят нов и единен подход, който да отговаря на общите нужди на всички страни да могат да управляват границите си и миграционната си политика, по начин, който едновременно да отговаря на европейските и международните стандарти за предоставяне на убежище, произлезли от Втората световна война\", посочва комисарят.", "date": "2018.06.23", "title": "Ердоган: В ООН има двама опитни политици - аз и Путин"}
{"url": "https://www.24chasa.bg/novini/article/6927112", "text": "САЩ и Южна Корея са се споразумели да преустановят за неопределен срок някои от съвместните учения, съобщи Пентагонът. Това става след срещата на върха между американския президент Доналд Тръмп и севернокорейския лидер Ким Чен-ун по-рано този месец, предаде Ройтерс. \"За да се подпомогне прилагането на резултатите от срещата на върха в Сингапур, в координация с нашия съюзник Република Корея, министърът на отбраната (на САЩ) Джеймс Матис преустанови за неопределен срок избрани учения\", заяви говорителка на Пентагона, предава БТА. Тя добави, че това включва преустановяване на учението \"Бранител на свободата\", както и на две учения по програма за обмен, засягащи морската пехота, които трябваше да се състоят в следващите три месеца. На пресконференция след срещата с Ким в Сингапур Тръмп заяви, че ще спре редовните военни учения с Южна Корея, които определи като \"доста провокационни\" и скъпи. Северна Корея отдавна искаше да бъде сложен край на военните учения. По-рано през седмицата САЩ и Южна Корея обявиха, че преустановяват планираното за август учение \"Бранител на свободата\". Говорителката заяви, че вчера Матис се е срещнал с държавния секретар Майк Помпейо, председателя на Съвета на началник-щабовете на въоръжените сили на САЩ генерал Джоузеф Дънфорд и съветника по националната сигурност на Тръмп Джон Болтън. \"В помощ на предстоящите дипломатически преговори на държавния секретар Помпейо всякакви по-нататъшни решения ще зависят от това дали КНДР ще продължи да преговаря по продуктивен и добросъвестен начин\", каза тя. Всяка пролет САЩ и Южна Корея има две учения, чиито тазгодишни издания завършиха през май. Решението да бъдат спрени военните учения с Южна Корея обърка съюзници, военни и депутати. Ученията помагат да се поддържа бойната готовност на американските сили в една от най-горещите точки в света, отбелязва Ройтерс. Американският президент Доналд Тръмп обяви, че Северна Корея все още представлява \"изключителна заплаха\" за САЩ, предаде Асошиейтед прес. С указ от вчера президентът на САЩ продължи с една година така наречената \"национална извънредна ситуация\" по отношение на КНДР и наново разреши икономическите ограничения срещу нея. Макар и очаквано, това става само девет дни след като Тръмп написа в Туитър след срещата на върха със севернокорейския лидер Ким Чен-ун в Сингапур, че \"вече няма ядрена заплаха от Северна Корея\". Този указ изглежда влиза в противоречие с това твърдение на президента, отбелязва Асошиейтед прес. В текста му се казва, че \"съществуването и риска от разпространение на годен за употреба за оръжия делящ се материал\" и действията и политиката на севернокорейските власти \"продължават да представляват изключителна заплаха за националната сигурност, външната политика и икономиката на САЩ\". Така наречената \"извънредна ситуация\" е в сила от 2008 г. и е свидетелство за трайното напрежение между САЩ и Северна Корея, което се изостри миналата година, след като КНДР се приближи до създаването на напълно завършена ракета с ядрена бойна глава, способна да стигне на американска територия. То все пак спадна след срещата на върха на 12 юни, когато Ким се съгласи на \"пълно премахване на ядрените оръжия\" от Корейския полуостров. Двете страни обаче все още не са договорили условията, по които Северът ще се откаже от атомните си бомби и ще получи облекчаване на санкциите - цел, която четвърт век убягва на американските правителства. В четвъртък Тръмп заяви на правителствено заседание, че ядреното разоръжаване вече е започнало - макар ден по-късно неговият министър на отбраната Джеймс Матис да каза, че не знае Северна Корея да е предприела каквито и да било стъпки за ядрено разоръжаване и че все още не са започнали задълбочените преговори по въпроса.", "date": "2018.06.23", "title": "Пентагонът преустанови някои от съвместните учения с Южна Корея"}
{"url": "https://www.24chasa.bg/novini/article/6927114", "text": "Еврото е нещо необратимо. Това заявява германският министър на финансите Олаф Шолц в отговор на въпрос в интервю дали еврото ще го има след десет години, предаде Ройтерс. \"Да, еврото е (нещо) необратимо\", казва той в интервю за германския вестник \"Райнише пост\". \"То е гаранция за нашето общо бъдеще в Европа.\" Той допълва, че първоначалният проект за укрепване на еврозоната, договорен между германския канцлер Ангела Меркел и френския президент Еманюел Макрон по-рано през седмицата в замъка Мезеберг край Берлин, ще защити еврото от кризи, предава БТА. \"Чрез договореностите от Мезеберг доизграждаме нашия европейски дом\", заявява той. \"Той ще бъде с херметически затворен покрив, който да издържа на бъдещи бури и дъждовни дни. В Европа имаме нов импулс и това е благодарение на президента Макрон.\"", "date": "2018.06.23", "title": "Германският министър на финансите: Еврото ще го има"}
{"url": "https://www.24chasa.bg/novini/article/6927119", "text": "Жандармерия, отряд за борба с тероризма и десетки полицаи издирват в момента избягалия затворник Борис Иванов, съобщава NOVA. Следови кучета са намерили дрехи на беглеца и са по следите му. Вдигани са и дронове, за да се огледа периметъра, но са били свалени заради лошото време. Униформените претъсрсват всеки храст и са убедени, че съвсем скоро ще го заловят. Прекъснат е пътя в близост до жп. прелеза Ловеч. Под полицейска блокада е целият район между ловешките села Александрово, Дренов и Деветаки. Главният секретар на МВР Младен Маринов също е бил на място в късните часове в петък, за да даде инструкции за издирването. Властите вярват, че рецидивистът Борис Иванов ще бъде намерен до края на деня.", "date": "2018.06.23", "title": "Кучета открили дрехи на избягалия затворник, три села са под обсада (Видео)"}
{"url": "https://www.24chasa.bg/novini/article/6927123", "text": "\"България, като външна граница на Съюза, има своите особени отговорности, както и специфични трудности и проблеми и това трябва да бъде осъзнато и отчетено от нашите партньори. Най – главната цел е да избегнем превръщането на нашата страна и на Балканите в огромен бежанския лагер, своеобразна буферна зона между зони на конфликт и Шенгенска Европа. Рисковете това да се случи са повече от реални.\" Това написа председателят на БСП Корнелия Нинова по повод мигрантската криза в писмо до 12 европейски лидери, сред които лидерите на партии от Вишеградската четворка и премиерите на Португалия - Антонио Коща, Испания – Педро Санчес, Гърция – Алексис Ципрас,Словакия – Петер Пелегрини, Швеция – Щефан Льовен, Малта – Джоузеф Мускат, Румъния – Виорика Дънчила. Това съобщиха от пресцентъра на БСП. Тя изтъква, че бежанската криза беляза политическия живот на ЕС през последните няколко години, а липсата на координиран, адекватен и навременен общоевропейски отговор на мигрантската криза, показва, че текущата система за убежища не е в съответствие с актуалните предизвикателства. Корнелия Нинова отбелязва, че бягащите от кървавия сирийски конфликт, съгласно международните норми, имат право да получат закрила. «В същото време, значителна част от влизащите без разрешение чужди граждани не могат да бъдат определени като „бежанци“ и следва да бъдат разглеждани като незаконни мигранти, т.е. връщани обратно в страните им по произход. Водени от интересите на България и на българския народ , ние настояваме за този подход.”- казва председателят на БСП в писмото си. Тя смята за неприемливо и неработещо предложението на Германия- подписването на двустранни споразумения- финансова помощ в замяна на приемане и интеграция на мигранти. „Отбелязваме, че следва да бъдат разработени механизми, устойчиви на кризи и за превенция, като фокусът бъде поставен преди всичко върху основни области, като засилване на охраната и контрола на външните граници”- предлага Корнелия Нинова. Тя настоява за по – строг контрол на външните граници на държавите – членки на ЕС, непрекъснат мониторинг по всички маршрути, в противдействие на незаконната миграция и нелегалния трафик на хора; по-нататъшно засилване и прилагане на интегрираното гранично управление и на обмена на информация в рамките на ЕС, между страните – членки и агенциите, както и с международните партньори. \"Бих искала да подчертая, че в контекста на днешните предизвикателства, Европа се променя и така трябва, иначе ще я загубим, ако продължаваме по същия начин. Европа трябва да бъде спасена и да продължи напред като единен, сигурен и здрав Съюз между силни държави”- завършва писмото си лидерът на БСП.", "date": "2018.06.23", "title": "Нинова в писмо до европейски лидери: България не може да бъде буферна зона"}
{"url": "https://www.24chasa.bg/novini/article/6927130", "text": "Агенция \"Социално подпомагане\" не даде на 6-годишния Мишо с церебрална парализа инвалидна количка, въпреки решение на ТЕЛК, което посочва, че то има нужда от нея. Това разказа майката на детето Антония Петкова пред Нова телевизия. Причината е, че досега държавата не отпускаше рингови инвалидни колички предназначени за деца. Това бе причината много от майките изобщо да не ги взимат, защото те причиняват допълнителни изкривявания на децата. От 1 юли държавата ще започне отпускане и на колички за деца, както и вертикализатори. За да може да излиза майката купува обикновена количка. Мишо е със 100% увреждания и получава 930 лв. помощ. Парите обаче са крайно недостатъчни, защото той ходи на рехабилитация, логопед, хипотерапия. Разходите ми надхвърлят 2000 лв., разказа майката. Често и се налага да тегли кредити, за да може детето да продължи с рехабилитацията. Антония разказа, че се подготвя за емиграция.", "date": "2018.06.23", "title": "Отказаха инвалидна количка на дете с церебрална парализа (Видео)"}
{"url": "https://www.24chasa.bg/novini/article/6927133", "text": "Президентът на САЩ Доналд Тръмп изрази съмнение във връзка с историите за деца мигранти, разделяни от родителите си на границата с Мексико. Той заяви, че се разказват \"измислени истории за скръб и печал\", а в същото време истинските жертви на имиграционнната криза са американци, убивани от незаконно преминалите границата, предаде Асошиейтед прес. Засипан с критики за ситуацията с разделянето на семейства на мигранти, Тръмп отвърна на удара. Той на моменти изкривяваше фактите и променяше историята си, но въпреки това хвърли светлина върху действителната скръб на семействата от другата страна на това уравнение, отбелязва Асошиейтед прес. \"Чувате другата страна, но никога не чувате тази страна\", каза Тръмп, застанал заедно с десетина семейства, наречени от него \"ангелски\". Тези семейства са загубили свои близки, които са били убити от хора, влезли незаконно в САЩ. Тръмп постави ударение на факта, че непълнолетните мигранти, които биват разделени от семействата си, най-вероятно впоследствие отново ще се съберат с тях за разлика от жертвите на убийци, предава БТА. \"Ето това са американците, които са разделени за постоянно от своите любими хора. Думата \"за постоянно\" е думата, върху която трябва да помислите. \"За постоянно\" - те не са разделени за ден-два, те са разделени за постоянно, защото са били убити от незаконни пришълци престъпници.\" Поради роящите се в редиците и на двете водещи политически сили в САЩ изразявания на безпокойство от образите на разделени от родителите си ужасени деца мигранти, в сряда Тръмп внезапно смени курса и подписа указ за отмяна на тази практика, макар че се предполага, че до 2000 деца все още са отделени от родителите си. Но този рядко срещан момент на публична капитулация на президента не продължи дълго - снощи той произнесе реч на митинг в Минесота, изпъстрена с твърдолинейна риторика по въпроса за имиграцията, отбелязва Асошиейтед прес. В своя публикация в Туитър той изрази съмнение дали тези страдания на мигрантите изобщо са истина. \"Трябва да поддържаме Силна Южна Граница\", написа той в съобщението си. \"Не може да позволим нашата Страна да бъде прегазена от нелегалните имигранти, докато демократите разказват измислените си истории за скръб и печал с надеждата това да им помогне на изборите. Обама и другите са били изправени пред същите кадри и не са направили нищо!\" Предположението на Тръмп, че историите са недействителни, вероятно е било подхранено от вчерашното разкритие за един от знаковите образи на кризата - снимка с 2-годишно момиченце от Хондурас, което плаче, докато майка му е спряна за проверка от служител на граничната полиция. Но момиченцето на снимката, което тази седмица се оказа на корицата на списание \"Тайм\", не е било разделено от майка си, както каза пред \"Дейли мейл\" баща му. \"Тайм\" заяви, че въпреки всичко застава зад снимката, защото пресъздава \"залозите в такъв момент\". Тръмп отдавна негодува срещу отношението на медиите към него. През изминалата седмица гневът му в тази посока само се засили, след като сметна, че не е получил подобаващо признание за срещата си на върха със севернокорейския лидер Ким Чен-ун в Сингапур, отбелязва Асошеийтед прес. По-рано вчера демократът от Камарата на представителите на САЩ Тед Лю от Калифорния пусна на трибуната на камарата звуков запис с ридаещо дете в център за задържане, което било разделено от родителите си и плаче за тях на записа. Той бързо беше разкритикуван от председателстващата заседанието Карън Хендъл от републиканците, която му каза да го спре, защото ставащото противоречи на правилата. Лю отговори, че американците трябва да чуят записа. Драматичният запис, който първо беше огласен от \"Пропублика\" и после беше предоставен на Асошиейтед прес, размъти дебатите в САЩ за политиката на \"нулева толерантност\" на правителството на Тръмп срещу преминаванията на границата. Политиката доведе до разделянето на над 2300 деца от родителите им. Федералният съдия Дана Саброу от Окръжния съд в Сан Диего заяви, че следващата седмица може да излезе с решение, с което да нареди на правителството да събере разделените семейства, предаде Ройтерс. Причината е заведен иск от организацията \"Американски съюз за граждански свободи\", а решението може да бъде обявено още следващия петък вечерта. Военноморските сили на САЩ обявиха, че изготвят план на стойност 233 милиона долара да настанят до 25 000 мигранти в свои бази и обекти, заяви неназован официален източник. По думите на източника според проектодокумент изготвен от помощник-министъра на военноморските сили на САЩ по енергийните въпроси Филис Байър (в САЩ военноморските сили си имат свой министър) база на ВМС в Калифорния може да приеме още до 47 000 души. В четвъртък американските въоръжени сили обявиха, че е било поискано от тях да настанят до 20 000 деца имигранти.", "date": "2018.06.23", "title": "Тръмп недоволен от възмущението от разделянията на семейства по границата"}
{"url": "https://www.24chasa.bg/novini/article/6927125", "text": "Южната китайска провинция Хайнан изработи тригодишен план за действие, целящ да превърне острова в туристическа дестинация от световна класа, съобщи  . Властите на острова ще представят преференциални политики за привличане на чуждестранните туристи, с които се надяват броят им годишно да се увеличи с 25% и достигне 2 милиона до 2020 г. През 2017 г, над 1.1 милиона чужденци са посетили Хайнан, което е с близо 50% ръст на годишна база. До края на миналата година, провинцията разполагала с 57 международни въздушни трасета и планира да ги направи 100 до 2020 г. От 1 май тази година, Китай въведе 30-дневен безвизов престой в Хайнан, най-популярния морски курорт в страната. Новата политика включва 59 държави, сред които и България. Посетителите могат да останат на островната провинция 30 дни, стига да са планирали пътуването си през туристическа агенция.", "date": "2018.06.23", "title": "Хайнан планира да привлече 2 милиона чуждестранни туристи до 2020 г."}
{"url": "https://www.24chasa.bg/novini/article/6927143", "text": "Адвокатът на украинския режисьор Олег Сенцов, продължаващ повече от месец гладната си стачка в руски затвор, заяви, че клиентът му е свалил около 20 кг и е много слаб, предаде Асошиейтед прес. Сенцов, който е яростен противник на анексирането от Русия на Крим през 2014 г., излежава 20-годишна присъда за планиране на терористични актове. Той отрича обвиненията. Вчера беше 40-ият ден от гладната му стачка, предава БТА. Адвокатът Дмитрий Динзе е посетил Сенцов вчера и го намерил \"много слаб и много блед\". Той заяви пред Асошиейтед прес, че режисьорът получава витамини и храна венозно, но че от 97 е станал около 77 кг. Западните страни призоваха Сенцов да бъде освободен. Динзе каза, че режисьорът няма да иска помилване и настоява да бъде освободен.", "date": "2018.06.23", "title": "Олег Сенцов е свалил близо 20 кг заради гладната си стачка в затвора"}
{"url": "https://www.24chasa.bg/novini/article/6927145", "text": "Малтийското правителство заяви, че не е отговорно за недопуснатия от Италия кораб \"Лайфлайн\" с над 220 спасени в Средиземно море мигранти на борда си. Той е вторият такъв плавателен съд за последните две седмици, отпратен от противопоставящото се на имиграцията правителство в Рим, предаде ДПА. \"Операцията първоначално е била ръководена от координационния спасителен център в Рим, като либийските власти са поели отговорност за въпросните случаи на спасително-издирвателни действия. В тези случаи малтийските власти не са били нито координиращият, нито компетентният орган\", заяви говорител на малтийското правителство, предава БТА. Плавателният съд - плаващ под името \"Лайфлайн\" и собственост на германската хуманитарна организация \"Мишън лайфлайн\" - е бил с над 220 души на борда си, които според организацията екипажът на кораба прибрал в международни води. Италианският министър на вътрешните работи Матео Салвини даде да се разбере, че корабът не може да акостира в Италия и че Малта трябва да го приеме. По-рано днес малтийският министър на вътрешните работи Майкъл Фаруджа заяви, че Салвини трябва да се запознае по-добре с фактите и че Малта няма отношение към случая, защото спасяването е станало между Либия и италианския остров Лампедуза. Миналата седмица Салвини отказа да позволи на друг кораб, пълен със стотици хора, \"Акуариус\", да акостира в италианските пристанища. В крайна сметка той отплава към Испания. Във видеозапис, публикуван вчера във Фейсбук, той разкритикува \"Мишън лайфлайн\", че не е спазила указанията на италианските и либийските власти. \"Те рискуват живота на мигрантите в малката гумена лодка, отказват да слушат италианските и либийските власти и се намесват, за да могат да качат този ценен товар от хора - от човешка плът - на борда си\", каза Салвини. Също днес испанският министър на образованието Исабел Села заяви, че испанският министър на външните работи Жозеп Борел е разговарял с малтийските власти, за да им предложи помощ във връзка с нов отпратен от Италия кораб. Борел е разговарял и с италианските власти, добави тя. Вчера Върховният комисариат на ООН за бежанците заяви, че през последните дни 220 души са се удавили край либийските брегове в опит да прекосят Средиземно море и да стигнат до Европа. Броят е \"по консервативни оценки\", заяви говорител на Обединените нации. Германската спасителна организация \"Сий ай\" отговори на тези новини и написа в Туитър: \"За три дни 220 души са загинали, а Матео Салвини говори за \"човешка плът\". Ужасяващо\". Новото италианско правителство започна все по-настойчиво да изразява оплакванията на Италия, че благодарение на броя хора, бягащи от Африка по море, страната поема по-голям от полагащия й се дял бежанци. Много от тях се отправят към Италия, защото тя е една от най-близките точки на Европа до местата в Либия, откъдето отплават. Противопоставящата се на имиграцията партия на Салвини \"Лигата\" е един от двата коалиционни партньора в италианското правителство. Той вече беше заявил, че другите страни трябва да приемат повече бежанци и че прибираните в морето трябва да бъдат пренасочвани другаде.", "date": "2018.06.23", "title": "Малта отказа да поеме отговорността за отпратения от Италия нов кораб с мигранти"}
{"url": "https://www.24chasa.bg/novini/article/6927154", "text": "Поройните дъждове в югозападната китайска провинция Юнан през последните няколко дни отнеха живота на двама души, а около 6500 са пострадали от стихията. Това съобщи информационният портал \"Чжунго синвънван\", цитиран от ТАСС. Медията се позовава на властите. По нейна информация най-силно пострадали са град Чжаотун и редица съседни райони. Поройните дъждове са нанесли щети на селскостопански култури на площ от около 600 хектара, разрушили са около 10 км пътища и са предизвикали около 100 свлачища в различни райони. Преките икономически щети се оценяват от властите на почти 8 милиона юана (около 1,2 млн. долара). В зоните на бедствията продължават да работят спасители, помагащи да бъдат изведени местните жители от най-пострадалите райони, предава БТА. За първото тримесечие на годината по данни на министерството на гражданската администрация на Китай стихийни бедствия са отнели живота на 53 души, а двама се водят безследно изчезнали. За този период властите се е налагало да евакуират около 54 000 жители. Общият брой на пострадалите от различни стихии е над 12 млн. души. Преките икономически щети според министерството се изчисляват на 19,6 милиарда юана (около 3,1 млрд. долара).", "date": "2018.06.23", "title": "2 жертви и 6500 пострадали при порои в Китай (Видео)"}
{"url": "https://www.24chasa.bg/novini/article/6927165", "text": "Американският министър на енергетиката Рик Пери ще се срещне с руския си колега Александър Новак през седмицата във Вашингтон. Това заяви добре осведомен източник, цитиран от Ройтерс. Двете страни се съревновават на световния пазар в доставките на природен газ и суров петрол. Пери ще се срещне с Новак във вторник в контекста на Световната газова конференция във Вашингтон, предава БТА. През последните години срещите между енергийните министри на двете страни, които са едни от водещите в света в добива на петрол и газ, бяха рядкост. Отношенията в тази сфера между Москва и Вашингтон охладняха след анексирането от Русия на Крим през 2014 г. и след обвиненията на правителството на президента Тръмп, че руските власти са отговорни за кибератаки срещу американската електроенергийна мрежа, извършени през последните две години, отбелязва Ройтерс. Двете страни се конкурират в продажбите на природен газ за Европа. Най-големият доставчик на ЕС руската компания \"Газпром\" и няколко западни енергийни компании се надяват да окткрият газопровода \"Северен поток-2\", по който ще се пренася руски газ за Германия по дъното на Балтийско море. САЩ започнаха известни продажби на втечнен природен газ за Полша и Литва, макар че доставките с кораби на втечнен газ могат да са по-скъпи от газа, пренасян по тръбопроводи. Американците изразяват виждането, че предимството на втечнения газ са неговата надеждност и стабилните му цени. Правителството на Тръмп е против \"Северен поток-2\" така, както беше и правителството на Обама. Според Вашингтон тръбопроводът ще даде по-голямо регионално влияние на Русия, която се е случвало да спира доставките за част от Европа заради ценови спорове. Срещата ще съвпадне и с намеренията на съветника по националната сигурност на американския президент Джон Болтън да посети Москва през седмицата, за да подготви възможна среща между Тръмп и руския му колега Владимир Путин. Пери и Новак вероятно ще разговарят и за петролните пазари. Вчера Организацията на страните износителки на петрол (ОПЕК) постигна споразумение във Виена да повиши добива на петрол със скромен обем. Това стана, след като клиентите поискаха производителите да ограничат увеличаващите се цени на горивата. Миналата година Русия, която не членува в ОПЕК, за пръв път започна да си сътрудничи с организацията и намали добива си, за да подпомогне световните цени на петрола. Преди срещата на ОПЕК във Виена Новак заяви, че Москва ще предложи страните производителки постепенно да увеличат добива от юли.", "date": "2018.06.23", "title": "Министрите на енергетиката на САЩ и Русия\nсе срещат във вторник, според източници"}
{"url": "https://www.24chasa.bg/novini/article/6927174", "text": "Върховният комисар на ООН за правата на човека Зейд Раад Ал Хусейн определи като \"плачевна\" ситуацията с човешките права във Венецуела и призова за създаване на комисия за международно разследване и за засилен ангажимент на Международния наказателен съд, предаде Франс прес. В доклад, публикуван вчера, Ал Хусейн осъжда политиката на репресии срещу опозицията, която се изразява в екзекуции без присъди, в произволни задържания, измъчване, сексуално насилие, симулативни екзекуции и мъчения с електричество, предава БТА. \"Когато лекарство за високо кръвно налягане струва повече от минималната месечна работна заплата, млякото на прах за бебета повече от две месечни заплати, а протестирането срещу тази ситуация може да ви отведе в затвора, несправедливостта на всичко това придобива скандални измерения\", заяви Ал Хусейн. По-рано венецуелските власти отказаха достъп до страната на експертите на ООН. В отговор Ал Хусейн натовари група специалисти по правата на човека да разговарят от разстояние с около 150 души, измежду които жертви на репресиите и членове на техните семейства, а също така свидетели на насилието, журналисти, адвокати и най-вече лекари. В доклада на върховния комисар се посочва, че между 2015 и 2017 г. най-малко 505 души са били убити без правно основание, предаде Ройтерс. Броят на политическите затворници в момента е най-малко 280 души. По данните на ООН 61 процента от населението на Венецуела живее в крайна бедност, а 1,5 милиона души са напуснали страната след 2014 г., отбелязва Ройтерс.", "date": "2018.06.23", "title": "ООН: Ситуацията с човешките права във Венецуела е плачевна"}
{"url": "https://www.24chasa.bg/novini/article/6922517", "text": "Модни дизайнери от България, САЩ и Кипър ще представят най-новите си колекции облекла на 66-тото издание на „Парада на модата“ в Плевен. Това съобщи Георги Ангелов, създател и режисьор на шоу-спектакъла. Престижната продукция ще бъде показана тази неделя, 24 юни, от 20 ч на сцената на театър \"Иван Радоев\" в града. Седемнайсет създатели на мода от Далас, Никозия, София, Варна, Пловдив, Русе, Благоевград, Кюстендил и Плевен са се събрали, за да впечатлят публиката, а след спектакъла ще дадат възможност на публиката да си купят облекла, които са харесали, каза Ангелов. От водещите български дизайнери е гост на шоуто отново е Светла Димитрова, която е родена в Плевен. Тя два пъти е носител на националната награда \"Златна игла\". Дебют на плевенска сцена прави една от актрисите в хитовия сериал „София - ден и нощ“ Калина Кузманова. Отскоро тя се занимава и с мода, завършила е бизнес и международни отношения в Милано. Моделите й разкриват изяществото на женската фигура и за кратко време станаха хит в модните среди у нас. Другата дебютантка на ревюто е Светослава Христозова, която ще представи богата колекция „Дъждобрани“, които са като произведения на изкуството, и още една колекция, предназначена за коктейли и е насочена към дамите.", "date": "2018.06.23", "title": "Калина Кузманова от „София ден и нощ“ дебютира в \"Парад на модата\" - Лято-2018"}
{"url": "https://www.24chasa.bg/novini/article/6927177", "text": "Михаил Иванов от Стара Загора лежа година и половина в затвора, защото лаборатория обърка хранителната добавка с амфетамин, съобщи Нова телевизия. „Аз имам проблеми с алкохола. След дълга ремисия от 4 г. започнах отново да прекалявам. Една вечер съм отишъл в кв. „Железник“, влязъл с в аптека и съм искал да си купя спирт“, разказва Михаил. Аптекарката обаче отказва и започва спор. Тя вика полиция, а мъжът е арестуван. В него е намерена 0,3 грама марихуана, както и хранителната добавка фенилетиламин. „Взимам го защото от алкохола изпадам често в депресия“, каза Михаил. В лабораторията в Стара Загора обаче объркват добавката с амфетамин и така Михаил е осъден и прекарва година и половина в ареста. При повторен анализ в лаборатория в София се доказва, че веществото действително е фенилетиламин. Магистратите вече са разпоредили потърпевшият да плати разноските по делото в размер на 2300 лева, в които влиза и цената на грешната експертиза. Наложена му е и глоба от 500 лева за притежание на канабис. Адвокатът ще обжалва, а клиентът му е твърдо решен да съди България. И броени дни след излизането си на свобода Михаил си купил билет за Англия. Възнамерява да заживее и работи там, защото се страхува, че у нас може пак д го арестуват „за една торба цимент”.", "date": "2018.06.23", "title": "Мъж от Стара Загора лежа година и половина в ареста за хранителна добавка (Видео)"}
{"url": "https://www.24chasa.bg/novini/article/6927126", "text": "15-та среща между дипломатите на Китай и АСЕАН по въпроса за изпълнението на „Декларацията за действие на страните в Южнокитайско море“ ще се проведе на 27 юни в град Чанша, съобщи говорителят на китайското външно министерство Гън Шуан, съобщава  Китай и страните от АСЕАН ще продължат да обсъждат въпроси свързани с декларацията и прагматичното сътрудничество в морските дейности, каза още говорителят. Той добави, че благодарение на съвместните усилия на Китай и останалите държави в региона, настоящата ситуация в Южнокитайско море се стабилизира и се наблюдава положителна динамика. „Декларацията за действие на страните в Южнокитайско море“, подписана през 2002 г от Китай и АСЕАН очертава най-важните принципи в справянето с диспути в региона. Отделно през 2013 г бяха стартирани консултации по „Кодекса за поведение в Южнокитайско море“. Двата механизма целят да опазят мира и стабилността в региона.", "date": "2018.06.23", "title": "Дипломати от Китай и АСЕАН се срещат да обсъдят въпроса за Южнокитайско море"}
{"url": "https://www.24chasa.bg/novini/article/6927211", "text": "Почина барабанистът на метал групата \"Пантера\" Винсънт Пол Абът, по-известен като Вини Пол. Това съобщиха на официалната му фейсбук страница. Засега не се съобщават причините за смъртта на 54-годишния музикант.                                                                                                                                                                                                                                                                                                                                                                                                                                                                                                                                                                                                                                              ", "date": "2018.06.23", "title": "Почина барабанистът на \"Пантера\" Вини Пол"}
{"url": "https://www.24chasa.bg/novini/article/6927213", "text": "Смела касиерка предотврати грабеж на бензиностанция в Симеоновград, съобщи Нова телевизия. Златомира успяла да се пребори със 17-годишен младеж, който я заплашил и се опитал да вземе дневния оборот. На записите от охранителните камери се вижда и кратката схватка, в която младата жена влиза с нападателя. Тя успява да то избута и да подаде сигнал до фирмата, която охранява обекта и младежът е задържан. „Започнах да го бутам и да крещя, че ще извикам полиция натиснах СОТ-овете и той избяга“, разказа Златомира. Тя обясни, че е доволна, че мъжът е задържан. Шефът на Златомира я е поощрил финансово за постъпката й.", "date": "2018.06.23", "title": "Касиерка предотврати обир на бензиностанция в Симеоновград (Видео)"}
{"url": "https://www.24chasa.bg/novini/article/6927226", "text": "Гръцки пътнически ферибот, превозващ 96 души на борда, включително екипажа, е претърпял малък пробив от лявата страна на корпуса си, когато се е ударил в пристанището на Скиатос в Северозападно Егейско море в петък. Инцидентът се случил, докато „Сими“ опитвал да акостира. Не са докладвани наранявания или замърсяване на морето. Фериботът е напуснал Скопелос и е бил на път за Агиос Константинос, с междинна спирка в Скиатос. Властите заявиха, че корабът ще трябва да остане в пристанището, докато бъде ремонтиран.", "date": "2018.06.23", "title": "Ферибот с почти 100 пътници на борда катастрофира край Скиатос"}
{"url": "https://www.24chasa.bg/novini/article/6927366", "text": "Британски проевропейски политици, главно от опозиционните партии, се надяват да привлекат хиляди привърженици на шествие днес за \"народен вот\" за окончателното споразумение за напускане на Европейския съюз на втората годишнина от референдума за Брекзит, предаде ДПА. \"Каквото и да е мнението ви за Брекзит, всеки би се съгласил, че това е важна сделка. И тя не е сключена\", заяви кампанията за \"народен вот\" преди шествието днес в центъра на Лондон. Проевропейската кампания прикани хората, които я подкрепят, да \"направим така, че ние, народът, които сме засегнати за поколения напред от преговорите на правителството за Брекзит, да се произнесем с народен вот по окончателното споразумение за Брекзит. Тази събота десетки хиляди хора от цялото Обединено кралство ще участват в шествие за народен вот в Лондон, за който расте подкрепата в страната\", каза депутатът лейбърист Чука Умуна. \"Преговорите са в хаос, правителството създаде пълно объркване с Брекзит и сега е време народът да си върне контрола над този процес\", добави той, предава БТА. Кампанията за \"народен вот\" не е обявила ясен план как възнамерява да организира ново гласуване, какви ще бъдат въпросите, нито как ще бъдат съчетани резултатите от двете гласувания, посочва ДПА.", "date": "2018.06.23", "title": "Политици готвят шествие за \"народен вот\"\nза окончателното споразумение за Брекзит"}
{"url": "https://www.24chasa.bg/novini/article/6927378", "text": "Президентът на САЩ Доналд Тръмп избра човек с дългогодишен опит в специалните операции във военноморските сили за ръководител на борбата с тероризма, предаде Асошиейтед прес. Вчера Тръмп обяви избора си за шеф на Националния център за борба с тероризма - Джоузеф Магуайър, предава БТА. От 2013 г. Магуайър е ръководител на Фондацията на бойците от специалните сили. Последният му държавен пост е заместник-директор за стратегическото планиране в центъра за борба с тероризма и е бил член на групата по въпросите на борбата с тероризма към Съвета за национална сигурност в Белия дом. Магуайър е от Ню Йорк. Пенсионира се от флота през 2010 г. с чин вицеадмирал след 36 години в униформа. Командвал е всяко ниво в структурата на Специалните операции на ВМС. В момента изпълняващ длъжността директор на центъра за борба с тероризма е Ръсел Трейвърс.", "date": "2018.06.23", "title": "Тръмп избра ветеран от флота за ръководител на борбата с тероризма"}
{"url": "https://www.24chasa.bg/novini/article/6927408", "text": "Трима, осъдени за купуване на гласове, сред които ексшеф на общинската чистота в Свищов и председател на мюсюлманското настоятелство в града, се изправят пред съда във Велико Търново, за да обжалват наказанията си. На парламентарните избори през 2014 г. те предлагали по 30 лв. срещу глас за определена политическа сила. В началото на октомври м.г. Районният съд в Свищов осъди Илдънай Ахмедов, бивш шеф на общинското предприятие \"Чистота\", на 1.6 години условно и 10 000 лв. глоба. Той е признат за виновен, че за времето от 20.09.2014 г. до 22.09.2014 г. в гр. Свищов възложил на познат да изготви списък на свои близки. После му предоставил паричната сума от 540 лева, за да бъде дадена на 12 установени лица и други неустановени по делото лица, всички от гр. Свищов, с цел да бъдат склонени на предстоящите избори за парламент на 5 октомври 2014 г. да упражнят избирателното си право в полза на определена политическа партия. Със същата присъда Районен съд – Свищов е признал подсъдимия Генчо Конов за виновен в това, че дал имотна облага на С. Р. М. – паричната сума от 30 лева, както и че организирал плащане на членове на семейството му, с цел да ги склони да гласуват с определена бюлетина. Съдът го осъдил на 1 година лишаване от свобода, изпълнението на което наказание отложил с изпитателен срок от три години, както и да заплати 10 000 лева глоба. Третият подсъдим е Емил Конов, който дал по 30 лв. на трима избиратели в дунавския град. Неговото наказание също е година условно и глоба от 10 000 лв. Делото в Окръжен съд – Велико Търново е образувано на основание въззивни жалби от защитниците на тримата подсъдими.", "date": "2018.06.23", "title": "Трио, купувало гласове в Свищов,\nжали условни присъди и солени глоби"}
{"url": "https://www.24chasa.bg/novini/article/6927418", "text": "Френското правителство очаква срещата на върха на Европейския съюз в края на юни, която ще е посветена предимно на имиграцията, да бъде трудна, главно заради бойкота, обявен от централноевропейските страни на утрешната минисреща в Брюксел. Това заяви говорителят на френското правителство Бенжамен Гриво, цитиран от Франс прес. Германската канцлерка Ангела Меркел промени преди две седмици позицията си \"за предложенията, които направи президентът на Републиката Еманюел Макрон за европейска миграционна служба и за подсилване на Фронтекс\", каза Гриво по радио \"Европа-1\". \"Очевидно тези въпроси ще бъдат в дневния ред на минисрещата на върха през уикенда, както и на Европейския съвет в края на месеца, който ще бъде труден - не бива да заблуждаваме нашите граждани\", продължи правителственият говорител, предава БТА. Ангела Меркел вчера изключи възможността за европейско решение за миграцията на срещата на върха на 28 и 29 юни, от която зависи политическото й оцеляване, посочва АФП. \"Засега има позиции, които съвсем не са близки\", каза говорителят и изрази съжаление за бойкота на четирите страни от Вишеградската група - Полша, Словакия, Унгария и Чехия. Тези четири страни се придържат към твърда линия за имиграцията и заявиха, че няма да участват в европейската среща на върха утре в Брюксел, поради което няма да може да се постигне желания от Германия и Франция консенсус. Според чернова на работен документ, получен от АФП, участниците в утрешната среща ще предложат създаване на \"ефикасен механизъм за солидарност\", със задължителни квоти за разпределение на мигранти между страните членки. Страните от Вишеградската група отхвърлят подобно решение, напомня АФП. \"Страните от Вишеградската група се облагодетелстваха финансово от Европейския съюз. Напълно легитимно е да не можеш да се възползваш от предимствата, без да зачиташ основните ценности на солидарността между европейските страни\", каза Гриво. \"Преживяхме финансови кризи. Тази от 2008 г. остави трайни следи, но сега имаме криза на ценностите, на нашите устои\", добави говорителят на френското правителство.", "date": "2018.06.23", "title": "Франция: Срещата на лидерите на ЕС\nв края на юни ще е трудна"}
{"url": "https://www.24chasa.bg/novini/article/6927581", "text": "Турският президент Реджеп Тайип Ердоган ще гласува в Истанбул, а премиерът Бинали Йълдъръм ще използва правото си на глас в Измир на предстоящите утре в Турция предсрочни президентски и парламентарни избори, съобщава турската телевизия НТВ. Ердоган ще гласува в истанбулския квартал Юскюдар. Очаква се президентът да остане в Истанбул до обявяването на предварителните резултати от изборите, след което се планира да замине за столицата Анкара. Кандидатът за президент на опозиционната Народнорепубликанска партия (НРП) Мухаррем Индже ще гласува в родния си град Ялова, след което ще замине за Анкара. Лидерът на НРП Кемал Кълъчдароглу и председателят на Партията на националистическото действие (ПНД) Девлет Бахчели ще използват правото си на глас в Анкара. Председателката на новата \"Добра партия\" и кандидатка за президент Мерал Акшенер ще гласува в Анкара, а лидерът на Патриотичната партия Догу Перинчек - в Истанбул. Съпредседателката на прокюрдската Демократична партия на народите (ДПН) Первин Булдан ще гласува в Истанбул, а другият съпредседател на формацията Сезаи Темелли - в източния град Ван. Кандидатът на прокюрдската формация за президент Селяхаттин Демирташ ще гласува в затвора в град Одрин, където се намира, тъй като е обвинен в тероризъм. Лидерът на Партия \"Велик съюз\" Мустафа Дестиджи ще гласува в Анкара.", "date": "2018.06.23", "title": "Къде ще гласуват турските лидери и председатели на партии"}
{"url": "https://www.24chasa.bg/novini/article/6927584", "text": "Здравните власти на щата Калифорния съобщиха вчера, че 374 нелечимо болни са приели лекарства, за да сложат край на живота си миналата година, предаде Асошиейтед прес. Законът, който позволява това, влезе в сила на 9 юни 2016 година. Общо 577 души са получили миналата година лекарства, позволяващи им да сложат край на живота си, но не всички от тях са ги използвали, съобщават калифорнийските здравни власти. Законът позволява на пълнолетните лица да получат рецепти за лекарства, с които да сложат край на живота си, ако лекар е установил, че им остават не повече от шест месеца живот. Те могат да приемат лекарствата сами, предава БТА. Около 90 на сто от 374-те починали са били на възраст над 60 години, 95 на сто са били застраховани и около 83 на сто са се намирали в хоспис или са получавали сходни грижи. Средната възраст на прибегналите до крайната мярка е 74 години. През първите шест месеца след влизането в сила на закона на закона общо 191 души са получили лекарства, слагащи край на живота, а 111 от тях са ги използвали.", "date": "2018.06.23", "title": "Близо 440 души са се възползвали\nот закона за асистирано самоубийство в Калифорния"}
{"url": "https://www.24chasa.bg/novini/article/6927619", "text": "100 дни навърши Ангела Меркел като канцлер на Германия, като изглежда все по-вероятно тя да не успее да довърши до край четвъртия си мандат. Бежанската криза, която започна преди 3 години, може да прекрои политически Европа, макар точно в момента бежанска криза да няма. В неделя в Брюксел по молба на Меркел се срещат засега 11 членки на ЕС, които искат да участват в намирането на решение за приютяване на бежанците, идващи в Европа. Германската канцлерка се надява да убеди достатъчно членки на ЕС да се включат в найното решение на кризата – а именно, да подпишат споразумение, че ще приемат обратно бежанците, регистрирани първо на тяхна територия. Това означава, че товарът за граничните държави ще се увеличи. По тази причина италианският премиер почти провали срещата, като заяви, че няма да присъства на нея, ако крайната декларация вече е написана и само ще бъде убеждаван да сложи подписа си. Италия не може да приеме и един бежанец обратно от Германия, нито пък нови прииждащи през морето, заяви италианският вътрешен министър Матео Салвини. Не само Салвини, но и австрийският канцлер Себастиян Курц не смята, че ще има европейско решение на проблема. Страните от Вишеградската четворка направо отказаха да присъстват на такава среща и за пореден път подчертаха, че няма да приемат бежанци на своя територия. Това де факто означава, че граничните държави като Италия, Гърция или България ще бъдат оставени сами в проблема при нова бежанска криза. „Презрението към европейската идея се разпространява като проказа в Европа“, коментира френският президент Емануел Макрон. Той е един от малкото европейски лидери, които подкрепят Меркел в този момент. На срещата в неделя в Брюксел засега ще отидат лидерите на България, Германия, Франция, Малта, Австрия, Дания, Холандия, Белгия, Италия, Гърция, Испания. Очаква се Дания и Австрия да предложат бежанците да бъдат събирани в лагери в „неатрактивна европейска страна извън ЕС“ като Албания. България пък обяви свои идеи за решение на кризата – лагери по границите на ЕС, от които само бежанците от война да имат право да влизат и да търсят убежище в общноста. Италия отхвърля германско-френското предложение и няма да се съгласи да взима обратно бежанци, даже иска от нейна територия да бъдат преразпределени хилядите прииждащи към други европейски членки. Австрия подкрепя идеята всяка страна да си намира сама решение за себе си. В същото време в Германия политическата криза се задълбочи. Вътрешният министър Хорст Зеехофер предупреди, че от понеделник ще пренебрегне нарежданията на Берлин и ще затвори границата на Бавария. Това би означавало, че Меркел трябва да го уволни и управляващата коалиция ще се разпадне. Според последните проучвания 42% от немците искат Меркел да подаде оставка, 43% пък смятат, че тя трябва да остане на поста си.", "date": "2018.06.23", "title": "Срещата за бежанците в Брюксел без изгледи за успех"}
{"url": "https://www.24chasa.bg/novini/article/6927649", "text": "Германският вътрешен министър Хорст Зеехофер заяви в публикувано днес интервю във в. \"Зюддойче цайтунг\", че няма да отстъпи в спора си с канцлерката Ангела Меркел за имиграционната политика на страната, предаде ДПА. Зеехофер подчертава, че е решен да започне да връща на границата мигранти, регистрирани в друга държава от ЕС, освен ако бъде намерено друго приемливо решение. По думите му би било изключително необичайно за Меркел да използва политическата си власт за налагане на вето на плановете му, предава БТА. \"Няма да позволим това да се случи\", добавя той, подчертавайки, че канцлерката е направила голям въпрос от нещо дребно. Острият спор за миграцията между Християнсоциалния съюз (ХСС) на Зеехофер и Християндемократическия съюз (ХДС) на Меркел избухна тази седмица. ХСС иска от началото на следващия месец да започне да връща на границата всички бежанци, които вече са регистрирани в друга страна от ЕС. Германски депутати смятат, че планът може да доведе до разпадане на коалиционното правителство, припомня ДПА. \"Ако срещата на върха на ЕС не донесе ефективни решения, вече регистрираните в друга страна от ЕС мигранти ще бъдат връщани\", заяви председателят на ХСС, визирайки предстоящата утре извънредна среща за миграцията. Той подчерта, че никога не е предлагал пълно затваряне на границата.", "date": "2018.06.23", "title": "Зеехофер: Няма да отстъпя в спора с Меркел за мигрантите"}
{"url": "https://www.24chasa.bg/novini/article/6927651", "text": "Лично премиерът Зоран Заев даде старт на строителството на магистралата от Ранковце до Крива Паланка, недалеч от българската граница, предаде  . Магистралата е с дължина от 23 км. и нейното строителство трябва да приключи до 2021 г. Заев съобщи, че в началото на следващата година трябва да започне и разширяването на пътя от Крива Паланка до граничния пункт с България Деве баир (Гюешево, бел.ред.). За строителството на тези пътни проекти властите са подсигурили 58 млн. евро чрез кредитни линии от Световната банка. \"За нас Коридор № 8 е много важен - той свързва Адриатическо с Черно море. Няма да спираме. Енергично ще изпълним тези значими за народа ни проекти\", подчерта македонският премиер Зоран Заев. \"Изграждаме пътна инфраструктура за развитието на тази част от Република Македония. Да създадем необходимите условия за движение на гражданите съгласно европейските стандарти. Подсигурихме общо 270 млн. евро за изграждането на пътища в дължина от около 800 км\", поясни той.", "date": "2018.06.23", "title": "В Македония вече строят магистралата към българската граница"}
{"url": "https://www.24chasa.bg/novini/article/6927656", "text": "Турският президент Реджеп Тайип Ердоган призова днес поддръжниците си в Истанбул да гласуват за Републиканската коалиция на парламентарните избори в Турция, предаде ТАСС, цитирана от БТА. Обръщам се към Вас, мои граждани. Имаме Републиканската коалиция, която бе формирана заедно с Партията на националистическото действие. Готови ли сме да осигурим победа за нашето правителство? Готови ли сме да формираме силна група в парламента? Надяваме се на съкрушителна победа на Републиканската коалиция на утрешните парламентарни избори, заяви Ердоган. Той призова поддръжниците си да \"се обадят по телефона на роднините си и приятелите си, за да обяснят значимостта на предстоящите избори\". Тази година за първи път избирателите ще гласуват едновременно за партията и за алианса, в който тя влиза. Гласовете, събрани от коалициите, ще бъдат преброявани чрез отчитане на гласовете, получени от всяка партия поотделно. В парламента ще може да влезе политическа партия, която няма да събере необходимия брой гласове самостоятелно, но ще го направи в състава на коалиция, отбелязва ТАСС.", "date": "2018.06.23", "title": "Ердоган: Надяваме се на съкрушителна победа на изборите утре"}
{"url": "https://www.24chasa.bg/novini/article/6927658", "text": "Пътни полицаи спрели 20- годишен водач на улица \"Александровска\" в Берковица на 22 юни към 16 часа. Младежът карал \"Ауди\", модел А4 , собственост на Р. Т. П. При проверката с дрегер се установило, че И.И. Г. от Берковица е седнал зад волана след употреба на тетрахидроканабинол /THC/. Връчен му е акт и издаден талон за медицинско изследване, но той отказал кръвна проба за лабораторно изследване за упойващи и наркотични вещества. Напушеният водач е задържан за 24 часа в ареста в РУ-Берковица", "date": "2018.06.23", "title": "Засякоха дрогиран 20-годишен шофьор в Берковица"}
{"url": "https://www.24chasa.bg/novini/article/6927663", "text": "Най-малко 45 джихадисти от \"Ислямска държава\" бяха убити при иракски въздушен удар в източна Сирия вчера, обяви днес съвместното командване на военните операции в Багдад в комюнике, цитирано от Франс прес и Ройтерс. По заповед на иракския премиер Хайдер ал Абади и на базата на точни разузнавателни сведения, изтребители Ф-16 на иракските ВВС нанесли удар по три къщи, свързани с тунел, в сирийския град Хаджин, където се провеждала среща на командири на ИД, предава БТА. В резултат на операцията целите били напълно унищожени и са ликвидирани около 45 терористи, сред които няколко командири, се посочва в комюникето. Уточнява се, че сред убитите са членове на полевото командване на ИД, отговарящи за бойните операции и пропагандата, както и личният куриер на главатаря на групировката Абу Бакр ал Багдади и началникът на джихадистката полиция.", "date": "2018.06.23", "title": "45 джихадисти на \"Ислямска държава\" загинаха при въздушен удар на Ирак в Сирия"}
