{"url": "https://www.24chasa.bg/novini/article/8017440", "text": "Италианският премиер Джузепе Конте заяви днес, че правителството му започва \"тригодишен маратон\", за да осъществи серия от реформи по-специално в държавната администрация, наказателното правосъдие, данъчната система и инфраструктурата, предаде Франс прес. Четири месеца след създаването на втория си кабинет, формиран през септември от левоцентристите и антисистемното Движение \"Пет звезди\", Конте каза на годишната си пресконференция, че се гордее с постигнатите резултати. Той увери, че след \"спринта от първите дни\" предстои \"тригодишен маратон\" до края на мандата му през 2022 г. В управляващата коалиция се забелязват обаче разногласия по ред въпроси, засягащи например мигрантите, реформата в еврозоната и правосъдието, които според някои наблюдатели може да доведат до предсрочни избори в близките месеци, информира БТА. \"Поставили сме си 23 амбициозни цели и вече работим по някои от тях, а през януари ще имаме възможност да се поспрем, за да размислим, да дискутираме с различните политически сили и правителството да се задейства наново\", каза Конте. Сред предстоящите мерки той изброи \"облекчаване на бюрокрацията\", дигитализация на държавното управление, намаляване на инстанциите на съдопроизводството, данъчна реформа и борба с укриването на данъци. За да избегне процедура за нарушения от страна на Брюксел, Италия трябва според него по-специално \"да се бори с укриването на данъци, което представлява кражба и ощетява честните граждани. Трябва да плащаме всички, за да плащат всички по-малко\", подчерта Конте. Италия държи първото място в Европа по укриване на данъци с укрити общо 190,9 милиарда евро - двойно повече, отколкото страната харчи за здравеопазване, сочи неотдавнашен доклад на британската компания \"Такс рисърч\". Ако бъде въведена зона без полети над Либия, тя \"може да стане инструмент за постигане на основната цел - незабавно спиране на огъня и на военните действия\", заяви италианският премиер, цитиран от ТАСС. \"Опитваме се да разубедим всички, които мислят, че уреждане в Либия може да се постигне с военни средства\", отбеляза той. Джузепе Конте посочи например, че се е опитал да убеди президента на Турция Реджеп Тайип Ердоган да не допуска военна намеса. Според италианския държавник, ако Турция подкрепи с военна сила правителството на националното съгласие, това \"би довело до влошаване на ситуацията, до нови жертви сред цивилното население\". \"Така никой няма да спечели победа\", изтъкна той. Турският президент заяви в четвъртък, че страната му ще изпрати войници в Либия по молба на правителството в Триполи, което миналия месец подписа с Анкара споразумение за сътрудничество в сферата на сигурността.", "date": "2019.12.28", "title": "Италианското правителство започва реформен \"маратон\""}
{"url": "https://www.24chasa.bg/novini/article/8014573", "text": "В повечето парламенти по света изборът на председател става тържествено чрез полагане на клетва и други ритуали, подчертаващи важността на заеманата позиция. В долната камара на британския обаче нещата стоят по съвършено различен начин. Там шефът буквално бива завличан от подчинените си до предназначения за него стол, както се видя наскоро при избора на новия председател Линдзи Хойл. И причината за това “нежно убеждаване”, както го наричат, не е Брекзит, макар това също да се смята за сериозен аргумент след трите години парламентарни разправии по въпроса, а вековна традиция. Тя датира от времето, когато председателското място се е смятало за доста опасно. Някои от заемалите го при представяне на законодателни решения. Днес между короната и парламента няма такива големи разминавания, но ритуалът се прави, за да напомня на избрания за председател колко отговорна е работата му. Иначе самият Линдзи Хойл много добре знае това, тъй като последните 9 г. бе зам.-председател на долната камара и е ръководил много ключови разисквания, включително за всички държавни бюджети след 2010 г. И макар да е член на опозиционната Лейбъристка партия, е първият, избран от депутатите за този пост, а не назначен от председателя. Което до известна степен обяснява и обтегнатите отношения, които Хойл се твърди, че е имал с него. Въпреки това новоизбраният председател признава, че предшественикът му Джон Бъркоу е направил изключително много за утвърждаване ролята на парламентаризма и заслужава да стане част от Камарата на лордовете. Хойл обаче е пълна противоположност на Бъркоу. Той не обича скандалите и светлината на прожекторите. И въпреки че от 40 г. е в политиката, все още е непознат за широката публика. Преди да ме срещнат, признава новоназначеният шеф на долната камара. Причината е, че името му се смята за дамско в англоговорещия свят през последните два века, преди това се е използвало и за мъже. Даже съществува специално питане в гугъл за кой пол е подходящо, чието търсене рязко се повиши, след като сър Линдзи зае най-високоплатената политическа длъжност във Великобритания.  Неговият баща обаче явно не се е замислял много за този евентуален конфуз, когато преди 62 г. решава да го кръсти така. Макар цял живот да е в политиката, Дъг Хойл е повлиян при избора на име за своя син от спортните си предпочитания. Кръщава го на австралийския състезател по крикет Линдзи Хакет, който става изключително популярен в Англия след едно турне на отбора си през 1948 г. Любопитно е, че синът също прибягва до имена на известни личности, когато трябва да кръщава. Например всичките му домашни любимци се казват като популярни политици. Папагалът е Борис като устатия премиер Борис Джонсън и най-често използваната дума в британския парламент. За костенурката Маги, галено от Маргарет Тачър, сър Линдзи Хойл казва, че има твърда черупка и не се обръща. Териерът му се казва Бети на първата жена - председател на долната камара, Бети Бутройд, а другото куче, Гордън - на бившия премиер лейбърист Гордън Браун. Котката му пък получава името Денис в чест на най-дълго служилия лейбъристки депутат Денис Скинър. След 40 г. всеотдайна работа за Лейбъристката партия обаче Хойл ще трябва да я напусне, тъй като новата му позиция предполага да е политически необвързан. Но ще продължи да представлява хората от своя избирателен район Чорли като независим депутат, както неизмено го прави след 1997 г. Едва 22-годишен, той става общински съветник от Лейбъристката партия в родния Адлингтън, след това зам.-председател на общинския съвет и кмет. Това не е изненадващо, тъй като младият Линдзи расте в семейство на депутат и общинска съветничка от същата партия. Политиката винаги е била на почит в неговото семейство – линия, която и до момента се диктува от баща му. Макар да е на 89 г., Дъг Хойл все още е много активен в Камарата на лордовете в британския парламент. Когато Линдзи е избран за депутат през 1997 г. в долната камара, пък втората му съпруга Катрин става общински съветник на неговото място. По-късно той я назначава за своя секретарка в избирателния си район, както и по-голямата си дъщеря Ема, което в британската политика е разрешено, стига да се декларира публично. Преди трайно да се насочи към нея, Линдзи Хойл има малък текстилен бизнес. в Уестминстър, възпитавани в частни колежи и престижни университети като Оксфорд и Кеймбридж. Успява да се издигне в парламентарната йерархия благодарение на лични качества. Повечето от колегите му го смятат за сговорчив и безпристрастен, тъй като никога не си е позволявал да казва какво мисли за Брекзит, нито как е гласувал на референдума за него през 2016 г. Нещо, което бе основна критика към предшественика му Бъркоу, който не криеше, че е против излизането на страната от ЕС и успя да стопира няколко важни парламентарни решения по въпроса. Затова не бе изненадващо, че макар Хойл да не е от средите на управляващата Консервативна партия, успя да спечели и подкрепа от нейни депутати за председателския пост, при това два пъти заради извънредните избори през декември. Той пребори други петима сериозни кандидати след продължили няколко часа разисквания и гласувания. “Вярвам, че ще можете да наложите и в работата си така характерната за вас доброта и разумност и по този начин да ни помогнете да се обединим като парламент и демокрация”, казва му Борис Джонсън при избирането. Самият Хойл обеща да бъде неутрален и да възстанови опетнената репутация на парламента, който се разпусна наскоро след невъзможност да приеме никакво работещо решение за Брекзит. При встъпването си в длъжност новият му председател трудно сдържаше сълзите си. Той обяви, че иска да почете един човек, който липсва в този важен за него момент. Става въпрос за преди две години след трудна любовна връзка. “Тя беше всичко за нас и бих искал да е тук”, каза Линдзи Хойл. Това е единственият път, в който политикът проявява слабост в парламентарната зала. Досега той имаше слава на изключително хладнокръвен, след като ръководи британския парламент през 2017 г., когато срещу сградата му имаше терористично нападение. Тогава Хойл бързо взема мерки за сигурността на депутатите, макар да знае, че някъде Въпреки че изглежда мек на фона на Бъркоу с неговото режещо Order, сър Линдзи всъщност вече е демонстрирал твърдост. Например остро смъмря представители на Шотландската национална партия, че запяват химна на Европа, когато започват обсъжданията за стартирането на Брекзит. Противопоставя се и на някои идеи на премиера Тони Блеър, сред които за увеличаване на студентските такси. “Аз не съм анти Тони. Благодарение на него партията ни печели избори три пъти, но има принципи, които не трябва да се нарушават”, обяснява тогава Хойл. Заради новата си позиция сега той ще трябва да напусне родното си място в провинцията, в което предпочиташе да живее дори като депутат през последните 22 г. Семейството на сър Линдзи ще се нанесе в т.нар. къща на председателя в двореца Уестминстър, където заседава парламентът. Той на година, което го прави най-високоплатения британски политик. Хойл призна, че дни след избирането му на председателския пост лекарите му открили диабет. Не смята, че това ще попречи на работата му, но мисли да се консултира с Тереза Мей, която също трябваше да се справя с такова заболяване, докато бе премиерка.", "date": "2019.12.28", "title": "Лейбърист с женско име зае най-важния стол в британския парламент"}
{"url": "https://www.24chasa.bg/novini/article/8017491", "text": "Демонстранти, протестиращи срещи плановете за пенсионна реформа на френското правителство, влязоха в сблъсъци с полицията днес в Париж, която се опита да разпръсне някои групи със сълзотворен газ, предаде Ройтерс. Френските синдикати започнаха общонационални стачки в началото на декември срещу реформата на президента Еманюел Макрон, които нарушиха работата на училища, движението по жп линии и пътищата. Днес полицията използва сълзотворен газ срещу протестиращи край туристически точки като музея за модерно изкуство Център \"Жорж Помпиду\", където някои демонстранти се опитаха да издигнат барикади и потрошиха автобусна спирка, съобщи БТА. Жером Родригес, известна фигура в движението на \"жълтите жилетки\", е бил ранен в окото, макар засега да не се знае как точно. По-рано тази година той ослепя със същото око по време на друга демонстрация. В необичаен жест протестиращите срещу пенсионната реформа днес поканиха \"жълтите жилетки\" да се присъединят към тях, допълва Асошиейтед прес. Движението, което започна преди повече от година като реакция на високата цена на живота във Франция и в борба за социална и икономическа справедливост, днес проведе акция за 59-а поредна събота. Шествието днес премина от Северната гара до Шатле в центъра на Париж. Макрон иска пенсионната възраст да бъде повишена от 62 до 64 години и да бъде отменена сложната система, включваща 42 специални категории, най-вече служители в транспортната система, които имат собствени правила. Стачките нарушиха транспорта в страната, като днес са се движили само 6 от всеки 10 високоскоростни влака. По линията \"Евростар\", свързваща Париж и Лондон, се движат четири или пет влака. Услугите на парижкото метро се подобряват, но само две линии, и двете автоматизирани, работят безпроблемно.", "date": "2019.12.28", "title": "Демонстранти и полиция в сблъсъци\nсрещу пенсионната реформа в Париж (Видео, снимки)"}
{"url": "https://www.24chasa.bg/novini/article/8017620", "text": "", "date": "2019.12.28", "title": "Самолет се разби в Луизиана, петима загинаха (Видео)"}
{"url": "https://www.24chasa.bg/novini/article/8017645", "text": "По традиция в края на декември авторите на в. \"Файненшъл таймс\" представят свои прогнози и очаквания за най-важните събития през следващата година. Ето и някои от тях, цитирани от  : Да. Това е неговата цел и той има добри шансове да я постигне. Проблемът е, че не му остава много време. Той на няколко пъти е посочвал, че иска да няма мита и квоти в търговията с всякакви стоки. А ЕС-27 също има интерес от подобна сделка. Да. Германската канцлерка ще има проблем да запази непокътната своята голяма коалиция заради завой вляво на социалдемократите. Новите лидери на ГСДП Норберт-Валтер Борянс и Саския Ескен бяха с избрани въз основа на план за напускане на коалицията и тяхното обещание за увеличаване на разходите ще се сблъска с финансово консервативния Християндемократически съюз на Меркел. ГСДП може да реши да избегне предсрочни избори и да остави управлението на правителство на малцинството до оттеглянето на Меркел от политиката през 2021 г. Да. След неуспешния опит за предсрочни избори през август и отстраняването му от властта лидерът на крайнодясната националистическа \"Лига\" Матео Салвини отново води в проучванията. Коалицията, която взе властта пред 4 месеца се оказа неефективна, подобно на тази, която Салвини ликвидира. Не. През 2016 г. Хилари Клинтън взе почти 3 млн. гласове повече от Тръмп, но въпреки това изгуби изборите. Тази разлика може да се увеличи още повече, но все пак Тръмп пак да бъде преизбран. Битката отново отива към по-малките щати от Средния запад, които донесоха победата на Тръмп последния път. Не. Опасенията за конфликт между САЩ, арабските им съюзници и Иран се увеличиха през последните месеци, след като администрацията на Доналд Тръмп обяви стратегия за максимален натиск над Ислямската република. Но въпреки войнствената реторика Тръмп е демонстрирал неохота към силови действия. Да. Основните причини за гнева - слаб растеж, сериозна неравнопоставеност и схващане, че правителствата игнорират нуждите на хората, няма да изчезнат. Недоволството през 2019 г. не зачита политически окраски, удари правителства в Чили, Колумбия и Еквадор, но свали и левия президент на Боливия. Проблеми може да очакват и Аржентина, и Мексико. Не. Френският лидер Макрон предприе амбициозна инициатива да върне Русия обратно в групата. Но пътят към всяко по-мащабно рестартиране минава през мирна сделка с Украйна, която не е особено вероятна. Украинският президент бе избран с обещание да сложи край на конфликта в Донбас. Но той не може да се съгласи с искането на Москва за специален статут за региона.", "date": "2019.12.28", "title": "FT: Какво ни очаква през 2020-а"}
{"url": "https://www.24chasa.bg/novini/article/8017407", "text": "Своеобразен рекорд по неизвинени отсъствия за последните 5 г. поставиха през 2019 г. депутатите. Те имат 3686 бягства от работа само за 10 месеца - от януари до края на ноември (но без август, когато са във ваканция). Това става ясно от публикувани данни на сайта на парламента. За сравнение - за година и половина от началото на мандата на 44-ото народно събрание през април 2017 г. до края на 2018 г., неизвинените са били 1033. Също толкова - 1037, са били и в 43-ото НС, чиито мандат беше 2 години и 3 месеца - от октомври 2014 г. до януари 2017 г. Интересното е, че само половин година по-късно по предложение отново на Нинова в правилника на червената група бяха разписани санкции за отсъствия - 100 лв. за бягство от пленарната зала или комисия, 200 лв. за липса при поименна проверка. Така всеки соцдепутат, който не е на работа без сериозна причина, бива глобяван два пъти - веднъж от парламента и втори път от групата си.", "date": "2019.12.28", "title": "3686 бягства от работа на депутатите – рекорд заради червения бойкот на НС"}
{"url": "https://www.24chasa.bg/novini/article/8017672", "text": "Второто десетилетие на 21 век започна с мерки за строги икономии за справяне със спада, предизвикан от световната финансова криза, и завърши с популистки правителства и нелиберални режими в целия свят. 50-те души от десетилетието на FT отразяват това развитие с промени в политическите игри и влиятелни ръководители от банковото дело и индустрията, развитието на компютрите и смартфоните във всеки аспект от живота ни, пише  . Сред политиците, включени в класацията, са френският президент Еманюел Макрон, германският канцлер Ангела Меркел, руският президент Владимир Путин, индийският премиер Нарендра Моди, американският президент Доналд Тръмп, китайският президент Си Дзинпин, турският президент Реджеп Тайип Ердоган и бившият президент на САЩ Барак Обама и новият ръководител на Европейската централна банка (ЕЦБ) Кристин Лагард. Бизнесът в списъка се представя от изпълнителния директор на Apple Тим Кук, основателя на Alibaba Джак Ма, изпълнителният директор на Tesla Илон Мъск, основателят на Amazon Джеф Безос, изпълнителния директор на Netflix Рийд Хейстингс, съоснователя на Uber Травис Каланик. Други значими личности на десетилетието включват бившия сътрудник на разузнаването на САЩ Едуард Сноудън и носителят на Нобелова награда Малала Юсуфзай.Сред най-влиятелните фигури на десетилетието в сферата на спорта е тенисиската Серена Уилямс, при учените е американката Дженифър Дудна, разработила технологията за редактирането на генома CRISPR-cas9. В списъка е и Роуз Макгоун, която положи началото на движението срещу насилието #MeToo.", "date": "2019.12.28", "title": "Financial Times подреди 50-те личности на десетилетието"}
{"url": "https://www.24chasa.bg/novini/article/8017691", "text": "Опитът на германския авиопревозвач \"Луфтханза\" (Lufthansa) да предотврати стачка на кабинния персонал в подразделението \"Джърмануингс\" (Germanwings) в дните около Нова година се провалиха, след като синдикатите отхвърлиха отстъпките на ръководството като недостатъчни, предаде Ройтерс. \"Луфтханза\" предложи да започне процедура по медиация и да направи отстъпки за работещите на непълно работно време. Синдикатът на стюардите и стюардесите \"УФО\" (UFO) обаче оцени офертата като незадоволителна и реши да продължи със стачката, планирана за периода 30 декември - 1 януари. Стачката е част от продължаващ с месеци спор с Луфтханза и подразделенията й за възнагражденията и пенсиите, уточни БТА. Кабинният персонал на \"Луфтханза\" стачкува два дни през ноември, което доведе до отмяна на 20 процента от полетите. Засегнати бяха около 180 000 пътници, а разходите за авиокомпанията се оценяват на 10 до 20 милиона евро.", "date": "2019.12.28", "title": "\"Джърмануингс\" не успя да предотврати стачка на кабинния персонал"}
{"url": "https://www.24chasa.bg/novini/article/8017708", "text": "", "date": "2019.12.28", "title": "Внезапно почина млад актьор от \"Игра на тронове\""}
{"url": "https://www.24chasa.bg/novini/article/8017723", "text": "Инцидентът е станал на 2400 метра надморска височина, на ледника Вал Сеналес около обяд, пишат италианските медии. Екип от 70 спасители, както и три хеликоптера, са се отзовали и са открили жертвите. Други двама скиори, смятани за приятели от същата компания, са ранени в лавината, но животът им е вън от опасност, се казва в докладите.", "date": "2019.12.28", "title": "Лавина взе три германски жертви в италианските Алпи"}
{"url": "https://www.24chasa.bg/novini/article/8016770", "text": "Алжирският президент Абделмаджид Тебун назначи Абделазиз Джерад на поста министър-председател, предаде Франс прес, като се позова на огласено от държавната телевизия комюнике от президентството. Джерад, доктор по политология, \"беше натоварен да състави ново правителство\", съобщи президентството, цитирано от БТА. Джерад заменя Сабри Букадум - външен министър, назначен за временен премиер след оставката на Нуредин Бедуи на 19 декември, когато Тебун встъпи в длъжност като държавен глава.", "date": "2019.12.28", "title": "Алжирският президент назначи Абделазиз Джерад за премиер"}
{"url": "https://www.24chasa.bg/novini/article/8016804", "text": "Киев се подготвя да извърши утре, 29 декември, в Донбас размяна на задържани лица, заяви президентът на Украйна Володимир Зеленски, предаде президентската пресслужба. \"Трябва да има размяна на пленници. Ние очакваме това. Трябва напълно да бъде завършена верификацията на всички хора\", заяви Зеленски. Очаква се размяната да стане утре сутрин в района на пропускателния пункт \"Майорское\" на фронтовата линия в Донбас. По информация на омбудсмана на Донецката народна републлика Дария Морозва, Донецк и Луганск ще предадат на Киев 55 човека и разчита да получи 87 свои привърженици. В неделя предстои размяна на десетки затворници между Киев и сепаратистите от Източна Украйна, съобщиха и проруските бунтовници. Ако бъде потвърдена, тя ще стане нов етап от деескалацията на единствения активен за момента въоръжен конфликт в Европа, предаде Франс прес. Киев и Донбас ще разменят пленници според формулата \"всички установени срещу всички установени\". В неделя - още преди Нова година, както се разбраха на 9 декември в Париж лидерите на \"нормандската четворка\", украинските власти се предвижда да освободят 87 души, а Донецк и Луганск - 55. Това съобщи Дария Морозова, представител на сепаратистката Донецка народна република и неин омбудсман, посочиха АФП и ТАСС. Руски медии твърдят, че размяната ще се състои на фронтовата линия между силите на Киев и на отцепниците. Украинската страна обаче не допусна да изтече никаква информация по въпроса, уточни БТА. \"Не коментираме това\", заяви за френската агенция Олена Гитлянска, говорител на Службата за сигурност на Украйна. Администрацията на президента в Киев не бе достъпна за коментар. Според непотвърдени от властите публикации в украински медии сепаратистите може да освободят най-вече военнопленници от силите на Киев, но също така прокиевски настроени активисти и журналисти. Междувременно съдии от Харков освободиха днес трима осъдени през 2015 г. на доживотен затвор за подготовка на атентат. Украинският прокурор Володимир Лимар, цитиран от АФП по Интерфакс, заяви на заседанието, че тримата са включени в предстоящата размяна. През септември Киев и Москва вече размениха 70 задържани лица, по-специално знакови фигури като украинския кинорежисьор Олег Сенцов, освободен от Москва. Друг пример за известно затопляне на атмосферата - войските на двата лагера отстъпиха след това в три малки сектора от фронтовата линия и \"нормандската четворка\" реши в Париж до края на март да последва и ново раздалечаване на силите, напомня АФП.", "date": "2019.12.28", "title": "Киев и Донбас ще разменят пленници утре (Обновена)"}
{"url": "https://www.24chasa.bg/novini/article/8016638", "text": "Най-малко 28 души загинаха през последните две денонощия в индийския щат Утар Прадеш поради необичайните студове в Северна Индия, съобщава телевизия \"Нюз 18\", като уточнява, че щатските власти не информират за броя на жертвите и журналистите събират данни от местните власти. Според в. \"Ню индиан експрес\" от началото на месеца в щата са загинали от студ над 140 души. Тези данни също не са потвърдени официално, предаде ТАСС, цитирана от БТА. Според индийската метеорологична служба най-ниската температура в този щат през последното денонощие е била 3,6 градуса по Целзий, а максималната - близо 11,2 градуса. Обичайно средната максимална температура на въздуха през зимата в региона е над 20 градуса. Тази нощ бе най-студена за годината в граничещия с Утар Прадеш столичен окръг Делхи, където термометрите показваха в различни райони от 1,7 до 3,1 градуса. В града няма парно отопление; нощем бедняците палят огньове или се греят с печки на въглища. Столичните власти събират дарения - одеяла, за да ги раздават на безимотните. Жертва на ниските температури стават хора от бедните квартали, които нямат средства за електрическо отопление, и надничари, които най-често нощуват на гола земя, уточнява агенцията.", "date": "2019.12.28", "title": "Необичаен студ взе близо 30 жертви в Северна Индия за два дни (Видео)"}
{"url": "https://www.24chasa.bg/novini/article/8016835", "text": "При средна цена 49.44 лева за мегаватчас е търгуван днес токът на Българската независима енергийна борса /БНЕБ/. Това показват данните от търговията на борсата при сегмента \"пазар ден напред\". Сделките са на база утрешен ден на доставка /29 декември/. Средната цена на пиковата енергия /9.00-20.00 ч./ e 53.76 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 45.12 лв. за мегаватчас. Най-ниската цена в рамките на днешната сесия, при утрешен ден на доставка, е 44.03 лв. за мегаватчас, достигната за часовете 6.00 - 7.00 и 23.00 - 24.00, а най-високата е 68.81 лв. за мегаватчас - за 17.00 - 18.00 часа. Данните от БНЕБ показват, че са продадени общо 27 945.00 мегаватчаса електроенергия. Енергийната борса вчера затвори при средна цена 71.88 лв. за мегаватчас. В сегмента \"пазар в рамките на деня\" за днес, 28 декември, БНЕБ отчита до момента общ търгуван обем от 2 481.80 MWh. Среднопретеглената дневна цена е 70.47 лева за мегаватчас.", "date": "2019.12.28", "title": "Енергийната борса затвори при средна цена 49.44 лева за мегаватчас"}
{"url": "https://www.24chasa.bg/novini/article/8016862", "text": "Текущият месец декември е най-топлия в историята на метеорологичните наблюдения в Москва.Това заяви пред РИА \"Новости\" водещият специалист на метеорологичния център \"Фобос\" Евгений Тишковец . „Декември 2019 в Москва беше най-топлият за цялата метеорологична история, счупи рекорда от 2006 г.\", заяви Тишковец. В статията не се уточняват конкретните стойности на измерените температури в Москва.", "date": "2019.12.28", "title": "Декември 2019 е най-топлият в историята на Москва"}
{"url": "https://www.24chasa.bg/novini/article/8016879", "text": "Общото финансово състояние на 500-те най-богати хора на земята нараства с една четвърт, съобщава Bloomberg. Според агенцията най-заможните хора в света притежават 5,9 трилиона долара, а това е с 1,2 трилиона повече от миналата година. 172 американски милиардери, включително собственикът на Фейсбук Марк Зукърбърг и основателят на Майкрософт Бил Гейтс, увеличават общото богатство с 500 милиарда долара, предаде  . И в Русия богаташите множат авоарите си - само за година най-богатите руснаци са добавили 51 млрд. долара към състоянието си.", "date": "2019.12.28", "title": "Расте богатството на 500-те най-заможни хора в света"}
{"url": "https://www.24chasa.bg/novini/article/8016891", "text": "Американският държавен секретар Майк Помпейо обвини иранските власти, че прибягват до насилие и цензура, за да попречат на хората да почетат паметта на убитите при репресиите над протестите в Иран в средата на ноември, предаде Франс прес. \"Иранският народ има правото да оплаче 1500-те жертви, убити от @Khamenei_ir при протестите в Иран\", написа Помпейо в туитър, обвинявайки пряко иранския върховен лидер аятолах Али Хаменей. Досега САЩ съобщаваха за над 1000 убити и хиляди ранени при репресиите над протестното движение срещу повишаването на цените на бензина, избухнало в средата на ноември в множество ирански градове. Помпейо цитира данни за повече жертви, огласени от някои медии и от организацията на иранската опозиция в изгнание \"Муджахидини на народа\", но Държавният департамент не пожела да каже нещо повече в отговор на запитване на АФП. Техеран не огласи публично свои окончателни данни. Според правозащитната организация \"Амнести интернешънъл\" при репресиите са убити над 300 души. \"Режимът се страхува от собствените си граждани и за пореден път прибягна до насилие и прекъсване на интернет\", заяви Държавният департамент, цитиран от БТА. Иранската осведомителна агенция Илна съобщи, че достъпът до интернет наистина е бил прекъснат в сряда в много ирански провинции, преди в социалните мрежи да започнат възпоменания, месец след протестите.", "date": "2019.12.28", "title": "Вашингтон: Иран налага цензура на възпоменанията за убитите при репресиите"}
{"url": "https://www.24chasa.bg/novini/article/8016910", "text": "Ползващите обществения транспорт в Париж отново са изправени пред изпитание, в разгара на оживлението около празниците. Днес е 24-ят ден от началото на стачката във Франция срещу пенсионната реформа, предаде Франс прес. С наближаването на новогодишната нощ протестното движение напредва към нов рекорд, след като вече счупи този от 1995 г. с 22 дни затруднен транспорт, а има изгледи да надхвърли и 28-те дни на стачката в държавната железопътна компания Ес Ен Се Еф (SNCF) през 1986-87 г., когато също не беше направено прекъсване за Коледа. Още повече, че среща на правителството със синдикални и работодателски организации е планирана чак за 7 януари, предаде БТА. Множество синдикати призоваха днес хората на протести. Очаква се в тях да участват и \"жълтите жилетки\". Около 300 \"жълти жилетки\" тръгнаха преди обед от площада на Борсата и може да се присъединят към демонстрацията в Париж, организирана от регионални обединения на няколко профсъюза. Синдиката на железничарите в Ес Ен Се Ес призова за протести в редица градове в района. За пътниците транспортната обстановка остава усложнена. До утре вечерта ще се движат средно 6 от 10 високоскоростни влака Те Же Ве, и един от пет от влаковете \"Транзилиен\", обслужващи парижки район. Затворени са още шест линии на метрото. \"Днес има подобрение, движат се 20 процента повече влакове\", каза министърът на екологичния преход Елизабет Борн. След продължителното мълчание хората очакват с голямо нетърпение новогодишното обръщение на 31 декември на президента Еманюел Макрон към сънародниците му.", "date": "2019.12.28", "title": "Блокиран транспорт във Франция в стачката срещу пенсионната реформа (Снимки)"}
{"url": "https://www.24chasa.bg/novini/article/8016953", "text": "Днес бе спрян добивът от петролно находище в Южен Ирак, достъпът до което бе препречен от антиправителствена демонстрация. Това заявиха пред Франс прес източници от полицията и служители в петролния сектор, предаде агенцията. Това е първото прекъсване на добива в иракско петролно поле от началото на мащабните протести срещу властите и техния покровител Иран на 1 октомври. Добивът от находището в Насирия - на около 300 км южно от Багдад, възлиза обичайно на 100 000 барела дневно. Тази сутрин процесът бе прекъснат, тъй като демонстранти, настояващи за работни места, блокираха достъпа до полето, съобщиха полицейски източници, цитирани от БТА. Служители от бранша потвърдиха, че добивът е спрян. Според експерти, ако прекъсването е краткотрайно, то няма да се отрази съществено на производството и на иракския износ. Административните сгради на националната компания - оператор на това находище, са затворени от 50 дни поради кампанията за гражданско неподчинение, парализираща голяма част от Южен Ирак, добавиха тези служители. Ирак изнася средно 3,6 милиона барела на ден. От три месеца в страната бушува въстание, отнело досега живота на близо 460 души. Ранените са 25 000. \"Черното злато\" е единственият конвертируем ресурс на страната и осигурява 90 на сто от доходите й. Отслабването на този поток би станало тежък удар за правителството, затънало в дългове, и за националната икономика, все още непострадала от демонстрациите, отбелязва АФП. На световно равнище евентуален продължителен спад на иракския износ реално би се отразил на цените, смятат експертите. Багдад уверява, че ще ограничи добива си, както реши ОПЕК, за да вдигне цените след спада с 40 на сто между 2014 и 2019 г. За три месеца вълнения в Южен Ирак, граничещ с Иран, протестиращи неведнъж окупираха обекти и препречваха пътища, но акциите им не засягаха добива от петролните полета, напомня агенцията.", "date": "2019.12.28", "title": "Демонстранти спряха добива от петролно находище в Южен Ирак"}
{"url": "https://www.24chasa.bg/novini/article/8016971", "text": "Не е установено наличие на колиформни бактерии и ешерихия коли във водата на Перник от взетите вчера 24 проби, съобщи РЗИ. Шестнадесет от тях са от пунктовете за контролен мониторинг на водата в града, шест са по жалби на граждани. Навсякъде, включително и в квартал \"Проучване\", където бе установена бактерията ешерихия коли, водата е чиста и отговаря на изискванията за питейно-битови нужди. Това са първите проби в квартала, след като там бе изграден нов водопровод и водоподаването бе възстановено в четирите засегнати от заразата блока. РЗИ - Перник ежедневно взима проби и следи качеството на водата. Екипи дежурят и в почивните и празнични дни, увериха от инспекцията. При евентуално констатиране на отклонения гражданите ще бъдат уведомени незабавно, заявиха от РЗИ. Информацията потвърди пред   и д-р Ангел Кунчев - главен държавен здравен инспектор. Все още периодично пред лекарските кабинети има пациенти с оплаквания като повръщане и температура. \"Сега е сезонът на вирусите и не можем да твърдим, че водата има отношение към тези оплаквания. Няма основания за безпокойство\", увери д-р Кунчев.  ", "date": "2019.12.28", "title": "Окончателно: Няма ешерихия коли във водата на Перник (Обновена)"}
{"url": "https://www.24chasa.bg/novini/article/8016984", "text": "Пълномощията да подпише съответното споразумение са възложени на министъра на правосъдието Денис Малюска. Доброволното споразумение за разрешаване на претенциите на антимонополната комисия на Украйна към \"Газпром\" обхваща искове за около 7 млрд. долара. По-рано тази седмица руският министър на енергетиката Александър Новак заяви, че документът ще бъде подписан на 29 декември, след което ще бъдат оттеглени всички искове и вдигнати всички запори от имуществото на \"Газпром\" в Европа, предаде БТА. Антимонополната служба на Украйна глоби руския концерн за злоупотреба с монополно положение на пазара за транзит на газ в периода 2009-2015 година. Наложена бе глоба от 86 млрд. гривни (3,6 млрд. долара по текущия курс), а по-късно киевският съд разпореди принудително събиране заедно с наказателни лихви за просрочване, на обща стойност 172 млрд. гривни (около 7 млрд. долара). През 2017 г. Украйна започна процедура за изземване на активи на \"Газпром\" на нейна територия, която компанията оспори. В края на ноември тази година обаче руският концерн официално предложи на украинската \"Нафтогаз\" удължаване на действащия или сключване на нов договор за транзит на газ през украинска територия през 2020 година. Като задължителни условия за сключване на контракта руската страна посочи отказа от всички взаимни претенции.", "date": "2019.12.28", "title": "Украйна одобри доброволно споразумение с \"Газпром\""}
{"url": "https://www.24chasa.bg/novini/article/8016995", "text": "\"В пещерите до Перник е намерена вода и ще поставим поне 80 км нови тръби. -  Това съобщи във фейсбук премиерът Бойко Борисов, който днес бе в Стара Загора. - Всеки, който е допринесъл за сегашната криза, ще си понесе отговорността\". По думите му от 1952-53 г. не са сменяни водопроводните тръби. Предстои полагането на 80 км тръби. \"Когато правихме водните цикли с европейските пари, някои кметове отказаха да се включат в тези проекти. Днес България е една огромна строителна площадка. Изграждаме поне 10 огромни инфраструктурни проекта\". Кметът на Стара Загора Живко Тодоров изрази благодарност, че правителството е осигурило 1 млн.лева, с които са подменени водопроводните тръби от местността \"Бешбунар\" и сега гравитачно градът получава безплатно вода. \"Бъдещето на ТЕЦ-овете ще бъде решено колективно и след широка дискусия в Европа. Не e лесно решение да се откажем от мястото, където се произвежда 60% от електроенергията ни и работят 15 – 20 хил. души. Хората да бъдат спокойни, че ще се пенсионират и няма да останат на улицата\", съобщи още Бойко Борисов. До 2021 г. трябва да бъде открита нова многофункционална спортна зала, която ще бъде построена в Новия парк на Стара Загора. През новата година предстои изграждането на най-големия тунел в България. За строителството ще се конкурират български и австрийска фирма. Преди Новата 2020 година Бойко Борисов благодари на българите, които работят, за да осигурят стабилност за държавата, благодари и на колегите си в правителството. Той изрази неудовлетворение от \"умишлено налаган скептицизъм\". Мотото за следващата година на премиера ще бъде: Работа и стабилност.", "date": "2019.12.28", "title": "Борисов: В пещерите до Перник е намерена вода, ще поставим 80 км нови тръби (Видео)"}
{"url": "https://www.24chasa.bg/novini/article/8017004", "text": "Втори ден пътниците на \"Флай Дубай\" чакат на летище София да излетят за Дубай. Те трябваше да потеглят още вчера в 14:10 ч., но самолетът имаше технически проблем и полетът бе отложен, както  След 6-часово чакане вчера, те бяха настанени по хотели и трябваше да се върнат на летището в 3:30 през нощта за полет в 5:30 ч. От сутринта досега обаче полет няма. Хората са изнервени, наложило се е полиция да укротява недоволните, разказа за \"24 часа\" Йордан Харизанов. Преди броени минути пътниците са били уведомени, че може да излетят до час.", "date": "2019.12.28", "title": "Втори ден пътници на \"Флай Дубай\" чакат на летище София"}
{"url": "https://www.24chasa.bg/novini/article/8017023", "text": "Турската жандармерия задържа вчера 713 нелегални мигранти в окръг Одрин /Северозападна Турция/, съобщава в.\"Хюриет дейли нюз\". Мигрантите са включвали граждани на Непал, Ирак, Афганистан, Пакистан, Сирия, Мароко и Алжир. Задържаните мигранти са предадени на окръжната дирекция по миграцията, пише БТА.", "date": "2019.12.28", "title": "Турция задържа 713 нелегални мигранти в окръг Одрин"}
{"url": "https://www.24chasa.bg/novini/article/8017039", "text": "Протестиращи влязоха в сблъсъци с полицаи в цивилно облекло днес в силно посещаван търговски мол. Това е станало близо до границата с континентален Китай между Хонконг и град Шънчжън, информира ДПА. Боят се разразил, след като група демонстранти предизвикали цивилните служители, които се опитали да ги усмирят с палки и лютив спрей. Задържани за най-малко 14 души, съобщават местни медии. Това е поредният случай на насилие при демонстрациите, насочени към моловете в града. Полицията съобщи в туитър, че \"маскирани нарушители на реда\" са причинявали неприятности и са хвърляли пирони по магазини, смущавайки обществения ред. В друг близък мол протестиращи са крещели на купувачите \"връщайте се на континента\", предаде БТА. Двата търговски центъра са популярни сред пазаруващите от континенталната част на страната, които купуват безмитно големи количества продукти, като бебешко мляко на прах и лекарства и често ги препродават. Протестите са част от мащабното продемократично движение, което избухна в Хонконг преди шест месеца заради вече оттеглен законопроект, позволяващ екстрадиция в континентален Китай. За идните дни са планирани още акции, включително в навечерието на Нова година и протестно шествие на 1 януари, което може да привлече хиляди участници, допълва Ройтерс.", "date": "2019.12.28", "title": "14 арестувани при сблъсъци на протестиращи и полицаи в хонконгски мол"}
{"url": "https://www.24chasa.bg/novini/article/8017073", "text": "Германската служба за външно разузнаване (BND) стана прицел на остри критики в медиите и в интернет организациите заради събирането на лични данни на гражданите чрез мониторинг на глобалните комуникации, предаде ДПА. Вицепрезидентът на еко интернет асоциацията Клаус Ландефелд каза, че практиките, използвани от BND, представляват \"глобално масово следене\", което противоречи на германската конституция. Той ще се яви на 14 януари пред Конституционния съд на страната по дело, заведено от медии и журналисти срещу BND. Германските власти трябва да изпълнят строги условия, ако искат да получат достъп до комуникациите на частни лица в Германия. Делото има за цел да установи дали същите условия важат и глобално, уточни БТА. Разузнавателните служби, наблюдаващи комуникации от чужбина, могат да отсеят сред тях електронни съобщения и писма от германски граждани, но не със 100-процентова точност, и това поражда конституционен проблем, отбелязва ДПА. \"Дори и една единствена грешка би била проблем, когато нещата опират до закона\", каза Ландефелд.", "date": "2019.12.28", "title": "Германски медии надигат глас срещу \"масовото следене\""}
{"url": "https://www.24chasa.bg/novini/article/8015911", "text": "Германците биха предпочели Фридрих Мерц за следващ кандидат за канцлер на консервативния Християндемократически съюз на Ангела Меркел, показва проучване, цитирано от ДПА. Според изследването на \"Югов\" по поръчка на ДПА 13 процента от запитаните посочват, че биха искали дългогодишният политик от ХДС да наследи Меркел на следващите федерални избори в Германия. След Мерц са лидерът на Християнсоциалния съюз Маркус Зьодер с 8 процента, партийният лидер на ХДС Анегрет Крамп-Каренбауер с 5,2 процента, премиерът на провинция Северен Рейн-Вестфалия Армин Лашет с 5 процента и федералният здравен министър Йенс Шпан с 4,7 процента, информира БТА. Мнозинството от запитаните (59 процента) или отговарят, че не биха гласували за нито един от петимата потенциални кандидати на ХДС за канцлер, или изобщо не са отговорили. Има и ясно изразени предпочитания към Мерц сред избирателите на ХДС: 23 процента предпочитат него, 14 процента Зьодер и само 10 процента Крамп-Каренбауер, а Лашет (7 процента) и Шпан (6 процента) изостават след тях. Мерц загуби с малко срещу Крамп-Каренбауер на вътрешнопартийни избори за лидер преди година. Едва всеки трети (32 процента) от запитаните смята, че Германската социалдемократическа партия трябва въпреки всичко да номинира кандидат за канцлер за следващите федерални избори. Общо 39 процента посочват, че партията - чиято подкрепа падна доста под 20 процента на последните избори, не трябва изобщо да има кандидат. Мнозинството от избирателите на ГСДП обаче все пак искат да имат свой кандидат за канцлер: 56 процента са за, 28 процента са против. Привържениците на Зелените (52 процента) и на Лявата партия (48 процента) също искат да видят кандидат на ГСДП за канцлер. Ако тези две партии образуват коалиция с ГСДП, най-вероятно канцлер би станал социалдемократ. Засега обаче Зелените имат ясно изразена преднина пред ГСДП в социологическите проучвания.", "date": "2019.12.28", "title": "Германците предпочитат Фридрих Мерц да се кандидатира за канцлер"}
{"url": "https://www.24chasa.bg/novini/article/8015937", "text": "Нидерландия ще смени официалното си лого от 1 януари, изоставяйки най-известната си емблема “Холандско лале”. Решението е на правителството, което одобри нов символ. Той ще се използва за представителни цели от бизнеса, посолствата, министерствата, университетите, както и в туризма и спорта. Новият символ NL Nethrlands залага на традиционния оранжев цвят и запазва лалето, което е националното цвете, но заменя с “Нидерландия”, използваната от 25 г. “национална марка” Holland Tulip (холандско лале, б.а.), съобщава  Причината за решението е, че според правителството настоящото лого по-скоро разделя, вместо да приобщава гражданите. То е взаимствано от имената на две от 12-те холандски провинции - Южен Холанд и Северен Холанд, и не представлява цялата държава. “Малко е странно да се популяризираш по света само с малка част от страната си - Холандия”, коментира говорител на правителството пред агенция Ефе. Замяната на официалното лого е част от цялостна стратегия за развитие на туризма, която си поставя за цел да сложи край на огромните тълпи туристи, пристигащи с евтините полети, особено в Амстердам, като ги замени с по-устойчив модел. Според очакванията до 10 г. броят на туристите в Нидерландия се очаква да достигне 30 милиона души годишно. При население на страната от 17 млн. жители, това ще застраши качеството на живот и равновесието на природата, се опасяват властите. Затова те смятат, че Нидерландия трябва да се пропагандира по света не само като туристическа дестинация, но и да се развива устойчиво. В момента холандската икономика е най-конкурентната в ЕС и четвърта по конкуретоспособност в света. Ето защо правителството планира да се представя по света с икономическите и технологичните си постижения, вместо да се показва само като туристическа възможност.", "date": "2019.12.28", "title": "Нидерландия се отказва от \"холандското лале\" от Нова година"}
{"url": "https://www.24chasa.bg/novini/article/8015135", "text": "През декември 5-има души от фирмата на Алипиев вече са били стимулирани. “Помолих ги да дойдат с децата си. Купихме им коледни пакети, срещата ни се превърна в празник. Виждам как родителите се гордеят с тях, а това стимулира и останалите. Започват и те да се интересуват какъв е успехът на децата им в училище, ходят ли редовно. Направих проучване и видях, че сред децата на мои работници има такива с над 100 неизвинени отсъствия. Казвам директно на родителите им, че по този начин ги съсипват. Защо трябва да ги обричат цял живот да работят нещо, което не харесват, след като образованието разкрива толкова възможности”, казва Алипиев. 42-годишният предприемач признава, че в началото работниците били доста скептични, но след първото раздаване на бонуси тези, чиито деца повишили успеха си, били много доволни. “Децата пък възприемат цялата идея като състезание, те не мислят за тези 50 лв., които баща им ще вземе допълнително”, обяснява Алипиев. И много държи да подчертае, че това не е коледна акция, а ще продължи и занапред, като се надява скоро да раздава и по 100 лв. бонуси за отличен успех. Фирмата му набира работници за няколко големи предприятия в областта, сред тях има от различни етноси и вероизповедания. Името “Работническо дело” пък показва лека носталгия по отминалото време. Идеята за стимулиране на ученето и редовното ходене в клас го осенила преди 3-4 месеца, когато негов работник дошъл в кабинета му с красивата си дъщеричка. “Имаше някакъв проблем за разрешаване. След като поговорихме с бащата, ми стана интересно дали детето ходи на училище, беше втори или трети клас. Попитах го дали знае стихотворение, то започна да рецитира, но не можа да го каже цялото. Почерпих я с бонбони и се уговорихме да го научи и да дойде, когато е готова. И че пак ще има награда. След една седмица дойдоха заедно с баща си, детето застана като войник пред мен и изрецитира цялото стихотворение, а то не беше кратко. Впечатли ме сериозно. Дадохме ѝ шоколадчета и дребна сума да си купи нещо сладко. Тогава разбрах, че ако стимулирам родителите, те ще стимулират децата си Много пъти съм бил свидетел как самите родители не настояват наследниците им да ходят редовно на училище. Основната причина е в липсата на надежда. Те не вярват, че когато детето порасне, ще се занимава с нещо друго освен това, което правят те самите. Само че аз съм виждал качествата на тези хора и съм разбрал, че просто трябва да се намери правилният път”, убеден е предприемачът. За да реализира идеята си, Йоско Алипиев се свързал с общинския съветник Шерифет Мехмед, който с радост приел да помогне. Той пък запознал Алипиев с началника на Регионалното управление по образованието (РУО) Виолета Илиева, която го окуражила. За идеята бил информиран и кметът Димитър Николов, който веднага изявил желание да помогне. “С г-жа Виолета Илиева сме трети мандат колеги в общинския съвет, доказан специалист е. Запознах с идеята на Йоско и кмета Димитър Николов, защото той е показвал не веднъж, че не дели хората на партии и етноси Така ние, политиците, показахме, че можем да работим заедно за доброто на хората и на града ни”, коментира Шерифет Мехмед. “Направи ми силно впечатление как хора отляво или отдясно и представители на различни институции се сплотиха и в името на тази идея направиха всичко възможно тя да се осъществи. Затова съм им много благодарен. Сега училищата пращат информацията за децата на нашите работници в РУО, а оттам я препращат на мен. Мога да ви покажа всяко едно дете какви оценки има и колко отсъствия е натрупало”, разказва Йоско Алипиев.  Като баща на двама синове той самият държи децата му да са образовани. Големият, Мишо, е на 20 г. и в момента е студент по международно право в Нотингам. Малкият е в VI клас, възпитаник на най-голямото основно училище в областта “Братя Миладинови”. “Помня как и при минус 10 градуса големият ходеше пеша на училище. В началото не беше от най-добрите, но успях да му покажа, че образованието е важно”, доволен е днес Алипиев. Бонусите за шестици са само част от благотворителните му жестове през годините, за които обаче не обича да говори. “Забелязвам как хората през декември се опитват да се отчетат с нещо добро или да се рекламират по този начин. За да правиш тези неща, трябва да си готов на много тежки удари, защото, за съжаление, неблагодарността в нашата страна е много голяма”, признава 42-годишният предприемач. Той се надява, ако други работодатели приемат примера му за добър, да се включат. Връщайки се назад в годините, Алипиев загатва, че невинаги е бил добре финансово. Избягва да си спомня за тежките моменти, но твърди, че никога не е отказвал помощ на нуждаещ се. За първи път решава да помогне преди повече от 15 г., когато раздава коледни пакети с храна на хора в много тежко социално положение в Айтос, откъдето е родом майка му. “Когато раздадохме храната, почувствах, че тези хора сякаш са очаквали това. Молили са се за такава помощ и са вярвали, че ще им се случи. Аз съм вярващ човек и смятам, че това, което правиш, това ще ти се върне Като че ли силата от техните молитви ме е накарала да го направя. След това то стана традиция за всяка Коледа, като от няколко години даряваме и деца на по-бедни родители”, разказва Алипиев. Той често включва и синовете си в благотворителните акции, а миналата година ги моли да изберат 15 от своите играчки, да ги почистят и да ги дарят. “Направиха го с удоволствие, после заедно с тях купихме и 15 играчки за момиченца. Казах на моите работници да ми намерят 30 бедни семейства, които според тях имат нужда от помощ. Събрахме ги и им раздадохме подаръците. Тогава видях в очите на едно от момиченцата нещо, което ме разтърси - детето сякаш не вярваше, че това му се случва.” Алипиев обаче е доволен, че ако преди няколко години малка част от ромчетата можели да кажат стихче по време на коледния празник, то тази година всичките 30 деца се представили добре. “Ако искаме да бъдем добри, не е нужно на всяка цена да сме добре финансово Достатъчна е усмивка, която да накара някого да бъде щастлив. Ако видиш някой закъсал на пътя или възрастен човек с тежка чанта - помогни”, вярва Йоско Алипиев. 39-годишният Христо Асенов е един от работниците на Алипиев, които вече са получили 50 лв. бонус за добри оценки на децата си. Синовете му са в VII и IX клас, но баща им учи наравно с тях и сега завършва IX клас във вечерното училище.   “Държим децата ни да ходят на училище, защото ние видяхме какво е да си неграмотен и си взехме поука. Доста загубихме от живота, но е добре, че той ни срещна с човек като нашия работодател, който е готов винаги да помогне. Истината е, че в нашата общност - ромската, неграмотността е голяма и пречи на децата ни да се развиват”, признава Асенов. Самият той е решен да вземе средно образование, а най-доволен е от това, че единият му син по български и по английски бил много добър. Много хубава е тази история. В нея г-н Алипиев е бялата лятовица - човекът, който проправя пътя и за други работодатели с добри намерения. Досега в нашата дейност за задържането на ученици се включват преди всичко институции - той е първият от гилдията на работодателите с отношение към този проблем. Ние - разбира се, със съгласието на родителите - му предоставяме информация от електронните дневници за оценките и неизвинените отсъствия, а той чрез тази информация формира бонусите за служителите си.   Бургаският предприемач е от добрите примери и се надявам да мотивира не само децата да ходят редовно на училище, но и други бизнесмени, които да последват примера му. Важно е като общество да направим така, че тези ученици, за които образованието не е първа ценност, да бъдат приобщени, да станат функционално грамотни и да продължат по-нататък, да си поставят по-високи ценности. 25 млн. ще инвестира държавата за задържане на децата в училище. Нови 6500 деца са върнати в системата на образованието през последните месеци, а за две години общият им брой надхвърля 40 хиляди. Това стана ясно от доклад на министерството на образованието, представен от зам.-министърката Карина Ангелиева на вчерашното заседание на Министерския съвет. В сектор образование акцент е ръстът на учителските заплати. Ще бъде намалена и административната тежест, заяви Ангелиева. “Много пиари, много социолози, много политолози, а за производството има малко специалисти”, коментира обаче премиерът Борисов. Настоя да се вземат мерки в тази посока. Толкова много неща са направени, че за образованието може да се говори час, каза премиерът.  От началото на годината 463 432 семейства са подпомогнати с еднократните помощи за училище. 1519 са децата, които останаха в семействата си, след като бяха застрашени от изоставяне, отчете пък социалната министърка Деница Сачева.", "date": "2019.12.28", "title": "Шеф дава по 100 лв. към заплатата на служителите си, ако децата им имат шестици"}
{"url": "https://www.24chasa.bg/novini/article/8015949", "text": "Необичайна за Южна Калифорния гледка - в обикновено топлия и слънчев щат заваля сняг! В град Джулиан се радват на около 20 см сняг. Това до някъде затрудни движението, но не отказа по-смелите да пътуват, съобщава  Местна пекарна удвои производството на пайове, защото се очаква до часове в близката планина да пристигнат стотици туристи, които да се насладят на зимната магия.", "date": "2019.12.28", "title": "Необичайна гледка за Южна Калифорния - заваля сняг (Снимки)"}
{"url": "https://www.24chasa.bg/novini/article/8015978", "text": "Федералната авиационна администрация на САЩ (FAA) наложи глоба в размер на над 6,4 милиона долара на германската авиокомпания Lufthansa, предаде ТАСС. Според изявление, публикувано на официалния уебсайт на авиационната администрация, компанията е имала 30 дни за официално становище, които са изтекли в петък, съобщава БГНЕС. \"Федералната авиационна администрация на САЩ налага глоба в размер на 6 428 000 долара на Lufthansa за предполагаемо извършване на близо 900 полета, които не са в съответствие с федералните авиационни разпоредби\", се казва в съобщение на Федералната адиационна администрация до медиите. Lufthansa е изпълнява полети до и от летищата в Сан Диего и Филаделфия въпреки липсата на разрешение от американския регулатор на въздушния трафик.", "date": "2019.12.28", "title": "САЩ глобиха \"Луфтханза\" с над 6.4 млн. долара"}
{"url": "https://www.24chasa.bg/novini/article/8016084", "text": "Общо 32 проекта, свързани с подобряването на живота на хората, ще бъдат реализирани в Пекин през 2020 г., стана ясно след сесия на ПК на 15-то градско народно събрание. Проектите засягат осем аспекта, сред които оптимизиране на основните публични услуги, подобряване на условията на живот, обогатяване на културните и спортни мероприятия, гарантиране на обществената сигурност и подобряване нивото на социалното осигуряване, информира  Предвижда се, детските градини да се увеличат, да бъдат построени 45 000 субсидирани от държавата апартаменти (стаи) и др. Детайлите предстои да бъдат публикувани .", "date": "2019.12.28", "title": "Пекин подготвя 32 проекта за подобряване живота на хората през 2020 г."}
{"url": "https://www.24chasa.bg/novini/article/8015991", "text": "Катедралата \"Сан Марко\" във Венеция е пострадала силно от наводненията през ноември, щетите възлизат на 5,5 млн. долара, съобщи Travel and Leisure. По данни на изданието катедралата е била затворена цяла седмица за реконструкция. Отговарящият за базиликата Карло Тесерин смята, че служителите са замаскирали повредите. Вътре в сградата повредите са много повече, отколкото отвън. Цяло денонощие базиликата се намирала под вода. Тя попадала вътре през прозорците. При строителството навремето храмът бил издигнат в най-безопасната част на Венеция. Но времето демонстрира, че в този град никъде не можеш да се защитиш от наводнения, информира БГНЕС. Опасност представлява не самата морска вода, а солта, която се съдържа в нея. Тя разяжда мозайката и тухлената основа. Много жители на Венеция протестират срещу големите пътнически кораби, акостиращи в града. Според тях те само увеличават наводненията.", "date": "2019.12.28", "title": "Наводненията във Венеция са повредили базиликата \"Сан Марко\" (Снимки)"}
{"url": "https://www.24chasa.bg/novini/article/8016033", "text": "Общото събрание на ООН прие резолюция, която ще постави началото на процес за изработване на нов международен договор за борба с киберпрестъпността въпреки възраженията на ЕС, САЩ и други страни, предаде Асошиейтед прес. Резолюцията, чийто автор е Русия, беше одобрена в 193-членния световен орган със 79 срещу 60 гласа и 33 въздържали се. Резолюцията предвижда да бъде създадена експертна комисия, представляваща всички региони на света, която \"да изработи всеобхватна международна конвенция за противодействие на използването на информационните и комуникационните технологии за криминални цели\". Посочва се, че през август 2020 г. комисията ще се събере, за да съгласува план за дейността си, съобщава БТА. Заместник-постоянният представител на САЩ в ООН Черит Норман Чалет заяви пред събранието преди гласуването, че \"тази резолюция ще подкопае международното сътрудничество в борбата с киберпрестъпността във време, когато засилването на координацията е от изключително важно значение\". \"Сред държавите членки няма консенсус за нуждата и ползата от изработването на нов договор\", каза тя. \"Това само ще попречи на глобалните усилия за борба с киберпрестъпността\", добави зам.-постоянният представител на САЩ. И Чалет, и финландският представител, който говореше от името на Евросъюза, подчертаха, че съществуващата междуправителствена експертна група на ООН за киберпрестъпността вече се занимава с въпроса дали е нужен такъв договор. \"Грешка е да се взема политическо решение за нов договор, преди експертите по киберпрестъпността да са имали възможност да дадат препоръки\", каза Чалет, добавяйки, че резолюцията \"предопределя\" и \"ще подкопае\" работата на експертите. Руският представител подчерта, че резолюцията изисква новата комисия да вземе под внимание резултатите от работата на експертната група по киберпрестъпността, които се очаква да излязат догодина, и Москва подкрепя това. Той допълни, че работата по новата конвенция ще започне по същество през 2021 г.", "date": "2019.12.28", "title": "ООН одобри изработването на нов договор за киберсигурност"}
{"url": "https://www.24chasa.bg/novini/article/8016108", "text": "Над 2000 души са евакуирани, а един човек е в неизвестност, след като тропическият циклон Сарай удари Фиджи в събота сутринта, предава АФП. Нанесени са огромни материални щети. Директорът на Националната служба за управление на бедствията Васити Соко призова местните жители и хилядите туристи във Фиджи да не бъдат безразсъдни, да прекратят почивката си и да се евакуират. Сарай удари тихоокеанската държава с проливни дъждове и разрушителни ветрове с пориви от над 150 км./ч, съобщава БГНЕС. Множество ниско разположени региони са наводнени, изкоренени са дървета, хиляди останаха и без дом, след като бурята разруши домовете им. Хиляди летовници бяха блокирани на път или на връщане от Фиджи, след като полетите им бяха отменени. В нарочно изявление правителството на Фиджи предупреди за „разрушителни ветрове и очаквани наводнения по крайбрежието“. Националната служба за управление на бедствията съобщи, че рано сутринта в събота 1 970 души са потърсили подслон. Не се съобщава за ранени или пострадали. Спасителите помогнаха на човек, блокиран в средата на река, която е искал да премине, бягайки от циклона; и са спасили мъж, завлечен в открито море, който все пак е бил намерен и изваден. Изпълняващият длъжността комисар на полицията Русиате Тудраву заяви, че е крайно разочарован от факта, че някои хора са пренебрегнали предупрежденията за опасно време. Прогнозите са циклонът да премине през Фиджи и да удари съседния остров Вити Леву, а след това и южните острови на Фиджи. Очаква се в неделя вечер бурята да порази и Кралство Тонга, което вече изпрати предупреждения до жителите и гостите си за очаквания тропически циклон.", "date": "2019.12.28", "title": "Тропическият циклон Сарай удари Фиджи (Видео)"}
{"url": "https://www.24chasa.bg/novini/article/8016135", "text": "Компаниите-изпълнители на „Северен поток 2“ (СП2) могат да избегнат американските санкции, единствено ако прекратят работа до 20 януари 2020 година – в течение на 30 дни от подписването на бюджета на САЩ, чрез който се налагат санкции на руските газопроводи, съобщиха от Държавния департамент, като подчертаха изрично, че намерението на Вашингтон е да спре проекта, предава ТАСС, цитирана от  „Съединените щати ще наложат санкции, ако компаниите, свързани със строителството, незабавно не демонстрират намеренията си да спрат работа. Фирмите, свързани със строителството, трябва да завършат работата в рамките на 30 дни. Всяка компания, участваща в проекта \"Северен поток 2\", трябва внимателно да обмисли какво ще означава нейната дейност“, се казва в документа. „Намерението на САЩ е да спре„ Северен поток 2“, подчерта Държавният департамент. Ведомството добавя още, че държавният секретар Майк Помпео ще подготви в рамките на 60 дни отчет за Конгреса на САЩ, в който ще бъдат изброени компаниите, които според американската страна нарушават санкциите на САЩ. \"Правителството на Съединените щати силно подкрепя диверсификацията на енергийните доставки, тъй като наличието на няколко варианта намалява ролята на геополитиката на енергийните пазари, намалява крайната цена за потребителите и повишава енергийната сигурност на различни страни. По-специално, според оценките достъпът до втечнен природен газ от САЩ е позволил на европейските потребители да спестят 8 милиарда долара, тъй като те са успели да договорят по-ниски цени със съществуващите си доставчици“, поясняват от Държавния департамент.", "date": "2019.12.28", "title": "Държавният департамент: Намерението на САЩ е да спрат \"Северен поток 2\""}
{"url": "https://www.24chasa.bg/novini/article/8016147", "text": "Украйна все повече зависи от вноса на селскостопански и хранителни продукти и не може да се конкурира със страни в близката и далечна чужбина. Това заяви по време на пресконференция в Киев ръководителят на Съюза на украинските селяни и бивш президент на Асоциацията на фермерите в Украйна Иван Томич, цитиран от РИА Новости и  „Вероятно за първи път в новата история на Украйна развихме селскостопански и хранителен сектор в огромна зависимост от вноса“, каза Томич. Експертът отбеляза, че Украйна днес дори е принудена да внася картофи от африкански страни, което е позор за нея. „И дълбочината на зависимостта от внос катастрофално се увеличава за много продукти, особено трудоемки - зеленчуци, животински продукти“, каза той. В началото на декември украинските медии съобщиха за 700-кратно увеличение на вноса на картофи в Украйна от юли до ноември тази година. В същото време Русия и Беларус бяха обявени за основни износители на картофи за страната.", "date": "2019.12.28", "title": "Експерт обяви за позор зависимостта на Украйна от африканските картофи"}
{"url": "https://www.24chasa.bg/novini/article/8016177", "text": "На 73-годишна възраст почина американската актриса Сю Лайън, съобщава The New York Times. Актрисата стана известна благодарение на ролята на Лолита в едноименния филм на Стенли Кубрик. За изпълнението си тя получи наградата „Златен глобус“. Дългогодишният приятел на Лайън - Фил Сиракопулос, съобщи, че от известно време партньорката му е имала здравословни проблеми, но не уточни какви, информира БГНЕС. Лайън участва и във филмите „Нощта на игуаната\", \"7 жени\", и др.", "date": "2019.12.28", "title": "Почина актрисата Сю Лайън, участвала във филма \"Лолита\" (Видео)"}
{"url": "https://www.24chasa.bg/novini/article/8016102", "text": "Най-голямата и най-мощна ракета-носител на Китай „Чанджън 5\" се отправи на мисия в петък вечер. Тя изстреля в орбита най-големия сателит, построяван някога от страната. 57-метровата ракета, най-високата, силна и високотехнологична от семейството на китайските ракети, беше изстреляна в петък вечерта. След 33-мунитен полет, тя успешно изведе в орбита експерименталния сателит „Шъдзиен 20\". Тежащият 8 тона сателит се намира в момента на 36 000 км над земната повърхност, съобщава  Това е вторият сателит, построяван в платформата за сателити от ново поколение DFH 5. Първият ‚Шъдзиен 18\", беше изгубен при проваления втори полет на ракетата „Чанджън 5\".", "date": "2019.12.28", "title": "Най-големият сателит на Китай навлезе в орбита"}
{"url": "https://www.24chasa.bg/novini/article/8016245", "text": "На Балканите най-свободна е Румъния с индекс 8,11, която заема 30-о място. Втора е Албания, непосредствено преди България със 7,84 (38-а). Македония е 56-а със 7,34, пред Гърция на 57-о място със 7,33 и Сърбия на 58-о със 7,30. Турция е 122-а с 6,21. Индексните оценки се основават на 76 показателя, свързани с личните и икономическите свободи в много области, включително върховенството на закона, сигурността, свободата на движение, религията, сдружението и гражданската организация, изразяването и информацията, както и зачитане на собствеността, достъп до финанси, търговски свободи и регулиране на трудовите и бизнес отношенията. Списъкът класира общо 162 държави по света. Първа по свобода е Нова Зеландия с 8,88 точки, а втора - Швейцария с 8,82. Следват Хонконг (8,81), Канада (8,65), Австралия (8,62), Дания и Люксембург (по 8,56), Финландия и Германия (по 8,53), Ирландия (8,52). САЩ са 15-и с 8,46. На дъното е Сирия с 3,79 точки. Преди нея са Венецуела (3,80) и Йемен (4,30). Свободните страни се радват на значително по-висок доход на глава от населението ($ 30 006) от тези в долната част от класацията, където той е средно $ 2615. ", "date": "2019.12.28", "title": "България 39-а по свобода от 162 държави"}
{"url": "https://www.24chasa.bg/novini/article/8016222", "text": "Най-малко двама души са убити и още неколцина други са ранени, когато филмова трупа, снимаща музикален видеоклип, била внезапно нападната на паркинг край Хюстън, щата Тексас, съобщи шерифът на община Харис Ед Гонсалес, цитиран от Асошиейтед прес и БТА. На медиен брифинг след инцидента шерифът каза, че двама души са убити и 4-ма са ранени, но по-късно в Туитър той ревизира броя на жертвите при стрелбата в петък вечерта на осем. Не стана ясно дали това е общ брой на убитите и ранените. Гонсалес каза, че някои от ранените са в болница в \"много сериозно състояние\". Според него властите получили повикване за стрелба от преминаващи автомобили в жилищен квартал около 21:30 ч местно време снощи. Това станало на служебен паркинг, където група мъже снимали музикален видеоклип. Не било ясно какво е предизвикало стрелбата. Не е ясно и дали всички нападатели (броят им не е известен) са стреляли от коли, или е имало и намиращи се на място край паркинга. Според шерифа жертвите са испаноезични мъже, които изглеждат на възраст малко над 20 г. Засега няма заподозрени. Той призова всички евентуални свидетели или други хора, които може да са били ранени при стрелбата, да дадат каквато могат информация на полицията.", "date": "2019.12.28", "title": "Стрелба на паркинг край Хюстън, най-малко двама са убити"}
{"url": "https://www.24chasa.bg/novini/article/8016270", "text": "Продължават стачките в транспортния сектор във Франция срещу планираната пенсионна реформа. Вчера в Париж работиха само пет от 16 метролинии. Всеки втори високоскоростен влак в страната не се движи, предава  Днес се очакват отново протести на различни места, а на седми януари догодина ще започнат серия от срещи между правителството и синдикатите преди представянето на проекта за реформи в пенсионната система.", "date": "2019.12.28", "title": "Продължава стачката във Франция (Снимки)"}
{"url": "https://www.24chasa.bg/novini/article/8015062", "text": "    - Венецианската комисия е създадена през 1990 г. като способ за хармонизиране на конституционноправните подходи на страните-членки на Съвета на Европа. Не унификация на конституционното право, a за избистряне на добрите практики при прилагане на общите за тези страни принципи. Оттам и официалното име: Комисия за демокрация чрез право. Понастоящем членове са всички страни-членки на Съвета на Европа, Косово, САЩ, Канада, Израел, Алжир, Тунис, Казахстан, Киргизстан, Бразилия, Коста Рика, Мексико, Перу, Чили и Република Корея. Наблюдатели са Аржентина, Ватиканът, Уругвай и Япония. Всяка страна членка изпраща представител и заместник, които най-често са членове на Конституционния съд (ако в страната има такъв) или видни академични фигури. Разбира се, страната може по своя преценка да изпрати и човек от друга институция. Всеки в комисията действа на лично основание, като персонален авторитет, но при все това се счита недопустимо да участва в обсъждания и мнения за страната, която представлява. Комисията няма платени длъжности, секретариатът се издържа от Съвета на Европа, Италия осигурява четирите сесии в годината, които се провеждат във Венеция, а страните-членки командироват дотам представителите си за заседанията. По искане на страна или институции, свързани със Съвета на Европа, комисията подготвя мнения, които нямат задължителен характер, но са уважавани поради признатата ѝ експертиза. Важно е обаче да се разбере, че тя не дава рецепти, а излага съображения, които е добре да се имат предвид при оформянето на суверенни становища. - Както казах, длъжностите в комисията и подкомисиите ѝ се изпълняват на доброволни начала. Преди изтичане на мандатите комисията избира “група мъдри”, които до следващото заседание събират кандидатури и мнения и предлагат кандидатите на пленума. След обсъждане и евентуални допълнителни предложения или отводи се провежда изборът. - Поводът наистина е падането на Берлинската стена, но тя дава (наистина по-рядко) мнения и на по-старите членове на Съвета на Европа и на Европейския съюз. - Както казах, те нямат задължителен характер, но в някои случаи и Съветът на министрите към Съвета на Европа, и Европейската комисия могат да се позоват на тях при взимане на решения. - Когато поставят този въпрос, питащите най-често имат предвид индивидуалната конституционна жалба. Ентусиазмът по този въпрос обзе немалко страни в Европа. Аз смятам (и съм писал за това още през 2010 г.), че конституционните съдилища са ефикасни тогава, когато запазват ролята си на арбитър между институциите. Опитът показва, че индивидуалната жалба води до огромно множество (над 90%) откази да се разгледат исканията на граждани, а от това никой не печели. Просто кипи безполезен труд. Отделно, че това води и до своего рода инфлация на институциите. Има си съд, а конституцията е директно приложима. Все пак българският конституционен законодател е предвидил възможност искане във връзка с права на граждани да достигне до Конституционния чрез Висшия адвокатски съвет или чрез омбудсмана, а те по естеството си са мотивирани да се ангажират с разумните искания на граждани. Лично аз съм поддръжник на друг вид разширение на достъпа - възможност за съдилищата от всяка степен да сезират Конституционния съд, ако се натъкнат на противоконституционна разпоредба, а не да чакат само Върховният съд да прави това. Нещо такова предвижда италианската конституция. Това обаче е лично становище. Не твърдя, че сме готови да започнем дебат за промяна на контитуцията по този въпрос. - Конституционните съдии не работят на надница и не участват в социалистическо съревнование. Самото съществуване на съда трябва да гарантира постоянната възможност да се реагира на нарушения на конституцията. От друга страна, наличието на дванадесет съдии, определяни от различни институции, гарантира достатъчно многообразен подход и дебат, за да не се превърне той в институция за лесно взимане на решения. От десетилетия повтарям, че най-лесно се изпълняват решенията, които трудно се взимат. - Становището на Венецианската комисия посочва, че решаването на конкретния проблем за недосегаемостта на определена институция е комплексен, предполага някои законодателни мерки, както и тълкуване на конституционния текст, което да подпомогне формулирането и приложението на новите текстове, но наред с това и промяна на институционалната култура. Последното е важно, защото ако прочетете конституционния текст ще видите, че всъщност недосегаемост не е формулирана никъде. По отношение на другите прокурори главният прокурор “осъществява надзор за законност и методическо ръководство”. Параметрите на тези права са очертани не от конституцията, а от закона. - Правителството има право да реши, че е намерило правилното тълкувание на конституцията и да предприеме стъпка, както обикновено се случва, когато се извършват някои бързи реформи. Естествено, овластените институции могат да оспорят това тълкуване пред Конституционния съд и тогава той ще се произнесе, но съвсем не е невъзможно и да потвърди тълкуването, довело до новия закон. - Самият факт, че използвам думи като “тесногръди” и “фанатици” за някой “борци” за всевъзможни “права” показва, че не споделям ентусиазма, с който самата идея на либерализма се изкривява и поставя под съмнение. Мисля, че основната демократична ценност продължава да бъде свободата. Самата демокрация е средство да се гарантира максимална (което не означава пълна) свобода на индивида. Свободата може да бъде потъпкана от пренебрегване на правата, но и от прекомерна “грижа” за тях. Не бих искал заради залитанията на кабинетни идеолози да се създават оръжия срещу нея. Според мен обаче в Истанбулската конвенция няма текстове, които противоречат на конституцията и съм обосновал в особеното си мнение, че не тя е територията, на която има да се отстояват принципите на свободата. - Че призивът ще остане без последствия. - Вече четвърт век слушам приказки за Велико народно събрание, но никога сериозни. Проблемът с конституцията датира от приемането ѝ, срещу което, наред с многото изговорени глупости, имаше три съображения, които и аз съм поддържал, макар че лично внесох в едно от най-ранните заседания на кръглата маса предложенията за незабавни изменения в тогавашната конституция. Първите две съображения бяха чисто политически. Това е естествено: когато протича революция, основните съображения са политически, не конституционни. Първото беше, че безкрайните дебати забавят приемането на неотложни закони и дават не само време за опасни икономически операции, но и правят възможно Великото народно събрание да продължи да заседава по “неотложни въпроси”. Другото беше, че при вече установен конституционен порядък отстраняването на някои недобронамерени комунистически елементи става неимоверно по-трудно. Да се започва с конституция (както стана само в България), беше анахронична идея, подражание на Френската революция. Тя обаче неслучайно за десет години е произвела пет конституции, при това всяка следваща далеч не по-добра от предишната. Ние, слава богу, не стигнахме дотам, донейде и поради външната помощ. Така или иначе това са съображения за там и тогава. Чисто конституционното съображение беше съмнението в полезността на президент, избиран пряко, но без съществени изпълнителни правомощия. Тогава такова нещо имаше само в Ирландия (а от 1987 г. и във Финландия). Опитът обаче показа, че тази институция се приема и вече десет страни-членки на Европейския съюз, я възприеха. И в България след поредица тълкувания, включително това от президента през февруари 1997 г., тя функционира според замисъла си. Частта за съдебната власт претърпя две уместни изменения и ролята на главния прокурор може да се доизбистри по законодателен път. Освен общи и често екстравагантни предизборни идеи, никой (освен може би тези, които искат президентска република като Русия, Казахстан или например Боливия) не е посочил какво точно в конституцията пречи на реформаторските му пориви и не е показал сериозна конституционно-правна конструкция като алтернатива. Но тъкмо в това е чарът на магическата фраза “промяна на конституцията” - че те освобождава от необходимостта да обясниш какво точно трябва да се направи, помага да се говори \"на едро\" и да не се вижда, че дяволът обикновено е в детайлите. Надявам се настоящите обсъждания да помогнат тези чисто рекламни изхвърляния да попрестанат.", "date": "2019.12.28", "title": "Филип Димитров: Никой не посочва какво точно в конституцията пречи на реформаторските пориви"}
{"url": "https://www.24chasa.bg/novini/article/8015672", "text": "Черната кутия на самолета на авиокомпания \"Бек еър\", разбил се в Казахстан, ще бъде предадена в Междудържавния авиационен комитет в Москва за експертиза. Това съобщи на брифинг днес казахстанският вицепремиер Берик Камалиев, цитиран от ТАСС и БТА. \"Вчера вицепремиерът Роман Скляр имаше разговор с председателя на Междудържавния авиационен комитет. Тази вечер в 18,40 ч от Москва в Алмати ще пристигне експерт. Работи следствено-оперативна група, бордовите самописци са извадени, утре ще предадем черната кутия за разшифровка в Междудържавния авиационен комитет, в Москва\", каза той.", "date": "2019.12.28", "title": "Черната кутия на разбилия се в Казахстан самолет ще бъде предадена в Москва"}
{"url": "https://www.24chasa.bg/novini/article/8015696", "text": "Полското външно министерство извика руския посланик вчера, след като руският президент Владимир Путин нееднократно обвини Полша през последните дни за избухването на Втората световна война, предаде Асошиейтед прес. Полската държавна информационна агенция ПАП съобщи, че посланик Сергей Андреев е бил повикан \"спешно\" в министерството във Варшава. Било му е заявено, че полските власти категорично се противопоставят на неотдавнашните \"исторически инсинуации\" от страна на Путин и други руски представители, каза полският заместник-външен министър Марчин Пшидач, цитиран от БТА. Пшидач посочи, че Полша смята изразените от руския президент и други представители на руското ръководство възгледи за равносилни на \"сталинистки прочит на историята\" и \"пропаганда на тоталитарна държава\". \"Те бяха и подигравка с милионите жертви на сталинисткия тоталитаризъм, чиято жертва бе и руският народ\", заяви зам.-министърът. Това е поредният спор между двете славянски страни заради спомена за войната, отбелязва Асошиейтед прес. През последните дни Путин критикуваше остро резолюция на Европарламента, в която се казва, че Съветският съюз носи отговорност за Втората световна война. Путин също така представя договора Молотов-Рибентроп, довел до подялбата на Полша между Нацистка Германия и СССР, като ход, който Съветският съюз е бил принуден да предприеме след споразумения за ненападение с Хитлер, подписани от други европейски страни. Руският президент цитира архивни документи, които по думите му показват, че тогавашният полски посланик в Берлин е похвалил плановете на Хитлер да изчисти Европа от евреите. В гневен изблик Путин нарече посланика \"измет\" и \"антисемитска свиня\".", "date": "2019.12.28", "title": "Путин обвини Полша в сътрудничество с  Хитлер, Варшава реагира остро"}
{"url": "https://www.24chasa.bg/novini/article/8015625", "text": "Американски цивилен подизпълнител е загинал при ракетно нападение вчера срещу иракска военна база край богатия на петрол град Киркук, потвърдиха американски представители, цитирани от Ройтерс. При нападението са ранени няколко американски и иракски военнослужещи, заяви командваната от САЩ международна коалиция срещу \"Ислямска държава\", допълвайки, че реакцията и разследването на случая се извършват под ръководството на иракските сили за сигурност. Американски представители, пожелали анонимност, заявиха, че военнослужещите са леко ранени и се предполага, че са се върнали в строя. Един представител посочи, че САЩ разследват възможна замесеност на \"Катаиб Хизбула\", подкрепяни от Иран шиитски милиции, информира БТА. Снощи иракската армия съобщи, че са били изстреляни няколко ракети по иракската военна база \"К1\", в която са разположени американски и иракски сили.  Ракетите са ударили складове на американските сили във военна база \"К1\", посочва \"Ас Сумария\", като се позовава на източник от сферата на сигурността. Силите за сигурност са открили мястото, от което са изстреляни ракетите, които са били \"Катюша\", се допълва в информацията, но не се дават повече подробности. Засега никоя групировка не е поела отговорност.", "date": "2019.12.28", "title": "Иракска военна база с американски войници беше атакувана с ракети, един е загинал (Обновена)"}
{"url": "https://www.24chasa.bg/novini/article/8015721", "text": "Няколко тона кокаин бяха задържани в пристанището на Монтевидео, предаде Франс прес, като се позова на днешно изявление на уругвайските власти. Според тях това е най-сериозният удар срещу трафика на наркотици в историята на Уругвай. Дрогата била скрита в контейнери със соево брашно. Тя била открита, след като при преглеждане със скенер в четири от тях били засечени \"аномалии\". В един от тях били намерени 3089 пакета кокаин от по 1,1 кг всеки, каза говорител на флота. При инспектиране на втори контейнер количеството на пакетите нараснало на 3500. Броенето на пакетите продължава, информира БТА. Товарът с дрогата пътувал за столицата на Того - Ломе. По случая е започнало разследване. Случаите на задържане на кокаин в Уругвай или на кокаин, идващ от Уругвай, зачестиха през последната година, въпреки че страната не се слави като производител на наркотика. Това показва, че южноамериканската държава се е превърнала във важен пункт от маршрута на кокаина към Европа и Африка. Уругвайският флот задържа миналия месец на пристанището на Монтевидео около три тона кокаин с дестинация Африка, а в началото на август един тон бе задържан в курорта Парке дел Плата, Южен Уругвай.", "date": "2019.12.28", "title": "Исторически удар: Уругвайските власти задържаха рекордно количество кокаин"}
{"url": "https://www.24chasa.bg/novini/article/8015734", "text": "Приключваме годината с 42 регистрирани огнища на африканска чума по свинете (АЧС) и около 140 000 засегнати домашни свине, 200 са случаите на зараза, засегнати от африканската чума са близо 300 диви прасета. Това посочи в отчет за свършената работа през 2019 година министърът земеделието, храните и горите Десислава Танева, предаде  . По думите й годината завършва и с изплатени за всички дейности по ликвидиране и борба с АЧС близо 70 милиона лева. „За превенционни дейности, дейности по унищожаване на огнищата, компенсации. Не дължим нито един лев за която и да е от дейностите, свързани с ликвидацията на африканската чума по свинете. От тези платени 70 милиона лева, 9 милиона евро са получени от ЕК и чакаме още 22 милиона евро съфинансиране“, отбеляза Танева. Министърът посочи, че само 8 от регистрираните огнища са в индустриални комплекси. „За сравнение искам да кажа само 2 цифри какво представлява АЧС като предизвикателство пред света. 51 засегнати страни в целия свят към края на тази година с унищожени 6 милиона и 600 000 свине, като имайте предвид, че в част от страните информацията излиза и по-късно“, допълни тя. Танева акцентира и на производствените резултати на българските земеделци, като посочи, че можем да се похвалим с добра реколта в областта на зърнените култури. „Пшеницата стига 6,1 милиона тона, което е 5 % увеличение, ечемикът – 20“, допълни тя. За 2019 година българските фермери са получили общо 2,8 милиарда лева подкрепа, от които над 1 милиард в последния месец.", "date": "2019.12.28", "title": "Танева: Приключваме годината с 42 регистрирани огнища на африканска чума"}
{"url": "https://www.24chasa.bg/novini/article/8015742", "text": "Председателите на долната и горната камара на аржентинския парламент подписаха вчера решение за замразяване на заплатите на законодателите за половин година заради икономическата криза в Аржентина. Това съобщи председателят на Камарата на депутатите (долната камара) Серхио Маса, цитиран от ТАСС и БТА. \"Извънредното положение (в икономическата сфера) изисква действия от всички сектори. Затова решихме да замразим за 180 дни заплатите и командировъчните на законодателите и служителите на Камарата на депутатите и Сената\", написа той в профила си в Туитър. Към съобщението си Маса прикачи и снимка на подписаното решение. Аржентина от няколко години не може да възстанови темповете на растеж на икономиката си и се нарежда сред страните с най-високата инфлация. На 10 декември като президент встъпи в длъжност левоцентристът Алберто Фернандес. Миналата неделя парламентът прие законопроект за извънредно положение в икономическата сфера, който предвижда да бъдат въведени редица мерки, сред които да бъдат замразени таксите за комуналните услуги, да бъде въведен 30-процентен данък върху покупката на чужда валута за частни лица, както и да бъдат повишени митата върху износа.", "date": "2019.12.28", "title": "Аржентинските депутати замразиха заплатите си заради кризата"}
{"url": "https://www.24chasa.bg/novini/article/8015847", "text": "Коалите, носорозите и белите мечки могат да последват динозаврите и да изчезнат от лицето на земята, ако продължават да измират - алармират природозащитниците. Около 6 400 животински вида са застрашени от изчезване. Над 30 000 животински видове са определени за \"застрашени\" и са включени в Червения списък на Международния съюз за защита на природата, най-застрашените от измиране са 6 400. Природозащитната организация WWF предупреди, че в момента сме свидетели на \"най-голямото измиране на видове след изчезването на динозаврите\", пишат германските медии, цитирани от  Сред основните причини за критичното положение са загубите на местообиталища, бракониерството и незаконната търговия, измененията в климата и замърсяването на природата. От WWF посочват, че изчезването на видове е опасно и за планетата като цяло, и за човечеството: \"Биоразнообразието не е лукс, то има важна роля и изпълнява определени задачи. Огромна част от видовете например имат грижата за прехраната на човечеството - като насекомите, които опрашват около три четвърти от ядливите растения. Намаляването им може да предизвика редица промени\", предупреждават от организацията и отбелязват, че на този етап учените не разполагат с достатъчно информация, за да преценят реалните последици от изчезването на определени животни. В доклада на WWF като пример за изчезващ вид са посочени белите мечки: една трета от популацията им може да изчезне до 2050 г. в резултат на климатичната криза. В залива Хъдсън все още живеят 842 животни, но това е с около 18 процента по-малко, отколкото през 2011 г., пише \"Шпигел\". Застрашени от изчезване са и императорските пингвини - ако глобалното затопляне продължи, популацията им може да намалее с 86 процента до 2100-ата година. Броят на коалите също се е свил драстично. През октомври 2019-а над 2000 коали станаха жертва на големите горски пожари в Австралия. Вследствие на тях бяха унищожени огромни площи от евкалиптови гори, които са естественото местообиталище и източник на храна за животните. Според природозащитната организация Australia Koala Foundation, все още има между 43 000 и 100 000 коали, но броят им е намалял с около една трета през последните 25 години, съобщава ДПА. Еберхард Брандес от управителния съвет на WWF е на мнението, че има връзка между климатичната криза и изчезването на видовете. \"Глобалното затопляне променя екосистемите с драматични темпове. Много животни и растения не могат да се адаптират достатъчно бързо\". Но не всички животни стават жертва на климатичните промени. През ноември загина и последният суматрански носорог в Малайзия. Местообиталището на животните е безвъзвратно унищожено заради изсичането на горите за плантации с палмово масло, производството на хартия и въгледобива. В Индонезия този вид носорози все още се срещат, но според WWF, броят им е по-малко от 80, пише \"Шпигел\". Някои животни обаче успяват умело да се приспособят към новите условия. WWF дава за пример златния чакал, който все по-често напуска топлата югоизточна част на Европа и се заселва в районите на Централна Европа, включително и в Германия. По информация на ДПА европейската популация на златния чакал включва 117 000 животни. Сред големите победители сред животните е и сайгата или т.нар. степна антилопа. Тя е успяла да развие имунитет срещу вирусното заболяване, унищожило почти целия ѝ вид преди 3 години - по данни на WWF по време на епидемията броят на антилопите е намалял от 11 000 до 3000. Освен това във Виетнам за първи път от 30 години бе открит виетнамски канчил от семейството на еленовите прасета. Последният известен представител на вида е бил застрелян през 1990 г.", "date": "2019.12.28", "title": "Животните, които измират"}
{"url": "https://www.24chasa.bg/novini/article/8015754", "text": "Днешният съботен ден е ден на траур в Казахстан,  , включително пилотът, предаде ДПА. Правителството в Казахстан е приканило медиите да се въздържат от излъчването на всякакви развлекателни програми през днешния ден според казахстански медии. Самолетът \"Фокер 100\" на казахстанската авиокомпания \"Бек еър\", се вряза в бетонна стена, след което се удари в двуетажна жилищна сграда в Алмати. Властите спряха полетите на всички останали самолети \"Фокер 100\" в Казахстан. Разследващите съсредоточават вниманието си върху версиите за пилотска грешка или техническа неизправност.  Повечето пътници на борда оцеляха при катастрофата. Според казахстанския заместник-министър на здравеопазването 67 души са ранени, а 47 души все още са хоспитализирани в болници в Алмати. Осем от настанените за лечение са със сериозни наранявания, необходими са били и няколко спешни операции, каза той в изявление, излъчено по казахстанската телевизия. В самолета е имало четирима чужденци - двама от Украйна и по един от Китай и Киргизстан. И четиримата са оцелели според казахстанските власти. Самолетът изпълняваше полет от Алмати за Нур Султан, казахстанската столица, която преди беше известна като Астана. Това беше най-тежката авиозлополука от години в богатата на петрол бивша съветска република, отбелязва ДПА. В по-ново време над 20 души загинаха там при катастрофи през 2012 и 2013 г.", "date": "2019.12.28", "title": "Днес е ден на траур в Казахстан след самолетната катастрофа (Снимки+видео)"}
{"url": "https://www.24chasa.bg/novini/article/8015874", "text": "Броят на българите, които се завръщат от чужбина, почти се е изравнил с броя на заминаващите, коментира за БТА Емилия Клайн от Сдружението на българите с опит и образование в чужбина \"Тук-Там\". Организацията създава общност от наши сънародници от цял свят и има проекти и събития с професионална, образователна и социална насоченост в България и в чужбина. \"Според статистически данни през 2018 г. са се завърнали близо два пъти повече българи в сравнение с 2016 г.\", посочва Клайн. Същевременно пазарът на труда се нуждае все повече от висококвалифицирани кадри, а безработицата в България е достигнала исторически най-ниското си ниво. България предоставя все по-привлекателни условия за кариера за квалифицирани кадри и все повече българи виждат възможности за професионално и личностно развитие именно в родината ни, смята тя, като отбелязва като мотивиращ фактор за кариера у нас възможността да сa близо до семейството и приятелите си. Едно от важните за \"Тук-Там\" направления е образованието и фондът за стипендии \"Иди, учи и се върни\" предоставя стипендии на млади и амбициозни българи, които планират да придобият диплома за висше образование в чужбина и да се завърнат обратно, обяснява Емилия Клайн. Тя посочва, че тази година е завършило успешно четвъртото издание на фонда, с което за целия период са помогнали на 17 блестящи кандидати, инвестирайки близо 120 000 лв, като амбицията им е да увеличават този брой. \"Надяваме се, че българите все повече ще осъзнават какви са ползите от това да натрупаш знания и опит в чужбина, за да можеш да се върнеш и приложиш наученото в България\", казва тя. Миналата година е създаден Клуб на завършилите в САЩ, който има над 650 членове, а през ноември е стартирал и Клуб на завършилите в Обединеното кралство, който само за месец е събрал 350 човека. От създаването си през 2008 г. сдружението е достигнало до над 100 000 души чрез своите проекти, чийто фокус са хората, имащи желание да заминат и да се върнат; тези, които са в чужбина, но мислят за България и искат да останат свързани с нея и тези, които обмислят дали да се върнат, но още не са взели категорично това решение. Организацията съдейства чрез проекти, свързани с образование, кариерно развитие и информираност и създава възможности за принос и ангажираност.", "date": "2019.12.28", "title": "Българите, които се завръщат от чужбина, са почти толкова, колкото и заминаващите"}
{"url": "https://www.24chasa.bg/novini/article/8015796", "text": "Намерени са телата на шестима души, след като хеликоптер се разби в планински район на хавайския остров Кауаи. Според документaцията на борда на машината е имало 7 души. Според местни медии става дума за две семейства, като най-малко двама от пътниците са били деца. Според Бреговата охрана хеликоптерът е правил туристическа обиколка на острова, когато се извива внезапна буря с дъжд и силен вятър. Около 40 минути след като е трябвало да кацне, е подаден сигнал за изчезването му. Началото на издирвателната операция беше отлагано няколко пъти заради силен дъжд и слаба видимост. Акцията беше затруднена и от сложния планински район, в който е паднал хеликоптерът, съобщава  \"Документите от полета потвърждават, че на борда на хеликоптера е имало седем души, открити са останките на шестима. Няма индикации да има оцелели. Издирвателната операция ще продължи, когато метеорологичните условия го позволят\", заяви Сол Канохо, началник на пожарната на остров Кауаи.", "date": "2019.12.28", "title": "Хеликоптер се разби на Хаваите, няма данни за оцелели"}
{"url": "https://www.24chasa.bg/novini/article/8015883", "text": "Присъда за българин в американския град Питсбърг. Обвинението - източване на пари от фондации за набиране на средства за болни деца и кражба на данните на десетки хиляди хора и бизнеси. Общата щета е за над 100 милиона долара в международната схема, разбита от ФБР, информира  През 2016 година в няколко държави властите арестуват мъже, за които ФБР твърди, че са част от хакерска група, ограбила над 100 милиона долара. Арестите са в Русия, Грузия, Молдова, Украйна и във Варна, България. Там е задържан 48-годишният Красимир Николов. Няколко месеца по-късно е екстрадиран в Пенсилвания. Според ФБР хакерите създали зловреден софтуер, който нарекли \"Гозним\". „Ние идентифицирахме повече от 41 хиляди жертви – нищо неподозиращи граждани на държави в Европа и Америка. Те мислили, че кликат на фактура за техния бизнес. Вместо това обаче са давали достъп на хакерите до тяхната най-лична и тайна информация”. Ролята на Николов била на касиер – той влизал в банковите сметки с откраднатите данни и правел парични преводи към сметки на престъпната група. Това се случвало и през български сметки и фирми. Именно такъв превод за близо 400 хиляди долара насочили властите към българина. „Колегите от ФБР установяват няколко IP адреси в България, които принадлежат на престъпната група \"Гозним\". Ние установихме, че те са били използвани от Красимир Николов”, каза Николай Неделчев, от ГДБОП. Николов се призна за виновен през пролетта и сега получи присъда равна на времето, прекарано в ареста – близо 40 месеца. За него предстои депортация обратно в България.", "date": "2019.12.28", "title": "Осъдиха българин в САЩ за източване на пари за болни деца"}
{"url": "https://www.24chasa.bg/novini/article/8015808", "text": "Червен код в щата Южна Австралия - температурите там скочиха до 42 градуса. Австралия се приготвя за поредната екстремно гореща вълна. В следващите дни се очаква ново повишение на температурите, което допълнително ще затрудни и без това сложната ситуация с пожарите. Най-сериозно остава положението в щатите Нов Южен Уелс, Южна Австралия и Виктория. Там бушуват над 100 пожара, като най-големият е западно от Сидни, предава  Според учените, климатичните промени са сред основните причините за пожарите и необичайно високите температури.", "date": "2019.12.28", "title": "Червен код в Южна Австралия, температурите скочиха до 42 градуса"}
{"url": "https://www.24chasa.bg/novini/article/8015835", "text": "Германия е отхвърлила молба на Киев за военна помощ. Това съобщи министърът на външните работи на Украйна Вадим Пристайко, предава агенция EA Daily. По неговите думи, Киев във всеки случай е благодарен на Берлин за оказаната по-рано политическа подкрепа и финансова помощ. „Въпреки това, за съжаление, молбата ни за военна помощ беше отхвърлена“, оплака се министърът на външните работи на Украйна в интервю за германския портал RND, цитиран от  В същото време Пристайко изрази надежда германското ръководство все пак да преразгледа позицията си и да промени решението по този въпрос, тъй като Киев „се нуждае от помощ“. „Германия и ЕС направиха много“ за Украйна, но „това не е достатъчно, за да спре смъртта на хората“, посочи външният министър. „Оплакваме над 13 000 смъртни случая и за съжаление всеки ден има все повече и повече от тях“, каза Пристайко, визирайки загубите на Киев в Донбас.", "date": "2019.12.28", "title": "Германия е отказала военна помощ на Украйна"}
{"url": "https://www.24chasa.bg/novini/article/8015899", "text": "Спада на температурите след няколко седмици, през които те бяха по-високи от обичайните за сезона, времето в Гърция ще продължи да се влошава в дните преди Нова година, пише вестник Kathimerini, цитиран от  Националната метеорологична служба прогнозира значителни спадове на температурата от събота вечер нататък, което ще бъде придружено от силни ветрове в Егейско море и силни валежи и бури в централния и южния Егейски регион. В планинските части на страната се очакват снеговалежи. Вятърът трябва да достигне 8 по скалата на Бофорт в северната част на Егейско море в събота и 9 в неделя. Цикладите, Додеканезите и Крит ще понесат основната тежест на влажния фронт през почивните дни, а според прогнозите най-силните снеговалежи ще са в Тесалия, източната част на страната и остров Евбея.", "date": "2019.12.28", "title": "Времето в Гърция ще се влоши за Нова година"}
{"url": "https://www.24chasa.bg/novini/article/8015967", "text": "И днес Софийската градска художествена галерия и филиалите ѝ ще работят безплатно за посетители. В галерията може да бъде разгледана изложба с творби на Борис Денев, Иван Лазаров, Иван Пенков, Сирак Скитник и Дечко Узунов. Експозицията е озаглавена \"Галерия на 6-те\". В галерия \"Дечко Узунов\" са изложени картини на Маша Живкова-Узунова - съпруга на Дечко Узунов. В галерия \"Васка Емануилова\" пък е подредена изложбата \"Безкраен коктейл\" на художничката София Грънчарова. Безплатен ще бъде входът и за Регионалния исторически музей в Хасково. Посетителите ще могат да разгледат 6 експозиции, които обхващат период от неолита до края на Втората световна война, както и временната изложба, посветена на 175-годишнината от рождението на Капитан Петко войвода.", "date": "2019.12.28", "title": "Софийската градска галерия днес е с вход свободен"}
{"url": "https://www.24chasa.bg/novini/article/8016300", "text": "Най-малко 73 души са загинали при атентат с кола бомба в сомалийската столица Могадишу, съобщи правителствен говорител, цитиран от Асошиейтед прес и Ройтерс. Десетки други са ранени. Броят на загиналите сигурно ще нарасне, тъй като десетки други са откарани в болница, някои от тях в тежко състояние, каза говорителят Исмаил Мухтар. Този атентат една от най-кървавите касапници в страната за последните години. Доктор Мохамед Юсуф, директор на болница \"Мадина\", каза, че при тях са докарани 73 тела. Шефът на местната Бърза помощ каза, че засега има над 50 ранени. В болницата семейства и приятели търсят сред телата на загиналите своите близки. Колата експлодирала на много оживен полицейски контролен пункт в града, на който се събира пътна такса. Това станало в сутрешния час пик, когато много хора отивали на работа и на училище след петъчния празничен ден. Повечето от жертвите са ученици и студенти. Потвърдено е, че сред убитите има и двама турски граждани. Свидетел, цитиран от Ройтерс, живеещ наблизо, излязъл от къщи веднага след взрива да види какво става и преброил най-малко 13 трупа. \"Десетки други крещяха за помощ, но полицията незабавно откри стрелба и аз бързо се прибрах у дома\", каза той. Друг свидетел, цитиран от АП, казва: \"Видях много мъртви тела на земята. Някои от мъртвите бяха полицаи, но повечето бяха ученици\". Кметът на Могадишу майор Омар Мухамуд потвърди пред репортери, че повечето от жертвите са деца и ученици, както и студенти, минаващи оттам с автобус. На снимки от местопроизшествието се виждат обгорели каросерии на коли и окървавени тела, а над града се издига гъст облак дим. Никой засега не е поел отговорност за кървавия атентат, но свързаната с терористичната мрежа Ал Каида ислямистка групировка \"Аш Шабаб\" често извършва такива атаки. Групировката, която се стреми да свали подкрепяното от ООН правителство, бе изтласкана от столицата Могадишу преди няколко години, но продължава да контролира чрез рекетьорска \"данъчна\" система части от централните и южните райони на Сомалия и да извършва нападения срещу популярни и оживени места като кръстовища и хотели в крайморската столица. Екстремистите от \"Аш Шабаб\" вече могат сами да си изработват експлозиви - тяхното \"любимо оръжие\", казаха в началото на тази година експерти от ООН, наблюдаващи спазването на санкциите срещу Сомалия. Преди това групировката разчиташе на военни експлозиви, завзети при атаки срещу мироопазващите сили от Африканския съюз. Установяването на точния брой на жертвите и на пострадалите при такива атентати в Сомалия не е лека задача, защото властите са дали инструкция на медицинския персонал да не разкриват бройки,, а на журналистите е забранено да отиват на местата, където са извършени такива терористични атаки, отбелязва Ройтерс. Днешният атентат напомня за най-кървавия досега, извършен от \"Аш Шабаб\" през 2017 година, когато загинаха над 500 души. Групировката тогава не посмя да поеме отговорност за взрива, който предизвика изблик на гняв сред местното население. \"Тази експлозия е подобна на онази през 2017 г. Тя стана само на няколко крачки от мястото, където съм сега, и ме свали на земята. Никога през живота си не съм виждал толкова силна експлозия\", каза друг днешен очевидец - Абдурахман Юсуф, цитиран от АП. Сомалия е раздирана от вътрешни конфликти и междуособици от 1991 г. насам, когато военните племенни вождове свалиха диктатора Сиад Баре, а след това започнаха борби помежду си.", "date": "2019.12.28", "title": "Атентат в Сомалия, най-малко 73 са убити (Снимки)"}
{"url": "https://www.24chasa.bg/novini/article/8016373", "text": "Съд във Виетнам осъди бивш министър на страната на доживотен затвор за получаване на подкупи и за злоупотреба със служебно положение, предаде Ройтерс. Народният съд в Ханой призна бившия министър на информацията и комуникациите Нгуен Бак Сон за виновен в получаването на 3 млн. долара подкупи в корупционна схема с участието на държавната телекомуникационна компания \"МобиФон\" (MobiFone) и частния кабелен телевизионен оператор Ей Ви Джи (AVG). Министърът получил парите, за да улесни сделка, при която \"Мобифон\" изкупил работещия на загуба кабелен оператор, се казва в съобщение на министерството на обществената сигурност Присъда от 14 г. затвор по същото дело получи и наследникът на Сон на министерския пост Чонг Мин Туан. Той бе обвинен в лошо икономическо управление и получаване на подкупи. Разследването спрямо фирмата \"МобиФон\" се води от 2 години. Преди няколко години мобилният оператор изкупи 95 на сто от акциите на AVG в нарушение на правилата и започна да предлага услугата за платена телевизия под свой търговски бранд. Правоохранителните органи заподозряха наличие на корупционна схема в договорката между двете фирми и започнаха проверка. Те успяха да установят, че при сделката са извършени многобройни нарушения, ощетили държавата с над 7 трилиона донга (над 300 млн. долара). Двамата министри първоначално бяха арестувани по обвинения в превишаване на длъжностните пълномощия, а пред април т.г. им бяха предявени допълнителни обвинения в получаване на подкупи, за да съдействат за сключването на незаконната сделка. Това е най-голямото корупционно разследване във Виетнам в започналата в страната кампания срещу подкупите, при която вече бяха разкрити огромни злоупотреби и бяха осъдени стотици правителствени чиновници. Само по това дело освен двамата министри бяха осъдени още 11 души на срокове между 2 и 23 г. затвор. Сред тях са двама бивши и един настоящ генерален директор на \"МобиФон\", както и бивш собственик на AVG (който е роден брат на най-богатия човек във Виетнам Фам Нят Ву). Ройтерс съобщава, че адвокатите на осъдените засега не са отговорили на искане за коментар. Намерението на правителството да продаде дял (до 50 процента) от \"МобиФон\" е една от най-очакваните сделки в приватизацията на държавните компании във Виетнам, но така и дълго време не се осъществява.", "date": "2019.12.28", "title": "Ексминистър във Виетнам осъден на доживотен затвор за корупция"}
{"url": "https://www.24chasa.bg/novini/article/8016374", "text": "Пилотите и стюардесите на авиокомпания „Джърмънуингс” започват ефективна стачка в 0:00 ч. на 30.12.2019 г., която ще продължи до 24:00 ч. на 01.01.2020 г. От стачните действия ще бъдат засегнати и полетите на „Юроуингс“, които се оперират от компанията, като от София те са до германските градове Дюселдорф и Щутгарт. Това съобщиха от пресцентъра на Министерството на външните работи. По информация на българското посолство в Берлин в протестните действия е възможно да се включат и служители на авиокомпания „Луфтханза“. Препоръчваме на всички пътуващи да се информират за актуалната обстановка, като имат предвид възможните затруднения и закъснения на полетите. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони: Посолство в Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190. Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56. Генерално консулство във Франкфурт: +49 69 509 278 13 10; +49 69 509 278 132.", "date": "2019.12.28", "title": "МВнР : Тридневна стачка ще засегне полетите от София до Дюселдорф и Щутгарт"}
{"url": "https://www.24chasa.bg/novini/article/8016421", "text": "Мнозина във Франция бяха шокирани от отказа на държавния глава Еманюел Макрон да отправи поздрав към сънародниците си за Коледа, отбелязва парижкият ежедневник Liberation. От Елисейския дворец обясниха, че президентът подготвя внушителна реч за Нова година, но същевременно от редакцията подчертават, че в предходните години Макрон не е пропускал да поздрави французите за Рождество Христово – поне в социалните мрежи. На този фон потребителите в интернет припомниха, че държавният глава сподели традицонната вечеря ифтар с мюсюлманската общност в страната, която се провежда по залез слънце през свещения месец Рамадан, информира  Държавният глава сподели празника с войници от френската армия, разположени в Кот д'Ивоар. И оттам обаче не бяха публикувани коледни пожелания.", "date": "2019.12.28", "title": "Макрон не поздрави сънародниците си за Коледа"}
{"url": "https://www.24chasa.bg/novini/article/8016394", "text": "В Италия отглеждането на канабис у дома вече няма да е незаконно, стига да става дума за малко количество за лична употреба, предадоха световните агенции. Италианският Върховен съд е взел това решение на 19-ти декември. То бе приветствано от политици от левицата и от популистите от Движение 5 звезди, което е част от управляващата коалиция, но представители на десницата го осъдиха, информира БНР. \"Наркотиците вредят, забравете за тяхното отглеждане или за тяхното купуване\", заяви бившият италиански вицепремиер и вътрешен министър и лидер на крайната десница Матео Салвини. Сенаторът от дясната партия Форца Италия пък каза, че когато десноцентристите дойдат на власт, първият закон, който те ще приемат, ще бъде за анулиране на решението на Върховния съд. Според в. \"Кориере дела сера\" 6 милиона и 200 хиляди души са потребители на канабис в Италия, като повечето от тях са на възраст между 15 и 34 години.", "date": "2019.12.28", "title": "Италия узакони домашното отглеждане на канабис"}
{"url": "https://www.24chasa.bg/novini/article/8016437", "text": "Бившият американски вицепрезидент Джо Байдън потвърди, че няма да се подчини на призовка на Сената да даде показания по делото за импийчмънт на президента Доналд Тръмп, съобщи американският регионален в. \"Де Мойн реджистър\" в щата Айова. В началото на месеца Байдън - фаворит за номинацията на демократите за президентските избори догодина и главен съперник на републиканеца Тръмп - заяви, че няма да се подчини на евентуална призовка от Сената и в интервю за вестника вчера потвърди решението си. До момента той не е призован, но съюзниците на Тръмп лансираха тази идея, информира БТА. Байдън каза, че ако свидетелства в Сената, това ще отклони вниманието от Тръмп и от обвиненията срещу него. Бившият вицепрезидент отбеляза, че дори Руди Джулиани, личния адвокат на Тръмп и бивш кмет на Ню Йорк, не го е обвинил, че върши нещо друго, освен работата си. Байдън изтъкна, че всеки опит да бъде призован по делото ще има съмнителни основания и прогнозира, че няма да се стигне дотам. Байдън каза, че дори да се яви доброволно да свидетелства за успокояване на обстановката, това ще създаде медийна среда, която ще позволи на Тръмп да се измъкне от затрудненото положение. Според него всичко, което Тръмп прави цял живот, е да отклонява вниманието от себе си. Малко след като Камарата на представителите в Конгреса гласува за импийчмънт на Тръмп, Байдън беше в щата Айова в рамките на кампанията си. Там той определи импийчмънта като \"тъжен момент за страната\" и подчерта, че е необходим президент, способен да я обедини.", "date": "2019.12.28", "title": "Джо Байдън: Няма да свидетелствам в Сената за импийчмънта срещу Тръмп"}
{"url": "https://www.24chasa.bg/novini/article/8016455", "text": "НАСА представи новия си роувър Марс 2020, който е почти завършен и догодина ще потегли към Червената планета за търсене са следи от отминал живот, предадоха Ройтерс и Франс прес. Официалното име на апарата, конструиран в Лабораторията за ракетни двигатели в Пасадена, ще бъде избрано в началото на 2020 година. През месец февруари американското космическо ведомство ще достави роувъра в космическия център \"Кенеди\" във Флорида, където трите му секции ще бъдат сглобени. Изстрелването, предвидено за месец юли, ще изпрати роботизираната машина в изсъхнало езеро на Марс, което е по-голямо от Манхатън, съобщава БТА. Четириколесната машина с размер на автомобил ще кацне в основата на кратера Джезеро с дълбочина 250 метра , който някога е бил езеро с размерите на езерото Тахо. Това е предвидено да стане през месец февруари 2021 година. В кратера изобилстват седименти отпреди 3,5 милиарда години, които учените се надяват да съдържат фосили от марсиански живот. Марсоходът трябва да вземе около 30 проби от почвата, които ще бъдат отправени към Земята от друг космически апарат, проектиран от НАСА. Досега седименти от Марс никога не са били връщани обратно на нашата планета.", "date": "2019.12.28", "title": "НАСА представи новия си роувър Марс 2020 (Видео)"}
{"url": "https://www.24chasa.bg/novini/article/8016464", "text": "Японската брегова охрана намери телата на седем души в дървена риболовна лодка край брега на остров Садо (който е част от северната префектура Ниигата) в Японско море, предаде днес агенция Киодо, цитирана от ТАСС и БТА. Според агенцията върху лодката, а също и на дрехите на рибарите, има надписи на корейски език. Севернокорейски рибарски съдове редовно ловуват в Японско море. Често заради повреди на двигателя или други технически проблеми течението ги отнася към японските брегове. Най-остро този проблем се прояви през 2018 г., когато край бреговете на японските префектури, разположени покрай Японско море, бяха открити около 100 шхуни и лодки от Северна Корея.", "date": "2019.12.28", "title": "Седем севернокорейски рибари са открити мъртви в Японско море"}
{"url": "https://www.24chasa.bg/novini/article/8016454", "text": "Земетресение с магнитуд 3 по Рихтер е регистрирано в 00.36 часа тази нощ в окръг Елязъг в Източна Турция, съобщава турският телевизионен канал СиЕнЕн-Тюрк, като се позовава на истанбулската сеизмологична обсерватория Кандилли. Земетресението е било на дълбочина четири километра, информира БТА. Земетресение с магнитуд 4,9 по Рихтер бе регистрирано вчера сутринта в окръг Елязъг, като трусът бе почувстван и в близките окръзи Малатия, Адъяман и Шанлъурфа. Заради земетресението вчера бяха отмени учебните занятия в Елязъг.", "date": "2019.12.28", "title": "Земетресение разтърси Източна Турция"}
{"url": "https://www.24chasa.bg/novini/article/8016558", "text": "Италианската държавна корабостроителна компания \"Финкантиери\" (Fincantieri) получи поръчка за близо 1,3 милиарда долара от американския военноморски флот на САЩ за построяване на четири кораба за Саудитска Арабия, предаде Ройтерс, цитирана от БТА. Поръчката е част от сделка за няколко милиарда долара, възложена на консорциум, ръководен от американския оръжеен концерн \"Локхийд Мартин\" (Lockheed Martin) и включващ фирма \"Финкантиери Маринет Марин\" (FMM), в рамките на американската програма за продажба на оръжие в чужбина (Foreign Military Sales, FMS), посочи в комюнике италианската компания. \"Финкантиери\" ще построи четирите многоцелеви бойни кораба в корабостроителницата си в Маринет, щата Уисконсин. Главният изпълнителен директор Джузепе Боно каза, че договорът помага на компанията да затвърди безупречната си репутация и на известния като много труден американски оръжеен пазар.", "date": "2019.12.28", "title": "Италия ще строи кораби за Саудитска Арабия в сделка за 1,3 млрд. долара"}
{"url": "https://www.24chasa.bg/novini/article/8016586", "text": "Държавният глава на Турция Реджеп Тайип Ердоган заяви, че Конвенцията от Монтрьо няма да се прилага за Истанбулския канал, а преминаването на кораби в Черно море ще бъде контролирано единствено от Анкара, цитира думите му македонската електронна медия „Точка“. Истанбулският канал е един от основните стратегически проекти в Турция и е предназначен да премахне нарастващия риск, произтичащ от многобройните кораби, пътуващи между Черно море и Мраморно море. В периода между 1953 г. и 2003 г. в Босфора са регистрирани 461 инциденти, последният голям от които през 2003 г., когато кораб, плаващ под грузински флаг, катастрофира и изхвърли 480 тона петрол в морето, информира  Трафикът през Истанбулския канал би представлявал заплаха за сигурността на Черноморския регион и извън него, защото наред с търговските кораби, танкери и военни плавателни съдове от всяка страна биха могли да влязат в Черно море. Това ще наруши баланса, установен от Конвенцията от Монтрьо, която регулира движението през Босфора, припомня медията. Според Конвенцията от Монтрьо, страните, които нямат излаз на Черно море, може да разполагат своите кораби в Черноморския регион за не повече от 21 дни. Тя е подписана от държавите, граничещи с Черно море - Турция, България, Румъния, Украйна, Грузия и Русия - на 20 юли 1936 г. в Монтрьо, Швейцария. Истанбулският канал трябва да бъде изграден западно от центъра, от европейската страна на града, и трябва да увеличи дневния капацитет на до 160 кораба. Подготвителната фаза ще отнеме две години, след което ще започне изграждането на канал с дължина 45 км, ширина 150 м и дължина 25 м. През него ще могат да преминават дори и най-големите кораби. За да се избегне прекъсване на автомобилния и железопътния трафик, се планира и изграждане на мостове. Милиони кубически метра разкопана земя ще бъдат използвани за издигане на голямо пристанище и ново летище.", "date": "2019.12.28", "title": "Ердоган: Конвенцията от Монтрьо няма да се прилага за Истанбулския канал"}
{"url": "https://www.24chasa.bg/novini/article/8004142", "text": "", "date": "2019.12.28", "title": "Вижте 50-те най-четени криминални истории в сайта ни за годината"}
{"url": "https://www.24chasa.bg/novini/article/8016609", "text": "В понеделник се предвижда в турския парламент да бъде внесено предложение за гласуване на правомощие от турските депутати за изпращане на турски войници в Либия, съобщи проправителственият информационен сайт Хабер 7. Според информацията ръководството на парламентарната група на управляващата Партия на справедливостта и развитието /ПСР/ е разпратило спешно нареждане до депутатите си. В рамките на преговорите, които се водят с Либия, предложението за изпращане на войници в Либия, вероятно ще бъде внесено в парламента на 30 декември, в понеделник, и парламентът може да се събре на заседание за обсъждането му на на 2 януари 2020 г. от 14 часа. По тази причина молим всички депутати да съобразят програмата си с това и в уречения ден и час да бъдат готови да присъстват в парламента, се посочва в изпратения до депутатите от ПСР текст. Хабер 7 допълва, че датите за обсъждане и гласуване в Меджлиса на предложението за изпращане на войници в Либия са били изтеглени изненадващо по-рано от първоначално предвиденото. Тези дни турският президент Реджеп Тайип Ердоган бе обявил, че Турция е готова да изпрати военна помощ на либийското Правителство на националното съгласие /ПНС/, базирано в Триполи. Ердоган бе посочил, че към 8 или 9 януари 2020 г. в турския парламент може да бъде внесено предложение за изпращане на войници в Либия. На 26 декември ПНС официално поиска военна помощ от Турция. Преди това между Турция и ПНС бе сключен меморандум за военно сътрудничество. В рамките на този меморандум е предвиедно изпращане на турски войници в Либия в подкрепа на силите на ПНС, които водят война срещу силите на Либийската национална армия /ЛНА/ на маршал Халифа Хафтар. Меморандумът бе обнародван в турския Държавен вестник и той влезе в сила. Същевременно лидерът на основната турска опозиционна Народнорепубликанска партия Кемал Кълъчдароглу заяви, че депутатите от неговата партия няма да подкрепят предложението за изпращане на турски войници в Либия, когато то бъде внесено в парламента. Турция трябва да положи усилия в Либия, за да сдобри страните, а не да води война там. Ние няма да подкрепим предложението на президента /за изпращане на турски войници - бел.ред./, което ще разедини либийския народ.Това е неправилно, поради което няма да гласуваме за предложението за изпращане на турски войници в Либия, заявява Кълъчдароглу пред в.\"Миллиет\".", "date": "2019.12.28", "title": "Анкара бърза да изпрати военна помощ в Либия"}
{"url": "https://www.24chasa.bg/novini/article/8016624", "text": "Тези дни американският независим информационен уебсайт „Grayzone\" публикува статия, в която разкри конкретните методи и вътрешна информация на организациите и лицата, скалъпващи лъжи за Китай. Статията е не само прозорец за международната общност да разбере истинската ситуация за Синдзян-уйгурския автономен район, но и изяснява действията на западните сили срещу Китай, целящи да навредят на страната, пише  В статията, написана съвместно от редактора от „Grayzone\" Макс Блументал и канадския писател Аджит Сингх, се казва, че в западните медии често се използват израза „задържани са няколко милиони мюсюлмани\" в Синдзян-уйгурския автономен район, но всъщност т. нар. „проучвания\" от инициатора на лъжите изобщо не издържат проверка. „Grayzone\" първо разкрива неверните думи на организацията наречена „Китайска мрежа за защита на човешките права\", която миналата година подава доклад до Комитета за премахване на расова дискриминация на ООН. В документа се твърди, че „около милион уйгурци са изпратени в лагери за превъзпитание\" и около 2 милиони са принуждавани да участват в проекта за превъзпитание\" в Синдзян\". Тази страшна критика се използва от западните медии за „голям материал\" в атаката срещу Китай. Според изследване на „Grayzone\", тази организация е интервюирала едва 8 уйгурци в т. нар. „проучване\", след което стига до заключението, че засегнатото население е 1-2 милиона. Колко смешно! Каква достоверност може да има подобно заключение, с толкова малко примери?", "date": "2019.12.28", "title": "Как се скалъпва голямата лъжа за Синдзян"}
{"url": "https://www.24chasa.bg/novini/article/8016711", "text": "Руска и украинска делегация продължават днес във Виена започналите в четвъртък преговори за споразумение, уреждащо транзита на газ от Русия за Европа. Това заяви пред журналисти говорител на руския концерн \"Газпром\", предаде ТАСС. По-рано изпълнителният директор на украинската държавна компания \"Нафтогаз\" Юрий Витренко изрази надежда, че договореностите ще бъдат финализирани до 27 т. м., а руският енергиен министър Александър Новак заяви, че очаква това да стане през уикенда. Москва и Киев съобщиха на 20 декември, че са договорили сключването на ново транзитно споразумение за 5 години, тъй като сегашното изтича на 31 декември. Договореностите предвиждат отказ от нови взаимни претенции, изтегляне на арбитражни и съдебни искове, по които няма окончателни решения, и плащане по приетото окончателно решение на Стокхолмския арбитраж, съобщава БТА. Според тези договорености \"Газпром\" извърши плащане на 2,9 млрд. долара за \"Нафтогаз\", както предвижда решението на Арбитражния съд в Стокхолм, информира вчера представител на руския концерн. Освен това \"Газпром\" ще подпише междуоператорско споразумение с компанията оператор на украинската газотранспортна система, а \"Нафтогаз\" - транспортно споразумение, с което ще резервира мощности от системата за пренос на газ. Организирайки транзита, \"Нафтогаз\" ще действа като агент на \"Газпром\" и ще поеме рисковете на преходния период. Минималният обем на транзитирания през Украйна руски природен газ ще е 65 милиарда кубични метра през 2020 г., а от 2021 до 2024 г. се планира доставката на 40 милиарда кубични метра годишно.", "date": "2019.12.28", "title": "Трети ден Русия и Украйна се договарят за газовия транзит за Европа"}
{"url": "https://www.24chasa.bg/novini/article/8016658", "text": "Американската космическа компания SpaceX в момента разработва летателен прототип на космически кораб, чието основно предназначение ще е да превозва хора до Луната или Марс. Това заяви изпълнителният директор на производителя на космическа техника Илон Мъск, цитиран от Bloomberg. “Надяваме се, че първият полет ще бъде осъществен до 2-3 месеца“, написа Мъск в публикация в профила си в социалната мрежа Туитър. Също така милиардерът обяви, че подземният тунел, който неговият стартъп Boring строи в момента в Лас Вегас, ще бъде открит през следващата година. Мащабният проект е на стойност 48.7 млн. долара, съобщава  Тунелът в Лас Вегас е един от малкото големи проекти на компанията. Строежът на тунела в американския град започна през септември тази година. Подземната транзитна система ще позволява на хора с електромобили Tesla да се придвижват за изключително кратко време. Превозът от едната страна на широкия център на града до другата страна ще се случва в рамките на минута.", "date": "2019.12.28", "title": "Мъск чака пробен полет до Марс до 3 месеца"}
{"url": "https://www.24chasa.bg/novini/article/8016748", "text": "Лекарите в Казахстан са успели да стабилизират състоянието на най-тежко пострадалите при петъчната катастрофа със самолет на авиокомпания \"Бек еър\" край Алмати. Това съобщи на пресконференция в Алмати днес заместник-министърът на здравеопазването на страната Камалжан Надиров, цитиран от ТАСС. Тази сутрин \"състоянието им се оценява като тежко, но стабилно\", каза той и нарече това \"главната ни победа през изминалата нощ\". Била е извършена сложна операция на гръбначния стълб на втория пилот, който е в тежко състояние. От болницата съобщиха, че операцията е успешна и той е в реанимация, докато излезе от упойка. В стабилно състояние е и една от стюардесите, чието състояние се оценява като средно тежко, предаде БТА. Командирът на самолета загина при катастрофата. Шефът на здравното управление на Алмати - най-големия град в Казахстан, Тлеухан Абилдаев, уточни, че в момента в тежко състояние се намират 7 души, в стабилно - 42, включително 9 деца. Самолетът \"Фокер-100 се разби при излитане от Алмати към столицата Нур Султан в петък сутринта. На борда му имаше 98 души, включително и 5-те члена на екипажа. Загинаха 12 души, а 67 бяха ранени.", "date": "2019.12.28", "title": "Най-пострадалите при самолетната катастрофа в Казахстан се стабилизират"}
{"url": "https://www.24chasa.bg/novini/article/8016669", "text": "Грешка на пилота или техническа неизправност се считат за причините за катастрофата на самолета на авиокомпанията „Бек еър“ край град Алмати. Това съобщи на пресконференция вицепремиерът на Казахстан Роман Скляр. „Според предварителната версия (…) два пъти самолетът е докоснал с опашката си част от пистата. Това или е грешка на пилота или е техническа причина“, заяви Скляр. Според информацията самолетът е катастрофирал при излитането. На мястото на катастрофата са намерени записите от полета, каза Скляр. \"Спасителните операции на местопроизшествието продължават. Продължава и разследването (за причините на катастрофата). Намерени са записващите устройства на борда и се проучват\", каза още Скляр, цитиран от  Според него, сега Комитетът за гражданска авиация и Службата за разследване на въздушни инциденти на Казахстан установяват обстоятелствата около експлоатацията на самолета, и дали е имало подобни произшествия с него и преди. \"Ще привлечем специалисти от Международния комитет по авиация. Те вече са информирани и записващите устройства ще бъдат дешифрирани с участието на тази международна организация\", заяви вицепремиерът. Скляр уточни, че състоянието на пистата на летището в Алмати по време на полета е било идеално. \"Пистата, както вече сме убедени, беше в перфектно състояние. Коефициентът на сцепление беше 0,5. Това напълно отговаря на всички критерии\", каза той.", "date": "2019.12.28", "title": "Версиите за самолетната катастрофа в Казахстан - пилотска грешка или техническа неизправност"}
{"url": "https://www.24chasa.bg/novini/article/8017086", "text": "Германският всекидневник Welt коментира спора между САЩ и Германия за проекта \"Северен поток 2\". Съоръжението ще доставя пряко руски газ до германския пазар, но според Вашингтон ще направи Берлин \"заложник на Русия\". Германско американските отношения могат да бъдат описани в два варианта, предаде ДПА. От една страна са отношенията, основани на партньорство с алианс, а от друга - националните интереси, поне когато роля играят търговските отношения, коментира изданието в редакционна статия. Всеки, който вземе предвид това, няма да намери нищо необичайно в размяната на удари между администрацията на Тръмп и правителството на (канцлера Ангела) Меркел. Само едно нещо е различно - неизменното лицемерие, съобщи БТА. Докато бившите германски канцлери (Конрад) Аденауер, (Вили) Брант, (Хелмут) Шмит и бившите американски президенти (Джон Ф.) Кенеди и (Роналд) Рейгън открито заявяваха интересите си, то днешните правителствени лидери крият интересите си зад името на Европа, коментира изданието. Всъщност Вашингтон иска да продава втечнения си газ на германците, а Берлин иска да се радва на предимствата от ексклузивната германско-руска сделка \"Северен поток 2\", без оглед на притесненията на европейските си партньори, подчертава всекидневникът.", "date": "2019.12.28", "title": "Welt: Лицемерието - новото в спора между САЩ и Германия за \"Северен поток 2\""}
{"url": "https://www.24chasa.bg/novini/article/8017116", "text": "Тежък инцидент е станал днес в букурещката болница \"Флоряска\": жена е получила тежки изгаряния по време на спешна операция, съобщава Медиафакс. Пациентката получила изгарянията, след като хирургът объркал дезинфекциращото вещество и при контакт с електрокаутера кожата на жената се възпламенила. За инцидента бе съобщено от депутата от Съюз за спасение на Румъния Емануел Унгуряну във фейбук, предаде БТА. По думите му случаят е от 22 декември. Инцидентът е описан от две медицински сестри, едната от които казва, че загасила пламъците, изливайки кофа с вода върху жената. Здравният министър Виктор Костаке заяви за телевизия Диджи24, че ще изпрати в понеделник корпуса за контрол в болницата. Той твърди, че е научил за случая едва снощи. \"Научих от хирургическите среди. Нито ръководството на болницата, нито ръководството на отделението сигнализираха за този инцидент. Трябваше министърът на здравеопазването да научи от трети източници\", коментира Костаке, цитиран от сайта Зиаре. По думите му \"това е особено тежък инцидент\". Министърът допуска, че е направен опит да бъде прикрита евентуална професионална небрежност. Той увери, че както корпусът за контрол, така и държавната здравна инспекция ще си свършат работата.", "date": "2019.12.28", "title": "Пациентка избухнала в пламъци на операционната маса в Румъния"}
{"url": "https://www.24chasa.bg/novini/article/8017170", "text": " Македонската информационна агенция (МИА) от Белград, цитирана от скопския телевизионен канал “Сител“. Вучич прогнозира, че до 2025 г. Сърбия ще поддържа стабилен валутен курс на еврото, който ще остане между 117 и 120 динара за евро, какъвто е от 2012 година. Той каза, че пенсионерите с прогнозираната средна пенсия от 440 евро през 2025 г. ще живеят 70 до 80% по-добре отколкото със сегашната средна пенсия от 225 евро, като добави, че следователно публичният дълг на Сърбия не трябва да се увеличава и че делът на пенсиите в БВП няма да надвишава 13%.", "date": "2019.12.28", "title": "Вучич обеща на сърбите 900 евро средна заплата"}
{"url": "https://www.24chasa.bg/novini/article/8017210", "text": "Журналистът Мурат Иде, съветник на лидера на \"Добра партия\" Мерал Акшенер, е бил нападнат пред дома си в Истанбул на връщане от участие в телевизионно предаване, съобщава турският телевизионен канал НТВ. Иде, който е бил нападнат от група от 7-8 души, се е спасил, като е стрелял във въздуха със законно притежаваното си оръжие. Иде е в добро здравословно състояние и дава показания в полицията, отбелязва БТА. Лидерът на \"Добра партия\" Акшенер осъди нападението. Нека се знае, че в никакъв случай няма да отстъпим пред никаква заплаха, е заявила Акшенер.", "date": "2019.12.28", "title": "Неизвестни нападнаха съветника на лидера на турската \"Добра партия\""}
{"url": "https://www.24chasa.bg/novini/article/8017235", "text": "„Бих искал да Ви предам нашата най-искрена съпричастност с болката на семействата и близките на загиналите и нашата пълна подкрепа и солидарност към усилията на Вашето правителство в тези трудни моменти. Няма оправдание за жестокостта, безсмислието и безчовечността на терористичните действия, и международната общност трябва да реагира решително и безкомпромисно при такива прояви“, отбелязва премиерът Борисов в съболезнователната телеграма до министър-председателя на Сомалия.", "date": "2019.12.28", "title": "Борисов изпрати съболезнователна телеграма до премиера на Сомалия"}
{"url": "https://www.24chasa.bg/novini/article/8017257", "text": "„С много голяма болка научих за кървавия бомбен атентат в столицата на Вашата страна Могадишу, довел до многочислени жертви, причинил загубата на над 90 невинни цивилни граждани и служители на реда“, пише министър Захариева. Тя изказва дълбоки съболезнования към мъката на семействата и близките на загиналите и искрена съпричастност към усилията на правителството на Сомалия в борбата срещу подобни актове. „За такива безчовечни действия не би могло да има никакво оправдание, за тях няма място в нашата съвременна цивилизация“, заявява българският вицепремиер. „Вярвам, че със съвместните усилия на международната общност и на Вашето правителство ще постигнем изкореняване на чудовищните прояви на тероризма, както и на условията и причините, които го пораждат“, допълва Екатерина Захариева.", "date": "2019.12.28", "title": "Захариева за атентата в Сомалия: С общи усилия ще изкореним чудовищните прояви на тероризма"}
{"url": "https://www.24chasa.bg/novini/article/8017307", "text": "Няма повече резерви за водовземане от Владайския канал. Това са установили днес доброволци от пернишкия квартал \"Църква\", съобщи кметът на района Радослав Динев. Те обходили трасето, което по думите на Динев било чисто и добре поддържано. Днес 14 доброволци са се включили в акция за търсене на по-голям дебит от съоръжението към язовир \"Студена\". Сега от Владайския канал към питейния водоизточник на Перник текат 60-70 л/сек. Паралелно днес кметовете на селата Драгичево, Рударци и Кладница и жители на Драгичево са затворили тръба от Владайския канал, която е преливала към пречиствателната станция за Рударци и Драгичево, съобщи Виктор Викторов - кмет на Драгичево.", "date": "2019.12.28", "title": "Доброволци не откриха резерви с вода за Перник във Владайския канал"}
{"url": "https://www.24chasa.bg/novini/article/8017336", "text": "Демонстрантите, мнозинството от които сирийци, живеещи в Турция, се събраха близо до руското консулство в Истанбул и скандираха: „Путин - убиец, махай се от Сирия!“. Въпреки подписаното през август примирие и призивите на международната общност от средата на декември сирийската армия, подкрепяна от Русия засили бомбардировките срещу последната крепост на бунтовниците. Въздушните удари принудиха 235 000 сирийци да напуснат домовете си в Идлиб. Демонстрантите в Истанбул, сред които и майки с децата си, носеха снимки на загиналите при атаките и издигнаха плакат с надпис - „Русия избива нашия народ и нашите деца, а светът не прави нищо“. В Турция живеят около 5 милиона бежанци, 3 милиона и 700 хиляди от тях сирийци. Режимът в Дамаск сега контролира 70 процента от територията на Сирия и остава да си върне контрола и върху провинция Идлиб, в която живеят 3 милиона души. Повечето от напусналите домовете си там се отправят на север. Опасявайки се от нова вълна бежанци до турската граница, тази седмица Анкара изпрати делегация в Москва в опит да бъде постигнато ново споразумение за примирие в Идлиб. Турският президент Реджеп Ердоган на няколко пъти предупреди Европа, че страната не може да се справя с бежанския прилив.", "date": "2019.12.28", "title": "Стотици турци и сирийци на антируски протест в Истанбул"}
