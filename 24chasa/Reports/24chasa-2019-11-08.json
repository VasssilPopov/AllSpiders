{"url": "https://www.24chasa.bg/novini/article/7856252", "text": "Британският премиер Борис Джонсън обеща да се откаже от алкохола, докато Брекзит не се случи. Това заяви премиерът при посещението си в болница в Нотингамшир днес, предаде БГНЕС. Джонсън обявил решението си за въздържание, докато обсъждал тютюнопушенето и злоупотребата с алкохол в района с медицинския персонал. \"Налага се да се откажа от него, докато не приключим Брекзит\", казал той, цитиран от РИА Новости. Въпроси относно неговата трезвеност бяха повдигнати днес сутринта, когато той изнесе реч за „суперсделката“ за Северна Ирландия, по време на която беше сравнен с „неадекватен пиян чичка“, предава  . Порталът \"Метро\" написа, че, Джонсън е бил забелязан да отпива уиски в дестилерия в Шотландия в четвъртък, само ден преди да даде обещание да спре да пие. Новото обещание на Джонсън идва след неговия неуспех да спази предишното си обещание „направи или умри“ за изтеглянето на Великобритания от Европейския съюз до 31 октомври. В момента той води кампания за предсрочни избори на 12 декември. Джонсън се надява да разклати парламентарната аритметика с получаване на мнозинство в парламента и да изведе Великобритания от ЕС въз основа на сключената от него сделка. Ако Джонсън спечели мнозинство, това значително ще подобри шансовете за гласуване на споразумението.", "date": "2019.11.08", "title": "Борис Джонсън спира пиенето до Брекзит"}
{"url": "https://www.24chasa.bg/novini/article/7856269", "text": "Безпрецедентни горски пожари бушуват в Австралия. Освен че са много на брой, част от огнищата изискват незабавна намеса на пожарникарите, а това се оказва трудно - не само заради разстоянията, но и заради липсата на вода, предава  . Нов Южен Уелс е сред най-засегнатите от пламъците. На територията на щата бушуват десетки огнища. Според последните данни фронтът на пожарите се е разгърнал на около 1 000 км. Небето в Порт Макуори е оранжево. Хората са готови за евакуация. Властите обясняват, че за някои места е желателно да се търси убежище от огъня, а не да се напуска районът, защото това може да се окаже невъзможно. Има информация за населени места, които огънят е откъснал от света. 1000 огнеборци и 70 единици техника се борят със стихията по суша и въздух. Силният вятър и високите температури, които на места стигат 35 градуса, допълнително усложняват обстановката. Нов Южен Уелс е в капана на горските пожари от септември. Миналия месец пламъците причиниха смъртта на двама души. В Австралия горските пожари не са рядкост по това време на годината. Според специалисти обаче през последните години те стават все по-опасни и продължителни и причина за това са климатичните изменения.", "date": "2019.11.08", "title": "Готовност за масова евакуация заради бушуващите пожари в Австралия"}
{"url": "https://www.24chasa.bg/novini/article/7855667", "text": "Лидерът на Австрийската народна партия Себастиан Курц критикува \"западната арогантност\" към Източна Европа, оценявайки, че това е опасно развитие, а като \"абсолютно грешно решение\" характеризира отказването на начало на присъединителни преговори със Северна Македония и Албания, предаде Танюг, цитирана от БТА.  В интервю за германския \"Франкфуртер Алгемайне цайтунг\" Курц предупреди за опасността от задълбочаване на раздора между Източна и Западна Европа. Присъстващата известна западна арогантност допринася за засилването на негативните чувства в източната част на Европа, а последица е и това, че населението на Западна Европа гледа на гражданите от източната част на континента отвисоко, обясни той. Неотдавна се взимаха решения за разширяването на ЕС към Западните Балкани. Северна Македония и други държави реално положиха усилия в провеждането на реформи и заслужават европейска перспектива. Би трябвало да бъдем внимателни и да не ги изгубим, за да не се обърнат към Турция, Русия и Китай, каза Курц. Той изрази надежда, че решението за неотваряне на преговори със Северна Македония и Албания ще бъде променено възможно по-скоро.", "date": "2019.11.08", "title": "Курц критикува \"западната арогантност\" спрямо\nИзточна Европа"}
{"url": "https://www.24chasa.bg/novini/article/7855636", "text": "Изпращаме седмицата с нов бюджет. Засега- само проект. А малко преди Коледа - закон. Най-важният от всички. Вероятно много хора се питат защо да е най-важният от всички. Не са длъжни да разбират това. Длъжен да го разбира е финансовият министър Владислав Горанов. Защото в бюджета, който на неспециалистите изглежда просто един набор от цифри, се съдържа цялата политика на държавата. Защото и тази година, както и минали години, бюджетът трябва да събере част от изработеното от малко над 2 милиона работещи, и то да стигне за тях, за близо 1 милион деца, за над 2 милиона пенсионери и социално слаби. Задачата изглежда лесна, но всъщност е много трудна. Още повече, че действието се развива в момент, в който над света надвисва нова икономическа криза, която заплашва да се превърне и във финансова. Какво да очакват хората от него. Чиновниците със сигурност се радват, защото за поредна година ще получат заплати, увеличени с 10%. Добре е да се знае обаче, че с този елегантен ход с ръста на бюджетните заплати, финансовият министър всъщност пресира и частния сектор да прави същото. Поради една много проста причина - иначе служителите му ще изтекат към държавната администрация, към общинската администрация, към областните управи. Близо 500 млн. лв. повече от миналата година ще отидат за здравеопазване. Според обещанието на здравния министър Кирил Ананиев обеща, че те ще са с приоритет към Спешната помощ, към лечебниците в труднодостъпни райони, към скъпи лекарства. Както се прави, винаги, когато ресурсите не достигат - разпределение по приоритети, за да има за най-нуждаещите си. За да има за пенсионерите, за децата и за всички нас - всеки трябва също да даде, да произведе. Защото бюджетът не създава пари, той просто разпределя онова, което е изработено от всички нас. И се опитва да го направи по най-балансирания начин, така че да има пари за основните нужди на държавата. Правило, което е още по-важно, защото тази година за първи път държавата ще похарчи само толкова, колкото е събрала. За да имаме балансиран бюджет, с нулев дефицит. Показател, който Брюксел вече ще следи. А бюджетът на държавата се управлява точно така, както всеки разпределя семейния бюджет - например няма да купим лъскава кола тази година, но непременно ще заделим пари за образованието на детето, защото смятаме, че е по- важно. Това е и причината доходите на учителите да се увеличат със 17%, а не с 10%, както на всички останали. Ефектът от това ще има дълготрайни последици, които няма да се усетят сега, веднага. Иска ми се да си пожелаем Бюджет 2020 да остане скучен бюджет, както често го наричат критиците му. Защото това ще означава, че в него сме предвидили повечето неща, които могат да се случат и нищо не може да ни свари неподготвени. .", "date": "2019.11.08", "title": "Защо е добре бюджетът да е скучен? (Видео)"}
{"url": "https://www.24chasa.bg/novini/article/7855701", "text": "За британския монарх кралица Елизабет Втора вече няма да се правят дрехи от кожи, съобщава Дойче веле, цитирана от БГНЕС.  Новината беше приветствана от защитниците на правата на животните. Бъкингамският дворец разпространи изявление, че за новите дрехи на Елизабет няма да бъдат използвани истински кожи. Решението не засяга вече съществуващите дрехи в гардероба й. Личният гардеробиер на Елизабет Втора Анджела Кели разкри информацията в новата си книга, преди от двореца да я потвърдят. В книгата пише още, че Елизабет Втора има специален служител, който да носи обувките й, преди тя да ги обуе за първи път. “Развълнувани сме от решението на кралицата са спре да носи кожи.”, каза Клеър Бас, директор на организацията за защита на животните Humane Society International UK. Бас казва, че се надява такива новини да накарат хората да смятат, че носенето на кожи вече не е модерно. Отглеждането на животни за кожите им е забранено в Обединеното кралство, но вноса и продажбата на кожи са разрешени.", "date": "2019.11.08", "title": "За кралица Елизабет II вече няма да се правят дрехи от кожи"}
{"url": "https://www.24chasa.bg/novini/article/7855705", "text": "Известният наркотърговец Мечо по прякор Баничаря и съпругата му са задържани по време на  , съобщи  . Седем бяха арестувани по време на сделка на Голямоконарско шосе. Заловени са трима мъже и четири жени, придвижвали се с два автомобила – “Ауди” и “Рейндж Ровър”. При последвалите лични обиски и претърсвания в колите и на два частни адреса, разследващите са иззели над 73,5 грама метамфетамин на кристали, 4 стъклени лули и 2 електронни везни със следи от наркотичното вещество, 100 таблетки клонарекс, пакетче амфетамин и мобилни телефони. Основни „играчи” при сделката са били именно Мечо и половинката му. Другите петима са били техни клиенти. Наркотърговецът е бил в Рейндж Ровъра, а партньорите му в бургаско ауди. Срещата е била близо до разклона за магистралата, срещу известен салон за немски автомобили. Мечо и жена му са единствените задържани за 72 часа и са им повдигнати обвинения. Останалата част от задържаните са били освободени след 24 часа. Мечо Баничаря е с богато криминално минало, като за него се знае, че има канал за хероин от Турция. Родом е от Свиленград, но се подвизава в ромския квартал Столипиново. Прякорът му е свързан с легалния бизнес, който върти. През годините той отвори няколко баничарници в града, две от които в район „Източен” и една в подлеза на Тримонциум. Това не е първият арест на мъжа. Мечо и приближените му бяха закопчани през октомври миналата година в Столипиново. Тогава шестима дилъри бяха арестувани, сред които и Баничаря. При обиските в един от автомобилите бе намерено близо 300 грама прахообразно вещество, което при полевите тестове е реагирало на хероин.", "date": "2019.11.08", "title": "Наркотърговецът Баничаря и жена му задържани при акцията в Пловдив"}
{"url": "https://www.24chasa.bg/novini/article/7855719", "text": "Mилиapдepитe в cвeтa cтaвaт вce пoвeчe. ?oнacтoящeм имa o?oлo 2101 oт тяx в cвeтoвeн мaщaб - c 589 дyши (или c 38,9%) пoвeчe oт пpeди 5 гoдини, coчи дo?лaд нa UВЅ, нaй-гoлямaтa швeйцapc?a бaн?oвa инcтитyция, зa 2019 гoдинa. Зa cъщия пepиoд oт 5 гoдини, тяxнoтo oбщo бoгaтcтвo e нapacнaлo c пoвeчe oт eднa тpeтa (34,5%) и e дocтигнaлo 8,5 тpилиoнa дoлapa, пишe СNВС. Дo?лaдът ce oтнacя зa гoдинитe 2013 дo 2018. Oбщoтo им бoгaтcтвo oбaчe пaдa зa пъpви път oт 5 гoдини пpeз 2018 г. нa фoнa нa \"cилния щaтc?и дoлap, тъpгoвc?итe вoйни, cтpaxoвeтe oт пo-ниcъ? и?oнoмичec?и pacтeж и пpoмeнливocттa нa финaнcoвитe пaзapи\", ycтaнoвявa швeйцapc?aтa бaн?a. Cпaдът e в paзмep нa $388 милиapдa, предаде  Aмepи?aнc?итe милиapдepи ca eдинcтвeнитe, ?oитo нe ca пpeтъpпeли знaчитeлeн cпaд пpeз 2018 г., ?aтo бoгaтcтвoтo им ce e пoвишилo c 0,1%. Kъм ?paя нa гoдинaтa peгиoнът e бил дoм нa o?oлo 749 oт тяx c oбщo cъcтoяниe oт 3,6 тpилиoнa дoлapa. Haй-тeж?o зaceгнaти ca ?итaйцитe, чиeтo бoгaтcтвo пaдa c 12,8 пpoцeнтa в дoлapи зapaди cpивa нa ?aпитaлoвия пaзap и пo-cлaбaтa мecтнa вaлyтa. Haй-гoлeмият бpoй милиapдepи в cвeтa oбaчe ca в Aзиaтc?o-тиxoo?eaнc?ия peгиoн. Cъc cвoитe 754 милиapдepи, чиeтo oбщo бoгaтcтвo възлизa нa 2,5 тpилиoнa дoлapa, тoй пpeдcтaвлявa 36% oт глoбaлнoтo милиapдepc?o нaceлeниe. B paм?итe нa peгиoнa в Kитaй ca 43% oт милиapдepитe, в Индия 14%, Xoн?oнг 8% и Япoния - 4%. B Eвpoпa, в Близ?ия изтo? и Aфpи?a милиapдepитe ca нaмaлeли c 5% минaлaтa гoдинa дo 598 чoвe?a, чиeтo oбщo бoгaтcтвo възлизa нa 2,4 тpилиoнa дoлapa, предаде Дo?лaдът пoдчepтaвa cъщo зaбeлeжитeлния pъcт в бpoя нa жeнитe, пpиcъeдинили ce ?ъм ?лacaциитe. Beчe имa 233 oт тяx в cвeтoвeн мaщaб, ?oeтo e c 46% пoвeчe oт 160-тe пpeз 2013 г. и изпpeвapвa тeмпa нa pacтeж пpи мъжeтe, ?oйтo e 39%. Toвa ce дължи глaвнo нa жeнитe в Aзия и жeнитe пpeдпpиeмaчи. \"Дo?aтo Aзия пpoдължaвa дa ce paзглeждa ?aтo ?yлтypa в ?oятo тpaдициoннo дoминиpaт мъжeтe, пpoмянaтa e вce пo-виднa, зaщoтo бpoят нa жeнитe милиapдepи e нapacнaл нaд двa пъти пpeз пocлeднитe 5 гoдини\", oтбeлязa Джyлия Лeoнг, ?oятo e чacт oт aвтopитe нa дo?лaдa. Bce пa? oт бaн?aтa пpoгнoзиpaт, чe c възcтaнoвявaнeтo нa ?aпитaлoвитe пaзapи oт нaчaлoтo нa 2019 г., oбщoтo бoгaтcтвo нa милиapдepитe cъщo щe ce yвeличи.", "date": "2019.11.08", "title": "Милиардерите обедняха за първи път от три години"}
{"url": "https://www.24chasa.bg/novini/article/7855735", "text": "Обединеното кралство може да не съществува в сегашния си вид след десетилетие, смятат половината от гражданите му, установи проучване на Ipsos MORI, цитирано от Ройтерс, съобщава  Вотът, който подкрепи британското напускане на ЕС с 52% на 48% през 2016 г., обтегна връзките, които държат Англия, Шотландия, Уелс и Северна Ирландия в Обединеното кралство, като Шотландия и Северна Ирландия гласуваха за оставане, а Англия и Уелс за напускане. Тъй като Обединеното кралство се насочва към последния си срок за Brexit, който е 31-и януари, исканията за референдум за независимост в Шотландия нарастват, както и за гласуване за обединение на Северна Ирландия с Република Ирландия. През 2014 г. шотландците вече веднъж отхвърлиха идеята за независимост с 55 срещу 45% по време на национален референдум. Проучването на Ipsos MORI показва, че 50% от гражданите смятат, че Обединеното кралство няма да съществува след 10 години, като през 2014 г. делът им бил 43%. Само 29% са заявили, че държавата ще остане в сегашната си форма след десетилетие, което е намаление спрямо 45% през 2014 г. От изследователската компания интервюират във Великобритания извадка от 1 001 възрастни, които са над 18 г. Периодът, през който се случва това е 25-28 октомври. В по-кратки срокове съдбата на съюза - която проследява историята си назад към Договора за Съюза от 1707 г. - също е несигурна: 42% заявяват, че Обединеното кралство ще съществува в период до пет години, срещу 44%, които са казали, че няма. \"Британската общественост сега е много по-раздвоена в очакванията си за бъдещето на Съюза, отколкото през 2014 г., когато то беше под интензивен дебат с Шотландия само три месеца след референдума за независимост\", казва Емили Грей, управляващ директор на Ipsos MORI Шотландия. \"Резултатите ще бъдат тревожни за тези, които искат Шотландия да остане в съюза, докато водещите кампания за независима Шотландия ще се надяват, че това ще е продължаваща тенденция\", допълва тя.", "date": "2019.11.08", "title": "Половината британци в сондаж: До 10 г. Обединеното кралство ще се разпадне"}
{"url": "https://www.24chasa.bg/novini/article/7855763", "text": "Жена загина, след като беше завлечена от водите на река, а десетки семейства бяха евакуирани заради проливни дъждове, причинили днес наводнения в Северна Англия, предаде ДПА. Полицията в графство Дарбишър заяви, че тялото на жената е намерено, след като тя паднала във водите на прелялата р. Дъруент в района на град Матлок тази сутрин, предава БТА. В съседния Южен Йоркшир пожарната съобщи, че е спасила 120 души, блокирани в домовете и автомобилите си заради наводненията. В Шефилд стотици хора прекараха нощта в голям търговски център, след като само за последното денонощие в района се изсипаха валежни количества, колкото е месечната норма. \"Страшно е да се гледат тези ужасяващи наводнения в цяла Северна Англия\", написа днес в Туитър британският министър-председател Борис Джонсън. \"Благодарности на спешните екипи и доброволците, помагащи на семействата в тези трудни моменти\", добави той. Днес британската агенция по околната среда съобщи, че са издадени шест предупреждения за сериозна опасност от наводнения в северните райони и 65 други предупреждения за цяла Великобритания.", "date": "2019.11.08", "title": "Жена загина, а десетки бяха евакуирани заради наводненията в Северна Англия"}
{"url": "https://www.24chasa.bg/novini/article/7855775", "text": "Все повече българи избират България като дестинация за своята почивка, независимо дали за тридневна или седемдневна. Това каза министърът на туризма Николина Ангелкова в Банско, където присъства на работна среща преди началото на зимния туристически сезон. Има седем процента ръст на почивки, реализирани от българи, за месеците от януари до септември, посочи министърът, предава БТА. Ангелкова допълни, че за същия период има над 7 милиона и 800 хиляди чуждестранни туристи, което е един минимален спад от 0.8 процента на фона на изключително силната 2018 година и на фона на изключително силните кампании през юни, които имаше по отношение на българския туризъм. Приходите от международен туризъм са над 2 милиарда и 300 милиона евро, което е само 0.3 на сто спад, каза още министърът на туризма. Николина Ангелкова изрази надежда, че на фона на предизвикателствата през тази година и очакваните такива през следващата, визирайки фалита на международен туроператор, българският туризъм ще остане устойчив. Очакват се добри резултати през зимния сезон, посочи още тя. Министърът на туризма Николина Ангелкова присъства на среща с бизнеса и институциите преди началото на зимния сезон в Банско. Контролните органи имат готовност, и тази година ще има мобилни екипи на място, както и съвместни екипи на български, румънски и гръцки полицаи, каза след срещата министър Ангелкова. Предстоят съвместни проверки с Комисията за защита на потребителите за местата за настаняване, ски пистите, безопасността и ски патрулите както в Банско, така и в останалите ски курорти. Банско, като една от най-популярните дестинации за зимен туризъм, със сигурност ще бъде на челно място в нашите планове за подкрепа, каза след срещата министър Ангелкова. Тя подчерта усилията на общината за превръщането й в целогодишна туристическа дестинация, каквато е и целта на министерството. От юни до септември тази година Банско е посетено от над седемдесет и седем хиляди туристи, което е ръст от 17 процента за общината за този период, допълни министърът на туризма. Очакванията са за предстоящия зимен сезон отново около 60 на сто от туристите в община Банско да бъдат от съседните страни: Гърция, Северна Македония, Турция, Сърбия, посочи Ангелкова. Очаква се и ръст от Англия, Германия, Израел и Унгария. Очакваме от тези пазари да реализираме ръст, макар и малък, на този етап е трудно да правим по-сериозна прогноза, като цяло очакваме да запазим нивата от миналия зимен сезон, допълни Ангелкова. Един от акцентите на срещата в Банско беше системата ЕСТИ. За момента 990 места за настаняване в община Банско са вписани в системата с активни профили, очакваме до края на седмицата, тъй като са подали заявки, още 120 места да бъдат регистрирани в системата. Закона трябва да се спазва от абсолютно всички, както от кметовете, които са активни потребители в системата, така и от всяко едно място за настаняване, че регистрацията е задължителна, не ми се иска наистина да стигаме до крайни мярки, каквато е прекратяване на категоризацията и от там дейността на съответното място за настаняване, посочи Ангелкова. Тя изрази очакване за кооперативност от страна на всички, каквато към момента е декларирана. На журналистически въпрос ще има ли промяна в отношенията между държавата и общината след смяната на кмета, Ангелкова каза, че такава няма да има и е изключително важно да продължат общите усилия на държавата, местната власт и министерството на туризма. Новият кмет на община Банско, Иван Кадев, за когото днес беше първи работен ден, каза, че общината има готовност за предстоящия зимен сезон. Кадев коментира, че се е запознал в основи с проблемите в общината и от следващата седмица ще започнат с решаването им. Сред тях са работата на администрацията, взаимодействие с браншовите организации и работата на общинските предприятия. Следващата седмица ще стане известен и екипът, с който Кадев ще работи.", "date": "2019.11.08", "title": "Ангелкова: Все повече българи избират родината си за почивка"}
{"url": "https://www.24chasa.bg/novini/article/7855782", "text": "Гръцката парламентарна комисия за ревизия на конституцията е завършила работата си днес и парламентаристите ще гласуват предложенията за конституционни изменения на 25 ноември, съобщава в. \"Катимерини\", цитиран от БТА. Окончателният вот ще бъде предшестван от петдневни дебати в пленарна зала, които ще продължат от 18 до 22 ноември. На последното си заседание днес комисията одобри изменения, които включват ограничения на парламентарния имунитет, разделяне на избора на президент от разпускането на парламента и гласуване на гърците, живеещи в чужбина. Депутатите от комисията отхвърлиха предложения на основната опозиционна партия СИРИЗА, която стартира процедурата за ревизия на конституцията, докато беше на власт, за промяна на избирателната система на проста пропорционална система, създаване на \"религиозно неутрална\" държава и провеждане на референдуми за международни споразумения и законодателни предложения. Парламентарната комисия, която проведе 12 заседания, продължили общо 70 часа, ще представи окончателния си доклад в понеделник.", "date": "2019.11.08", "title": "Гръцкият парламент ще гласува на 25 ноември ревизия на конституцията"}
{"url": "https://www.24chasa.bg/novini/article/7855851", "text": "\"Демократична България\" изпрати до медиите своя позиция, в която се казва: \"По повод нападките на премиера Борисов, президента Плевнелиев и други водещи политици от партия ГЕРБ, насочени срещу Демократична България и избирателите, подкрепили нашите кандидати, заявяваме следното: 1. Инсинуациите за свързаност на политици от \"Демократична България\" с бившата комунистическа номенклатура, дошли от представители на партия, която за пореден път включи в своите кандидатски листи значителен брой агенти и доносници на комунистическата Държавна сигурност и която има във висшия си ръководен орган членове на бившата БКП, като самия Борисов, Нунев, Стоянова и дори новоизбрания кмет на София, са обикновен и примитивен политически цинизъм. Поради това ги отминаваме с погнусата и пренебрежението, които единствено заслужават. С недоумение приемаме опитите за внушения че сме леви и „деца на бивши комунисти” и от президента на ГЕРБ Плевнелиев, чийто баща е бил секретар на ОК на БКП в Благоевград, а самият Плевнелиев е бил щатен комсомолски секретар. 2. \"Демократична България\" заяви ясно на пресконференция след първия тур, позицията си да не подкрепи на балотажа за избор на кмет на община София никой от достигналите до балотажа кандидати поради това, че те не предлагат онези необходими промени в управлението на общината, от които и тя, и гражданите на София се нуждаят. 3. \"Демократична България\" не гледа на своите избиратели и привърженици като на хора, на които някой може да нареди как и за кого да гласуват. Техният избор е тяхно суверенно право. Тяхно суверенно право, гарантирано от Конституцията, е и запазването на тайната на вота им. Изказванията на политици от ГЕРБ, в които се твърди, че те са гласували по определен начин, е или груба клевета, ако не се базира на обективни факти, или престъпление, ако тази партия действително разполага с обективни данни за това, как са гласували гражданите на София на балотажа на 3 ноември. Смятаме, че Прокуратурата би трябвало да разследва тези изказвания, за да установи има ли данни за извършено престъпление от страна на политици от управляващата партия, или се касае единствено за клеветническа кампания, насочена срещу Демократична България и нашите привърженици и избиратели\".", "date": "2019.11.08", "title": "\"Демократична България\": Няма как да наредим на своите привърженици за кого да гласуват"}
{"url": "https://www.24chasa.bg/novini/article/7855937", "text": "Служители от Второ РУ-Бургас разкриха кражба от фризьорски салон в ж.к. \"Славейков\", извършена през нощта срещу 6 ноември, когато след взломяване на входната врата, от обекта са отнети 110 лв. оборотни пари, калкулатор, лотарийни билети, съобщи  Криминалистите бързо се ориентирали и влезли в следите на извършителите - две непълнолетни /15 г./, но вече криминално проявени момчета от Бургас, които признали за стореното и върнали част от откраднатите вещи. Работата по документиране на престъплението продължава във Второ РУ-Бургас, съобщиха от МВР.", "date": "2019.11.08", "title": "Непълнолетни обраха фризьорски салон в Бургас"}
{"url": "https://www.24chasa.bg/novini/article/7855972", "text": "\"Белият хакер\" Кристиян Бойков е приключил отношенията си с \"ТАД Груп\", фирмата, която бе обвинена в хакерство. Това става ясно от профила му в мрежата за установяване на делови контакти LinkedIn. Видно от отбелязването, Кристиян е прекратил трудовите си отношения преди дни - през октомври, а посочва, че е работил като специалист по киберсигурност във фирмата от февруари 2018. Това води до известно разминаване, тъй като след ареста на Кристиян от компанията оповестиха, че той е техен служител от 2017 година, предава  . Преди да се раздели с работодателя си, Бойков и колегите му форсираха няколко проекта, които не успяха да завършат навреме заради акцията на полицията. Това са най-важните, по които са поели ангажименти, преди прокуратурата да удари компанията. Служителите имали сериозни проблеми, тъй като техниката им бе иззета и съответно останаха и без необходимия софтуер за разработки в сферата на киберсигурността. Все пак с подкрепата на колеги успели да завършват проектите. Самият Кристиян Бойков и приятелите му не спират да си правят майтап с прозвището, което получи това лято. Бойков често посещава един от най-известните клубове за електронна музика в Пловдив, където се прибра, след като бе пуснат от ареста. Заедно с компанията си се отбелязва на партита със \"Само бели хакери\". Негов приятел пък качи в профила му във фейсбук снимка на работещите пръскачки около Народното събрание с въпроса \"Защо???\". Кристиян отговаря с усмивка, а закачката идва от твърдение на прокуратурата, че хакерите от \"ТАД Груп\" са проникнали в сървърите, командващи пръскачките и са щели да ги включат при преминаване на официални гости. Самият Кристиян отрича във фирмата да са се занимавали с подобно нещо. Пръскачките пък се оказаха аналогови и след разкритието на държавното обвинение IT специалистът Божидар Божанов коментира, че има две хипотези около пръскачките. Според него едната е, че служителите на \"TAД Груп\" наистина са хакнали сървър на \"Напоителни системи\", за да проверят има ли електронно управлявани пръскачки, но се е оказало, че всичко е аналогово. Втората, че служителите са се шегували във вътрешен чат, разследващи са видели съобщенията и без да проверят има ли реално хакване и дали пръскането се управлява електронно, е приела, че хакване се е случило, при това с терористична цел. Междувременно интересът към свалената огромна база данни от НАП не стихва, показа проверка на \"България Днес\" в хакерските форуми. Още през юли там бе качена цялата информация. Първите дни свалянето на гигабайтите с различни данни бе стотици пъти, след което затихна за месеци. От началото на ноември обаче интересът се е възобновил. Има и различни коментари и запитвания по темата, от които личи, че хората зад профилите не са запознати в детайли с историята. Някои се учудват, че файловете са с дата 1989 година, но още в началото на мегаскандала стана ясно, че макар те да са актуални, са с дата 10 ноември 1989 г. Други се учудват от големия брой данни в папките или коментират, че след появата на стотиците хиляди имейли са се увеличили драстично непоисканите писма.", "date": "2019.11.08", "title": "Кристиян Бойков напусна обвинената в хакерство \"ТАД Груп\""}
{"url": "https://www.24chasa.bg/novini/article/7855998", "text": "Президентът на САЩ Доналд Тръмп каза днес, че би желал да присъства на тържествата в Москва догодина по случай 9 май - Деня на победата, предадоха Ройтерс и ТАСС, цитирани от БТА. Той говори пред журналисти в Белия дом, на която му бе зададен и въпрос дали е поканен на празненствата в руската столица по случай 75-годишнината от разгрома на нацистка Германия. \"Да, поканен съм в разгара на нашата избирателна кампания, но аз определено ще помисля за това посещение, - каза Тръмп. - Това е в самия разгар на политическия сезон, така че ще видя мога ли да направя (това посещение), но бих искал да отида.\" Тръмп получи покана от руския президент Владимир Путин да дойде на честването на 75-годишнината от победата по време на срещата им в Япония в кулоарите на срещата на Г-20 през юни в Осака. Американският президент нарече юбилея от края на войната \"много голямо събитие\". Руският заместник външен-министър Сергей Рябков, цитиран от агенция РИА, каза вчера, че поканата на Путин към американския президент да присъства в Деня на победата в Москва е била \"посрещната с интерес\", но добави, че още няма отговор от Белия дом.", "date": "2019.11.08", "title": "Тръмп: Поканиха ме и бих желал да бъда на тържествата за Деня на победата в Москва"}
{"url": "https://www.24chasa.bg/novini/article/7856008", "text": "Две нови огнища на африканска чума по свинете са открити в Поповско и Опаченско. Случаите са при диви свине в землищата на кв. \"Сеячи\" в Попово и село Горско Абланово, Опаченско, съобщиха от областната управа след извънредно заседание на Областна епизоотична комисия. Набелязани са спешни мерки за недопускане проникването и разпространението на заболяването на територията на област Търговище: биосигурност на всички свиневъдни обекти, биосигурност по време на лов, опазване и защита на горските територии и дивеча, предава БТА. Със заповеди на на директора на \"Регионална дирекция по горите\" в Шумен са определени инфектираните зони, в които се забранява достъпът на всички лица, нямащи отношение към претърсването и прилагането на мерките за предотвратяване и ликвидиране на болестта АЧС и мерките за биосигурност. \"ДЛС Черни Лом\" - Попово са предприели незабавно мерки за биосигурност, опазване и защита на горските територии и дивеча, както и опазване здравето на населението. Поставени са обозначителни табели по границите на инфектираните подзони \"А\". Осигурили са дежурства на лесничеи за недопускане на външни лица в подзони \"А\". По график се претърсват трите подзони на двете обявени огнища на АЧС. Директорът на ДЛС \"Черни Лом\" е издал заповед за забрана на лов в целия териториален обхват на ловищата, попадащи в зоните около огнищата на АЧС. Със заповедта са запознати кметовете на общините Попово и Опака и кметствата, на чиято територия са открити огнищата на АЧС. В подзони \"Б\" и \"В\" на определените инфектирани зона могат да се извършват горскостопански и селскостопански дейности, събиране на гъби, билки, трюфели, туризъм и други дейности само след осигуряване и прилагане на съответните минимални мерки за биосигу.", "date": "2019.11.08", "title": "Две нови огнища на африканска чума по свинете в Поповско и Опаченско"}
{"url": "https://www.24chasa.bg/novini/article/7856031", "text": "Над половината от коалите, обитаващи територията на резервата в австралийския щат Нов Южен Уелс, са загинали вследствие на горските пожари, съобщи Ройтерс. Около 350 животни са станали жертва на бушуващите пламъци в щата, които започнаха още в средата на месец септември. Общият брой на коалите в резервата е между 500 и 600 екземпляра. Пожарите са унищожили почти две трети от естествената среда на обитание на тези животни в територията, предава БТА. Помощ на пострадалите животни оказват ветеринари в специализирана лечебница в град Порт Маккуори, недалеч от резервата. За да се определят окончателните щети, нанесени на популацията на коалите, ще са необходими още 10 дни. Местните власти са разтревожени за оцеляването на вида. Ако измирането на коалите продължи със сегашните темпове, те могат окончателно да изчезнат от лицето на Земята в средата на сегашното столетие. Според експертите в дивата природа в Австралия обитават по- малко от 80 хиляди коали.", "date": "2019.11.08", "title": "Над 350 коали са загинали при горските пожари в Австралия"}
{"url": "https://www.24chasa.bg/novini/article/7856025", "text": "\"Не сме се загубили превода, а доколкото има детайл в превода, той не променя общата картина.Това, което шокира френското обществено мнение, най-напред, бе решението на президента Макрон да даде интервю за списание, което е неолиберална трибуна, по-вдясно от традиционната френска десница. Сиреч, за Макрон това е начин да говори на избирателите от дясно и крайнодясно, от които има нужда - льопенистите. Ако той искаше да каже, че предпочита легалните пред нелегалните имигранти, щеше да се ограничи с това просто твърдение и нямаше да има скандал. Но той ги обагри в национални определения - \"предпочитам легалните от Гвинея и Кот д'Ивоар пред българските и украинските канали.\" Така Иво Христов, член на Групата на Прогресивния алианс на социалистите и демократите в Европейския парламент, коментира изказването на френския президент Еманюел Макрон от изминалата събота. Христов бе гост на предаването \"Лице в лице\" по bTV. Според българския евродепутат на наш гръб Макрон търси да заработи реноме на човек без расистки предубеждения, защото неслучайно взема за пример две държави от Африка. \"Той казва, че не би се притеснил, ако някой е легален, пък бил той от Африка. За сметка на това, би отхвърлил някой нелегален, пък бил той и от Европа. Украинци и българи са взети като контрапример. Имаме всички основания да реагираме остро, защото на третата година от своето президентстване Макрон продължава да говори така, както говорят президентски съветници при брейнсторминг, а не като държавник, който никога не би си позволил конкретизация, а още по-малко - някакви внушения, които могат да бъдат интерпретирани като обидни, и с право\", смята Христов. \"Не бива да приемаме тези обиди и никакви подобни внушения, които вредят на имиджа на България. В политиката приятелството се изразява в действията. Нямаме основания да подозираме френския президент в излишна враждебност спрямо България, но в случая той сбърка и ние трябваше да реагираме\", каза той. Според Иво Христов позицията на френския президент по отношение на разширяването на Съюза е принципна. \"Той е против всякакво по-нататъшно разширяване и го сподели и на срещата с президента Румен Радев във Варна. Казвал го е и публично на много места. Макрон счита, че Европейският съюз не може да функционира ефикасно в сегашния си вид, а при по-нататъшно разширяване би бил окончтелно блокиран и е прав.\" По думите на Христов, очевидни са лидерските амбиции на Макрон предвид конфигурацията в момента: германският канцлер Ангела Меркел е вече на изпроводяк и е обявила кога ще се оттегли от активната политика. \"За Франция назрява сгоден момент да поеме лидерската роля в Европа, при положение че и Великобритания вече е на изхода на Съюза. Това е причината за тази свръхактивност\", смята той. Иво Христов коментира, че френският президент е констатирал една очевидност по отношение на НАТО. \"Ако някой в България изрече същото (че НАТО е в кома), веднага ще бъде нарочен от церберите на евроатлантизма за путинист, руски агент и не знам още какво... Както виждате, френският президент не се колебае да го констатира. Очевиден е американският стремеж да се оттеглят от ролята на глобален жандарм - не само в Близкия Изток, но и постепенно от Европа. В същото време Европа не е готова да поеме сама своята отбрана и Макрон носи съществена отговорност за това. Той лансира една инициатива за засилено сътрудничество в отбраната, която обединява тесен кръг европейски страни, а не всички. България е извън нея. Също така, Макрон сключи договор с Меркел в Аахен, по силата на който се предвижда засилено сътрудничество във военната област между Германия и Франция. Тези два формата се конкурират с идеята за обща европейска отбрана, която би трябвало да интегрира всички страни от Съюза\", каза още евродепутатът. Според Христов обаче, от една страна, Макрон обявява смъртта на НАТО, а от друга - не прави достатъчно, за да имаме обща европейска отбрана. \"Освен оттеглянето на САЩ, имаме и поведението на Турция, която е много пасивна в общите органи на НАТО и практически ги блокира със своето отсъствие. Същевременно Турция провежда военна операция, която не е съгласувана с останалите страни в Съюза - в Северна Сирия. Това рискува да въвлече целия пакт в конфликт, поради действията на една от страните. Щом един пакт не успява да контролира страните, които са негови членки, щом те не спазват правилата и съюзните ангажименти нямат достатъчно авторитет, за да бъдат спазвани от националните правителства, следователно този пакт постепенно губи своята спойка. Междувременно турската флота вършее в шелфа на Кипър, където има газови находища. Европейският парламент дискутира тази тема. Кипър роптае. Щом пактът не е в състояние да арбитрира спорове на страни членки помежду им, това също е проява на слабост. Очевидно има проблем в НАТО.\" На въпрос на водещата относно отказа на Румен Радев да подпише указа за назначаване на Иван Гешев за главен прокурор, Иво Христов отговори, че президентът винаги е бил много стриктен застъпник на закона и политик, заслушан в обществените настроения. По думите му, прокурорът е най-силната фигура в българската конституционна конструкция - повече от президента, който има много скромни правомощия, и дори повече от премиера - даже когато той има диктаторски уклон, като сегашния. \"Премиерът не може да смени главния прокурор, а главният прокурор би могъл да създаде съдебни проблеми на премиера. Когато осъзнаем силата на прокурорската функция, съвсем логично е да търсим да назначим на този пост човек, който е над всякакви съмнения, и това назначаване да бъде вследствие на една съвсем прозрачна конкурентна процедура - както се посочва и в мотивите на президента Радев. Намирам ги за напълно логични\", категоричен бе Христов. По думите му президентът не дава никаква оценка на качествата на г-н Гешев. \"Законът дотук е спазен. Не може да се каже, че г-н Гешев е предложен по силата на някаква опорочена процедура. Но това, че правителството отказа да номинира втори кандидат, което е в правомощията на министъра на правосъдието, реално обезсмисли процедурата.\"", "date": "2019.11.08", "title": "Иво Христов: Макрон говори като президентски съветник на брейнсторминг, а не като държавник"}
{"url": "https://www.24chasa.bg/novini/article/7856050", "text": "Президентът на САЩ Доналд Тръмп ще се срещне с премиера Бойко Борисов на 25 ноември в Белия дом.  Двамата ще обсъдят засилването на сигурността между държавите, най-вече осигуряване на стабилност в Черно море, пише в съобщението на сайта на Белия дом.  Тема ще бъде и енергийната независимост, ще се обсъди и противодействие на външни влияния застрашаващи суверенитета на България, се казва още в съобщението. Борисов и Тръмп се срещнаха за първи път в края на септември миналата година в централата на ООН в Ню Йорк, посветена на американска инициатива за борбата с наркотиците. ", "date": "2019.11.08", "title": "Тръмп посреща Борисов на 25 ноември в Белия дом"}
{"url": "https://www.24chasa.bg/novini/article/7856046", "text": "Министърът на образованието в правителството на Северна Македония Арбер Адеми и представители на Независимия профсъюз за образование, наука и култура /СОНК/, водени от председателя на профсъюза Яким Неделков, се споразумяха днес за 10-процентно увеличение на заплатите от 1 януари 2020г., съобщи МИА. Това е историческо решение, заяви Адеми след срещата, отбелязвайки, че това е трето увеличение на учителските заплати от септември 2018 г. след две увеличения от по 5 процента, предава БТА. Допълнителни 1,4 милиарда денара ще бъдат отделени от бюджета, за да може заплатите да бъдат увеличени през януари, а не през април. Учителите заслужават по-високи заплати и те винаги ще имат подкрепата на министерството на образованието и науката, но това е най-високото повишение, което в момента министерството може да си позволи, каза Адеми. Той добави, че преди две седмици правителството е увеличило с 25 процента заплатите в седем научни институции.", "date": "2019.11.08", "title": "Увеличават заплатите на учителите в Северна Македония с 10% от 1 януари 2020 г."}
{"url": "https://www.24chasa.bg/novini/article/7856063", "text": "Президентът на САЩ Доналд Тръмп заяви, че не е обезпокоен от разследването за импийчмънт срещу него, както и от това, че предстоят публични изслушвания на свидетели, предаде Ройтерс, цитирана от БТА. Пред репортери в Белия дом президентът отхвърли изтеклите досега през седмицата показания на официални лица на закритите заседания и разкритикува демократите от Камарата на представителите за това, че от другата седмица изслушванията по разследването ще станат публични. \"Не трябва да организират публични изслушвания; това са номера\", каза Тръмп. Президентът обвини демократите, че търсят хора, които да изпитват ненавист към него, и заяви, че дори не познава повечето от изслушаните свидетели. \"Не съм обезпокоен от нищо. Няма никакъв проблем с показанията. За по-голямата част от хората (дали показания) дори не съм и чувал\", заяви Тръмп пред репортерите. \"Нещата стоят по следния начин: да намерим десетте души, които най-много мразят президента Тръмп, и да ги покажем там\", добави той. Разследващите от камарата все още искат да чуят показанията и на някои свидетели при закрити врати, включително на началника на канцеларията на Тръмп Мик Мълвейни, който беше призован вчера, но днес не се яви. Белият дом обяви, че няма да сътрудничи на разследването.", "date": "2019.11.08", "title": "Тръмп не бил обезпокоен от разследването за импийчмънт"}
{"url": "https://www.24chasa.bg/novini/article/7856090", "text": "Известният български режисьор и директор на едни от най-големите театри, ръководител на Българския културен център в Москва Павел Васев почина след дълга битка с инсулта, съобщи за \"24 часа\" председателят на комисията за култура в парламента Вежди Рашидов.  Васев така и не излезе от комата, в която изпадна. В началото на годината той получил тежък инсулт, и след това бе в московска болница в будна кома. През май т.г. правителственият фалкон и екип на \"Пирогов\"  върнаха Павел Васев в България. Дългото боледуване на режисьора и сериозното му състояние налагаха сложна организация по връщането му у нас. Фалконът не е санитарен самолет и е трябвало предварително да бъдат създадени подходящите условия за пациент след инсулт в тежко състояние. По инициатива на Вежди Рашидов и със съпричастието на депутатите от ГЕРБ и лично на премиера Бойко Борисов това стана технически възможно.  Разходите за полета на самолета бяха поети от ГЕРБ, събрани бяха и средства от Сатиричния театър, включиха се и дарители, обясни тогава Рашидов.                                                                                                                                                                                                                                                                                                                       ", "date": "2019.11.08", "title": "Павел Васев почина след дълга битка с инсулта"}
{"url": "https://www.24chasa.bg/novini/article/7856184", "text": "Планетата Меркурий ще устрои рядко небесно шоу следващата седмица, като ще премине като на парад пред Слънцето и ще може да бъде наблюдаван на повечето места по света, предава Асошиейтед прес. Космическият феномен ще се състои в понеделник и ще бъде с продължителност 5,5 часа. Той ще бъде видим в източните щати на САЩ, в Канада, в Централна и Южна Америка. Останалата част на света - Северна Америка, Европа и Африка ще стане свидел на част от спектакъла, докато Азия и Австралия ще бъдат изключени от него, предава БТА. Меркурий ни дарява с подобни преминавания пред Слънцето около 13-14 пъти за един век. Следващото му шествие е предвидено чак за 2032 година. Ще бъдат нужни специални предпазни средства за очите за наблюдаването на феномена. За препоръчване са бинокли и телескопи със слънчеви филтри. Миниатюрният Меркурий ще бъде трудно забележим с невъоръжено око, като се има предвид неговия диаметър, 4 800 километра, и този на Слънцето - 1,4 милиона километра. Малката планета ще премине по диагонал в понеделник пред нашата звезда, отляво надясно. Въпреки че придвижването й може да ни се стори бавно, тя ще все пак ще лети със скорост 241 000 километра в час.", "date": "2019.11.08", "title": "Планетата Меркурий се готви за космическо шоу със Слънцето"}
{"url": "https://www.24chasa.bg/novini/article/7856215", "text": "Но всъщност няма никаква особена драма. Никъде няма закононарушение – нито в действията на ВСС за избора на Гешев, нито отказът на президента да подпише указ. Може би по-добре би било, абстрактно погледнато, да бъдат не един, а двама кандидати. Но няма изискване в закона да бъдат непременно повече от един, за да има избор на главен прокурор, каза Проф. Огнян Герджиков пред  . Бившият председател на Народното събрание заяви, че президентът не е човек, който се поддава на влияние. Това е моето дълбоко вътрешно убеждение. Президентът е принципен, подчерта Герджиков. Оттук нататък ще се върне обратно във ВСС, отново се гласува. Ако и второто гласуване бъде положително за Гешев, президентът няма право да откаже подписването. Ако обаче не се съберат необходимите 17 гласа, процедурата започва отначало, каза още той.", "date": "2019.11.08", "title": "Проф. Огнян Герджиков: ВСС ще повтори своя вот за главен прокурор"}
{"url": "https://www.24chasa.bg/novini/article/7856228", "text": ". По думите им, в момента в България чужденците имат интерес да регистрират превозните си средства, заради по-ниските данъци и занижения контрол. Това става чрез т.нар. фирми - пощенски кутии , дружества, които са регистрирани на един й същи адрес и реално не извършват дейност у нас, предава  . Очевидно не става въпрос за български превозвачи, просто законът го допуска, става въпрос за британски гражданин, гражданка, която има право да регистрира транспортна фирма на територията на република България съгласно, европейски изисквания и регламенти, заяви Емил Николов от Съюз на международните превозвачи в България. Нещата не са толкова сложни, трябва да има транспортна фирма, трябва да има офис, гаражна площ, общо взето с това се изчерпват изискванията, финансово да бъде стабилна фирмата, което може да бъде доказано само и единствено с една застраховка, каза още той.", "date": "2019.11.08", "title": "Съюзът на международните превозвачи: Чужденците регистрират превозните си средства в България заради по-ниските данъци"}
{"url": "https://www.24chasa.bg/novini/article/7856237", "text": "Намушкаха 50-годишен мъж в столичния квартал „Изток”. Сигналът за инцидента е подаден в 18:50 часа в петък, предава  . След 10 минути на място е пристигнал екип на Спешна помощ. Те са установили, че мъжът е бил многократно намушкан в корема. Той е откаран в УМБАЛ „Света Анна”.", "date": "2019.11.08", "title": "Намушкаха 50-годишен мъж в София"}
{"url": "https://www.24chasa.bg/novini/article/7856248", "text": " в понеделник, е в стабилно състояние, но все още е с опасност за живота. Това съобщиха от здравното заведение. 28-годишният мъж, който също пострада при инцидента на спирка в центъра на града, е преместен в отделението по ортопедия, където се намира и другото 14-годишно момиче - вече оперирано, предава  . 21-годишният шофьор, който блъсна общо четирима души на спирка \"Тракия\", заяви, че е заспал зад волана. Тестовете за наличие на алкохол и наркотици в кръвта му са отрицателни. Очаква се да му бъде повдигнато обвинение за причиняване на тежка телесна повреда по непредпазливост.", "date": "2019.11.08", "title": "Животът на блъснатото на спирка във Варна момиче все още е в опасност"}
{"url": "https://www.24chasa.bg/novini/article/7856258", "text": "Британската полиция обяви имената на 39-те виетнамски граждани, открити мъртви в хладилен камион миналия месец, включително две момчета на 15 години, предава AFP. Болшинството от тях са от две провинции във Виетнам - Нге Ан и Ха Тин, които са известни като центрове за нелегална емиграция, предава  . От 39-те жертви, открити в ремаркето на камиона, паркиран близо до югоизточното английско пристанище Пърфлет на 23 октомври, 10 са били на възраст под 20 години, а осем са жени. Британските и виетнамските власти сега работят за репатриране на телата.", "date": "2019.11.08", "title": "Обявиха имената на 39-те жертви от камиона във Великобритания"}
{"url": "https://www.24chasa.bg/novini/article/7855574", "text": "Шестгодишна жителка на британския окръг Чешър Холи Морган изпрати пощенска картичка на починалия си баща и получи неочакван отговор, съобщава \"Дейли Мейл\". Момичето загубило баща си миналото лято и било много разстроено от загубата. През октомври той трябвало да навърши 47 години. Момичето реши да поздрави баща си и му изпратило поздравителна картичка. На плика тя написала: \"До татко на небето\", предаде Канал 3.  Няколко дни по-късно семейство Морган намерило писмо в пощенската кутия на името на Холи. В него пишело, че картичката е \"преодоляла звездите и другите космически обекти и е доставена на татко в рая\". Майката на момичето благодарила на пощенския персонал и казала, че дъщеря ѝ е била много щастлива, когато прочела отговора.", "date": "2019.11.08", "title": "Дете праща писмо до починалия си баща - получава отговор \"от рая\""}
{"url": "https://www.24chasa.bg/novini/article/7855593", "text": "Завърши ремонтът на виадуктите при 17-и и 18-и км на АМ \"Тракия\" в платното за Бургас, съобщиха от Агенцията \"Пътна инфраструктура\". С приключването на ремонтно-възстановителните работи се осигурява нормалното движение в отсечката от 14-ти до 20-ти км на магистралата, в двете посоки. Пътноподдържащото дружество \"Автомагистрали\" ЕАД е работило изключително мобилизирано, за да може предвидените дейности да завършат колкото се може по-бързо, преди началото на зимния сезон, се посочва в прессъобщението. На виадуктите при 17-ти км - с дължина 322 м, и при 18-ти км - с дължина 242 м, е рехабилитирана връхната конструкция - пътна плоча и греди. Съоръженията са с нова хидроизолация, асфалтобетонова настилка и тротоарни блокове. Подменени са парапетите и мантинелите. Положена е нова хоризонтална маркировка. В началото на юли т.г. приключи ремонтът и на виадуктите при 13-и и 15-и км на АМ \"Тракия\" в посока Бургас, напомнят от пътната агенция. С рехабилитацията на съоръженията значително е подобрена пътната безопасност в този участък от автомагистрала \"Тракия\". Осигурена е по-висока скорост и комфорт за преминаващите моторни превозни средства.", "date": "2019.11.08", "title": "Завърши ремонтът на виадуктите при 17-и и 18-и км на \"Тракия\" към Бургас"}
{"url": "https://www.24chasa.bg/novini/article/7855573", "text": "На 5 ноември в Москва на 88 години е починал генералът от КГБ  Виктор Василиевич  Шарапов, научи \"24 часа\" от википедия. Новината потвърди и Димитър Иванов, издател на в. \"Земя\".  Завършва Московския институт по изтокознание, със специалност китаистика. Кариерата си започва като журналист във в. \"Червена звезда\". От 1961 до 1971 г. е  През 1971 г. става помощник на шефа на КГБ Юрий Андропов. Когато той сменя  Леонид Брежнев като  генерален секретар на КПСС Шарапов става негов съветник. Запазва този си пост и при  следващите лидери на СССР и КПСС.", "date": "2019.11.08", "title": "Почина ген. Виктор Шарапов, руският посланик, който свали от власт Тодор Живков"}
{"url": "https://www.24chasa.bg/novini/article/7855625", "text": "Британската полиция съобщи днес, че 10 тийнейджъри са били сред 39-те виетнамци, открити мъртви в камион в Югоизточна Англия, включително две 15-годишни момчета, предаде Асошиейтед прес. Полицията публикува списъка на жертвите от идин от най-тежките случаи на контрабанда на хора във Великобритания. Властите работиха в сътрудничество с виетнамската полиция и съдебно-медицински органи, за да идентифицират телата, открити на 23 октомври в хладилното ремарке на камион в индустриална зона в град Грейс в Англия. Миналата седмица полицията потвърди, че всичките жертви са виетнамски граждани. Бяха взети ДНК-проби от семейства във Виетнам, които подозираха, че техни липсващи роднини може би са били в камиона. Полицията добави, че с Ханой в момента се водят консултации за репатрирането на телата, предаде Ройтерс, цитирана от БТА. ", "date": "2019.11.08", "title": "10 тийнейджъри сред жертвите от камиона-ковчег"}
{"url": "https://www.24chasa.bg/novini/article/7855231", "text": "Канадската провинция Квебек отказа имигрантски статут на французойка, тъй като тя не успяла да демонстрира адекватни знания по френски език, предаде Би Би Си. Властите са отхвърлили молбата на Емили Дюбоа явно поради факта, че част от доктората ѝ е на английски. Дюбоа е дошла в Квебек от Франция през 2012 г. и е завършила докторат във френскоезичен университет в специалност „Биология“. Тя заяви, че била изумена, когато получила писмото с отказа. Квебек е предимно френскоговоряща провинция и Дюбоа (31 г.) подала молба за статут според местната програма за чуждестранни студенти, която изисква сериозни познания по френски език, съобщава БНР. „Когато някой е французин, роден е във Франция и е посещавал френскоезичен университет и е учил на френски, е пълна безсмислица да му откажеш“ статут, каза Дюбоа пред Би Би Си. Въпреки че е минала тест по френски по-рано тази година, тя получила писмо с отказ, в което се казва, че образованието ѝ не е било изцяло на френски, включително докторатът ѝ.", "date": "2019.11.08", "title": "Квебек отказа имигрантски статут на французойка заради лош френски"}
{"url": "https://www.24chasa.bg/novini/article/7854726", "text": "Бургаският районен съд потвърди мерките срещу бизнесмена Бенчо Бенчев за парична гаранция от 50 хил. лв. и забрана за напускане на страната по делото, което се води срещу него по обвинение за укривателство на Димитър Желязков-Очите, притежание на боеприпаси без разрешително и неправилно съхранение на огнестрелно оръжие. Адвокатите му Пламен Найденов и Менко Менков поискаха то да бъде прекратено и върнато в прокуратурата заради тежки процесуални нарушения, но магистратите прецениха, че няма достатъчно основание за това и то ще продължи на 9 декември с изслушване на свидетели. Така Бенчев няма да може да пътува до Турция, за да се лекува, както той поиска. Според магистратите прегледът и консултациите в държава, която не е членка на ЕС и едно евентуално отклонение от разрешението на съда, би удължило разглеждането на делото в неподходящ срок. \"Не може цял живот да си почтен и честен и накрая да те обвиняват. Невинен съм\", заяви на влизане в съдебната зала Бенчев и определи процеса като \"представление\". Според прокурорите по делото Зорница Щърбева и Силвия Рандева обаче имало достатъчно събрани доказателства срещу Бенчев и по трите обвинения. Като процесуални нарушения в досъдебното производство защитата на Бенчев определи липсата на превод на материалите по делото, които са на гръцки и турски, което ограничавало правото на защита на бизнесмена. Според адв. Менков томовете били частично преведени, без подпис на оторизирания преводач. В един от томовете пък преводът бил само на съдържанието, а не на доказателствата. Бенчев поиска превод на всеки лист от край до край. Касае се за превод от български на гръцки език на документи, предназначени за Република Гърция по издадената Европейска заповед за арест. По делото са налични и документите, преведени от турски език, обясниха от съда. \"Не става ясно какво точно е направил Бенчев, тъй като обвинението не е ясно формирано - дали той е транспортирал Очите от Солун до Истанбул, помогнал му е да премине границата или му е наел стая в хотел в Турция\", атакува обвинението за укривателство адв. Найденов. Като мотив за прекратяване на делото и връщането му на прокуратурата защитата посочи и факта, че разследването у нас и в чужбина се водело от следовател, който не е назначен от окръжен прокурор и това компрометирало процеса. Магистратите обаче бяха категорични, че не е налице нарушение на процесуалните правила, а разследването от следовател се налагало заради сложността на делото. Съдът в Бургас не намери за основателен и довода за защитата, че Димитър Желязков е бил посочен в обстоятелствената част на обвинителния акт като свидетел и като обвиняем. По делото е посочено, че свидетелят е бил привлечен от Спец прокуратурата и като обвиняем, се казва в мотивите на магистрати. Според Найденов и по другите обвинение за боеприпасите и огнестрелните оръжия не ставало ясно как точно бизнесменът е нарушил закона. Обвинението срещу зърненият бос е, че в периода от 2 до 4 август м.г. е спомогнат на Митьо Очите да избегне и да бъде осуетено спрямо него наказателно преследване, тъй като на 2-ри е транспортирал с кола Желязков от Солун до Истанбул и му е предоставил стая в хотел, резервирана на името на Бенчев. Другите две обвинение са, че при обиска в дома му на 5 август били открити 57 фабрични патрона, без да има надлежно разрешително, а огнестрелните оръжия - ловната карабина и три пистолета, не били съхранявани в метални каси със секретно заключващи се устройства. На последните избори Бенчо Бенчев отново влезе в общинския съвет на Бургас, но този път от коалиция \"Ние, Гражданите\", след като миналото лято БСП свали доверието си от него след случая в Очите.", "date": "2019.11.08", "title": "Съдът не пуска Бенчо Бенчев да се лекува в Турция (Обновена)"}
{"url": "https://www.24chasa.bg/novini/article/7854730", "text": "Китайският производител на автомобили Geely обяви, че е достигнал 80% от целевите си годишни продажби. За първите десет месеца на тази година, компанията е успяла да продаде общо 1 088 290 автомобила. За трета поредна година годишните продажби на Geely надвишават 1 милион бройки. Само за октомври са били продадени 130 180 автомобила, с 14% ръст спрямо предходния, предаде bulgarian.cri.cn. Зад граница компанията е продала 2986 автомобила миналия месец, 124% ръст спрямо същия период на миналата година, и общо 51 465 бройки от януари до октомври или 196% ръст на годишна база. Бизнесът на компанията с електрически автомобили непрекъснато се разширява, особено с представянето на нови хибридни модели.", "date": "2019.11.08", "title": "Китайският автопроизводител Geely е продал над 1 милион автомобила от януари до октомври 2019"}
{"url": "https://www.24chasa.bg/novini/article/7855254", "text": "Бивш високопоставен служител на Федералната служба за изтърпяване на наказанията в Русия е заподозрян в получаване на подкуп от близо 10 милиона евро покрай строителството на затвор, представян като най-големия в Европа, предаде Франс прес, като се позова на следствените власти, съобщи БТА. Сергей Моисеенко, оглавявал в миналото петербургското управление на службата, е арестуван по подозрение, че е взел около 710 милиона рубли като рушвет от две строителни компании, работели по изграждането на затвора \"Крести-2\", съобщи за Франс прес регионалното следствие и уточни, че скоро срещу задържания ще бъде повдигнато официално обвинение. Строен близо десет години, затворът, открит през 2017 г., е струвал на държавата 12 милиарда рубли (към 170 милиона евро), отбелязва агенцията. Заведението с обща площ 35 хектара може да побере 4000 затворници и според затворническите власти е \"най-голямото в Европа\" и \"най-модерното в Русия\". Килиите например са двуместни и четириместни с площ 16 и 30 кв. м съответно. Комплексът замества някогашния затвор \"Крести\", построен във формата на кръст, ако се гледа отгоре, и разположен в центъра на Санкт Петербург, бивша столица на Руската империя и втори по големина град в страната. Държан вече месеци в следствен изолатор по делото за корупция, Моисеенко може да получи присъда от 8 до 15 години затвор. Той вече бе изправен на съд като поръчител на убийството на свой подчинен, но магистратите го оправдаха, а после делото бе върнато от Върховния съд на Русия за доразследване. А във връзка с корупцията около строежа на \"Крести-2\" присъда от 3,5 години затвор бе произнесена през юли срещу Николай Баринов, бивш заместник-началник на Федералната служба за изтърпяване на наказанията, припомня ТАСС.", "date": "2019.11.08", "title": "Руснак взел 10 млн. евро подкуп покрай строежа на най-големия затвор в Европа"}
{"url": "https://www.24chasa.bg/novini/article/7855257", "text": "Американската верига за продажби на облекла Gap уволни своя главен изпълнителен директор Арт Пек късно в четвъртък, след като неговите усилия не успяха да възвърнат ръста на продажбите на компанията, а разочароващите резултати от третото тримесечие доведоха до рязък спад в цената на акциите. Te поевтиняха с 8,42% при ранната търговия преди американските пазари да отворят в петък. До четвъртък акциите на Gap са отбелязали годишен спад с около 30% до момента. Отстраняването на Пек идва след години на трудности за компанията, съобщават от Bloomberg. Mного от проблемите на Gap не са чак толкова уникални за самата нея, на фона на трудната обстановка в сегмента на търговия на дребно, която разчита основно на редовни 50-процентни намаления и присъствие в отслабващите американски молове,съобщава  „Това беше може би най-просрочената смяна в управлението, на която ставаме свидетели в последно време“, каза Стейси Уилиц, президент на SW Retail Advisors. „Идва момент и време, когато не можете да седите и да правите едно и също нещо отново и отново“,каза тя. Пек ще напусне ролята на президент и изпълнителен директор и ще освободи поста си в борда на компанията. Робърт Фишър, който на чело на Управителния съвет, а също е и син на съоснователите на Gap Дон и Дорис, временно ще поеме ролята на президент и изпълнителен директор. От Gap отказаха коментар освен прессъобщението, в което беше обявено отстраняването на Пек. Сравнимите продажби в цялата страна през третото тримесечие, което завърши на 2 ноември, са спаднали с 4% на ниво компания и със 7% при едноименната марка дрехи, според изявление на компанията. Това е дори по-лошо, отколкото анализаторите от Consensus Metrix очакваха. „Компанията трябва да намери начин да продаде повече стоки на пълната им цена и да измисли начин да привлече нова, по-млада потребителска база“, заяви Дана Телси, изпълнителен директор на Telsey Advisory Group, цитирана от Bloomberg. Предвид начина, по който е отстранен Пек, той ще има право на обезщетение в размер на 2,33 млн. долара. По статията работиха: Десислава Йорданова, редактор Елена Илиева", "date": "2019.11.08", "title": "Отстранен е изпълнителният директор на Gap"}
{"url": "https://www.24chasa.bg/novini/article/7855267", "text": "Възрастните хора стават във все по-голяма степен ценен актив за пазара на труда, заяви по време на парламентарния контрол днес министърът на труда и социалната политика Бисер Петков. По думите на министъра, в текущата ситуация на пазара на труда, в условия на недостиг на работна сила, възрастните хора са резерв, който се използва от работодателите, а държавата насърчава включването им на пазара на труда. По данни на НОИ в края на 2018 г. над 197 хиляди пенсионери, получаващи лична пенсия за осигурителен стаж и възраст, продължават да работят и да се осигуряват, посочи Петков. Повишаването на заетостта сред възрастните хора е устойчива тенденция от 2012 година. По данни на НСИ заетостта при хората на възраст от 55 до 64 години нараства с 15 процентни пункта - от 45,7 процента през 2012 г. до 60,7 процента - през 2018 година. През второто тримесечие на 2019 г. коефициентът на заетост за тази група е 65 процента. Продължава да намалява безработицата сред по-възрастните - за 2018 г. коефициентът на безработица за хората на 55 и повече години е 4,4 процента. За второто тримесечие на тази година стойността на показателя за тази група е 3,5 процента, допълни министър Петков. Насърчаването на активния живот на възрастните хора и по-дългото им оставане на пазара на труда се преследва с насърчителни мерки, подчерта Петков. Той допълни, че в бюджета на МТСП за 2020 г. политиката на пазара на труда, включително и мерките за насърчаване на по-дългото оставане на възрастните хора на пазара на труда, се реализира чрез Националния план за действие по заетостта. За него в проектобюджета са предвидени 73 милиона лева, като тази сума е същата като използваната и през предходните години за тази политика. Целта е парите за 2020 г. да бъдат по-добре фокусирани и използвани по-ефективно, каза Бисер Петков. МТСП вече разработва националния план за 2020 година. Ще продължи активната работа с безработните над 50 години, като ще има специален акцент към тези без квалификация и ниска степен на образование, които са достигнали предпенсионна възраст, както и към тези, които притежават квалификация, която не се търси от работодателите. Подкрепата ще бъде фокусирана в няколко области - ще се предоставят услуги, съобразени с личностния профил, посредничество за намиране на работа, включване в програми и мерки. Усвояване на цифрови умения също е предвидено като мярка, за да могат възрастните да останат по-дълго време на работа. Ще се осигурят стимули за работодателите, които осигуряват заетост на по-възрастните хора. Дългосрочните приоритети в политиката по заетостта ще се определят в новата стратегия по заетостта с хоризонт до 2030 г., която се подготвя от междуведомствена работна група към МТСП. Министър Бисер Петков отново потвърди намерението на правителството стриктно да се придържа към определените през 2015 г. в Кодекса за социално осигуряване условия и изисквания за пенсиониране до 2037 година.", "date": "2019.11.08", "title": "Бисер Петков: Възрастните стават все по-ценен резерв за пазара на труда"}
{"url": "https://www.24chasa.bg/novini/article/7855278", "text": "Окръжният съд в Добрич проведе разпоредително заседание по дело срещу 34-годишния Мирослав Дяков, обвинен в извършването на три престъпления - противозаконно лишаване от свобода, причиняване на средна телесна повреда и държане на наркотици с цел разпространение. Спрямо подсъдимия е повдигнато обвинение за това, че в продължение на 20 денонощия - от 3 до 24 юли 2018г., противозаконно лишил от свобода девойка, като я държал против волята й в обитавания от него апартамент в Добрич, а държането е извършено по начин, мъчителен и опасен за здравето й. Според обвинението в същия период той причинил на потърпевшата средна телесна повреда, изразяваща се в причиняването на тежък анемичен синдром, който е представлявал разстройство на здравето, временно опасно за живота й. Мъжът е обвинен и за това, че през периода от 23 март до 24 юли 2018г., при условията на продължавано престъпление, без надлежно разрешително, е държал с цел разпространение високорискови наркотични вещества – марихуана и амфетамин, на обща стойност 80.10 лева. В хода на разпоредителното заседание пострадалата от първите две престъпления, заяви, че не желае да предяви граждански иск срещу подсъдимия и да бъде конституирана като частен обвинител в производството. Подсъдимият и неговият защитник изразиха желание процесът да премине по реда на съкратеното съдебно следствие – с признаване на всички факти и обстоятелства, описани в обвинителния акт. С оглед на заявеното съдът намери, че на този етап не е налице необходимост от събиране на други доказателства и насрочи разглеждането на делото за предварително изслушване на страните по реда на съкратената процедура за 29 ноември 2019г., от 9 часа.", "date": "2019.11.08", "title": "Мъж, отвлякъл момиче и държал наркотици, се изправя пред съда"}
{"url": "https://www.24chasa.bg/novini/article/7855280", "text": "Инцидентът, според портала Caters, е станал на 31 октомври в столицата на Колумбия Богота. Според кадрите бебето е оставено без надзор, пълзи из стаята и само котката се върти покрай него. В определен момент детето се приближава до ръба на стълбите. Тогава домашният любимец се втурва към него, скача на гърба на бебето, след което го спира да падне надолу. Благодарение на това детето губи интерес към стълбите и се връща в центъра на стаята.", "date": "2019.11.08", "title": "Котка спасява бебе от падане по стълби (Видео)"}
{"url": "https://www.24chasa.bg/novini/article/7855291", "text": "Отровени котки и кучета лежат по парковете и градините на квартал “Захарна фабрика” в близост до ОУ “Димитър Димов”, алармираха  пловдивчани. Жителите от блоковете на квартала твърдят, че появата на храна, напоена с отрова, е системна проява там и умишлените убийства на животни зачестяват, предаде  . “Гледката наподобява гробища за домашни и улични любимци”, посочи разтревожен родител, забелязал мъртва котка край училището на детето си. Надежда Ангелова, която живее в един от близките блокове, твърди, че този ужас се разиграва от около две седмици. Няколко пъти за последните дни тя е подавала сигнали на тел. 112. Реакцията била мигновена и полицаи от Трето районно оглеждали района. Намерени са мъртви котки около жилищната сграда. Според тях става дума за антифриз или друга силна отрова. “Сутринта видях две умрели котенца между колите пред блока ни, малко по-надолу има и отровено куче. Под терасата на блока има храна, вода и разни боклуци, които също са напоени с отрова. Виждам и гранула, различна от тези, с които се хранят животните. Това е отрова”, заяви пред нашия репортер Ангелова. В близост до училището има кучешка площадка, която е занемарена, за нея се грижат хората, които живеят наоколо и водят там домашните си любимци. През последните седмици всеки ден те намират мъртви котки край нея. “Преди няколко дни беше отровено кучето на мой приятел, докато стопанинът му го разхождал. Кучето опитало от храната, която била подхвърлена в парка. За няколко минути станало всичко, кучето започнало да се гърчи, излязла му е пяна от устата и умряло. Момчето е много травмирано. Това е нечовешка жестокост и не искаме повече такива случаи”, категорична е Надежда. Виновниците за тези зверства все още не са открити, но вече има няколко заподозрени, всички те живеят в същия квартал. Хората възнамеряват да подават настоятелно писмени жалби в Районното, докато злосторниците не бъдат заловени и този ад не спре.", "date": "2019.11.08", "title": "Тровят домашни любимци в \"Кършияка\" в Пловдив"}
{"url": "https://www.24chasa.bg/novini/article/7855307", "text": "До 1 декември пътуването по източната отсечка на Коридор 10 ще бъде безплатно, заяви днес президентът на Сърбия Александър Вучич, цитиран от Танюг. Вучич отговаряше на въпроси на журналисти след форум, посветен на Западните Балкани, организиран от Световния икономически форум. Вучич допълни, че откриването утре на отсечка от източното разклонение на Коридор 10 за него ще бъде най-хубавият ден и добави, че е горд от новите 86,9 километра магистрала, които ще свържат Ниш, Бела Паланка, Пирот, Димитровград и ГКПП \"Градина\". \"Честитя на гражданите новите почти 87 километра. Пристига и нашият български брат Бойко Борисов, а аз ще се обърна към него и на български\", каза Вучич. С пускането утре на отсечката Сърбия завърши изграждането на Коридор номер 10. Повече четете ", "date": "2019.11.08", "title": "Вучич: Ще се обърна утре към нашия български брат Бойко Борисов на български"}
{"url": "https://www.24chasa.bg/novini/article/7855315", "text": "Административният съд в Сливен даде ход на дело по повод на оспорване на изборните резултати в община Сливен. Това съобщиха от пресцентъра на съда. То е по жалби на кандидати за общински съветници от Местната коалиция НФСБ(НФСБ, БЗНС), ПП \"Българско национално обединение\" и Местната коалиция \"БАСТА\" (БАСТА, Земеделски съюз \"Александър Стамболийски\"). Жалбоподателите са оспорили истинността на всички протоколи на секционните избирателни комисии. Съдът е допуснал извършването на съдебно-техническа експертиза и е отсрочил делото за 21 ноември.", "date": "2019.11.08", "title": "Съдът разпореди повторно преброяване на бюлетините в Сливен"}
{"url": "https://www.24chasa.bg/novini/article/7855322", "text": "Подмениха и втората върба пред църквата “Св. Седмочисленици“, съобщиха от пресцентъра на Столична община. След обследване с резистограф експертите на „Зелена система“ прецениха, че старото дърво показва сериозни увреждания и при неблагоприятни метеорологични условия като силен вятър, мокър сняг и други може да се пречупи и да създаде опасни ситуации за хората, преминаващи през това място. Днес дървото бе подменено с нова едроразмерна върба от същия вид , която да расте симетрично на засадената във вторник върба, от лявата страна на църквата. През месец ноември експертите от дирекция „Зелена система“ продължават с проверки и обследване на дървесната растителност в паркове и градини в централната градска част. Паралелно с тази акция ще се извършва засаждане на нова дървесна растителност, кастрене, оформяне на корони и премахване на сухи клони. Ще бъдат премахвани болни, сухи и с наличие на гнилостни процеси дървета като на тяхно място ще се засаждат нови.", "date": "2019.11.08", "title": "Подмениха и втората върба пред църквата “Св. Седмочисленици“ в София"}
{"url": "https://www.24chasa.bg/novini/article/7855362", "text": "Министърът на икономиката г-н Емил Караниколов и Изпълнителната агенция за насърчаване на малките и средните предприятия в лицето на изпълнителния директор г-н Бойко Таков подкрепиха Движение „Национална кауза“ (ДНК), чиято основна цел е демографията и в частност да стимулира завръщането на българи, които живеят в чужбина, обратно в страната. Това стана ясно вчера, 7 ноември, по време на среща между г-н Караниколов, г-н Таков и председателят на ДНК – г-н Андрей Арнаудов. В присъствието на министър Караниколов се подписа двустранно споразумение за сътрудничество между ИАНМСП и ДНК, което предвижда Агенцията да съдейства в разпространението на новата инициатива на неправителствената организация за създаване на онлайн платформа, свързваща българи, живеещи в чужбина, с родния бизнес и представяща възможностите в различните региони на България за кариерно развитие и живот, сред българския бизнес и работодателските организации. От своя страна министър Караниколов заяви своето желание да подкрепи инициативата чрез представяне на платформата пред българските общности по света по време на негови официални посещения. Инициативата „Bulgaria wants you” ще стартира в началото на 2020 година, като ще предоставя информация за свободни работни позиции, ще оказва административна помощ при завръщане в конкретен регион и ще представя компаниите и техните ангажименти, които биха поели пред новите си служители. В специална секция на сайта ще може да се използва и специален калкулатор, който ще дава информация за стандарта на живот в българските области и ще дава възможност за сравняване със стандарта на страната, в която българските граждани живеят. В рамките на срещата г-н Арнаудов информира, че на 12 ноември, вторник, от 11.00 часа в сградата на Общинския съвет в град Стара Загора ще се проведе първото представяне на „Bulgaria wants you” пред бизнеса в региона. Той допълни, че проучване на „Маркет Линкс“ е показало, че близо 69% от българите, обмислящи завръщане в страната от чужбина, биха използвали платформата.", "date": "2019.11.08", "title": "Министерство на икономиката и ИАНМСП подкрепиха Движение „Национална кауза“ за завръщане на българи от чужбина"}
{"url": "https://www.24chasa.bg/novini/article/7855364", "text": "Наркодилър-рецидивист от Русе остава в ареста, реши Темида. Час и половина след изтичане на работния ден е продължило съдебното заседание по искането на Окръжна прокуратура – Русе за вземане на мярка за неотклонение задържане под стража срещу 28-годишния К. К.. Мъжът е привлечен като обвиняем за извършено престъпление по чл.354а ал.1 пр.3, 4 и 5 вр. с чл.26 ал.1 от НК – при условията на продължавано престъпление, на четири пъти, без надлежно разрешително, той е придобил и държал с цел разпространение високорискови наркотични вещества. За това престъпление в Наказателния кодекс са предвидени наказания лишаване от свобода от две до осем години и глоба от 5000 до 20000 лв. Окръжен съд - Русе счита, че е налице обосновано предположение за авторството на деянието, както и реална опасност обвиняемият да се укрие и извърши друго престъпление. Наркодилърът има и предходна присъда, в изпитателния срок на която е извършено настоящото деяние, тоест, налице е рецидив. Според Темида, в един продължителен период от време, обвиняемият е създал значителна по размер мрежа за снабдяване с наркотици на множество лица. Съдът смята, че това сочи за една завишена степен на личната му обществена опасност, както и, че предходното наказание е било необосновано снизходително. Освен това, от материалите по досъдебното производство става ясно, че обвиняемият не работи и няма законни доходи, което не съответства на установения му с доказателствата по делото жизнен стандарт „Това, наред с вероятността за налагане на нови тежки наказания от вида лишаване от свобода, мотивират извод за едновременно наличие на реална опасност да се укрие или да извърши друго престъпление от същия вид с цел придобиване на средства или такова с цел да осуети попълване на делото с доказателства, ако бъде взета по-лека от поисканата мярка за неотклонение“, е заключението на съда. С тези мотиви е била взета най-тежката мярка за неотклонение задържане под стража по отношение на обвиняемия К. К. Определението на Окръжен съд – Русе може да бъде обжалвано или протестирано в тридневен срок.", "date": "2019.11.08", "title": "Наркодилър – рецидивист от Русе остава задържан под стража"}
{"url": "https://www.24chasa.bg/novini/article/7855310", "text": "Големи търговски вериги и банкови институции в партньорство с Югозападното държавно предприятие обединяват усилия за възстановяване на 25 дка изгоряла гора край с. Мечкул, в района на \"ДГС Симитли\". Това са част от унищожените горски площи при големия пожар през август 2017 г. над Кресна. С предоставените от бизнеса финансови средства до края на ноември теренът ще бъде почистен от 12-годишните овъглени дръвчета, ще се извърши почвоподготовка, засаждане на фиданките и отглеждане на новите насаждения през първата година. Самите лесокултурни дейности ще бъдат извършени от квалифицирани работници на ЮЗДП. Над 20 други частни компании се включват активно в есенните доброволчески залесявания на територията на предприятието. По традиция най-много са желаещите да създават нови гори в района на \"ДГС София\". От края на септември до момента фирми и частни лица са залесили десетки декари горски терени в землищата на с. Локорско, Железница, Кокаляне и в околностите на Драгалевци, Бояна и Симеоново. Първите 300 контейнерни фиданки в Благоевградска област бяха засадени преди дни край с. Дренково, в непосредствена близост до международния път Благоевград-Делчево, Северна Македония. С доброволния труд на служители на голяма банка беше възстановена горска площ, освободена след нападение от корояд. Други 700 фиданки от червен дъб, безвъзмездно предоставени от ЮЗДП, бяха залесени върху опожарена площ в землището на с. Джурово. Над 100 представители от международна фирма участваха в създаването на своя гора в района на \"ДГС Тетевен\". В съвместните доброволчески акции горските служители оказват постоянно съдействие и експертна помощ на участниците.", "date": "2019.11.08", "title": "Бизнесът помага за възстановяване на изгорели гори"}
{"url": "https://www.24chasa.bg/novini/article/7855407", "text": "Дико Иванов е новият председател на Общинския съвет на община Добричка. Той бе избран на проведеното днес първо заседание на новия Общински съвет. Иванов е единствената номинация за поста, като предложението бе направено от Пламен Станчев, който ръководи заседанието като най-възрастен съветник, а досега беше председател на местния парламент през предния мандат. На проведеното тайно гласуване, „За” кандидатурата на Дико Иванов гласуваха 13 съветници, 8 бюлетини бяха недействителни (празни). Иванов досега бе финансов зам.- кмет на общинатаа, като на изминалите местни избори, той бе кандидат за кмет от местна коалиция ГЕРБ (ЗНС), но остана на трето място. Новите съветници на община Добричка, кметът Соня Георгиева и кметовете на кметства положиха клетва и подписаха своите клетвени декларации. Областният управител Красимир Кирилов връчи на Соня Георгиева огърлието - символ на местната власт.", "date": "2019.11.08", "title": "Избраха председател на Общинския съвет в община Добричка"}
{"url": "https://www.24chasa.bg/novini/article/7854981", "text": "Земетресение с магнитуд 5,9 беше регистрирано в Тихия океан на около 250 километра в посока юг-югозапад от град Апия, столицата на Самоа, информират от американския Геоложки институт. Трусът е станал на дълбочина от 10 километра. Първоначално бе съобщено, че той е бил с магнитуд 6,2. Засега няма данни за пострадали хора и нанесени материални щети, предаде Ройтерс.", "date": "2019.11.08", "title": "Силен трус удари Самоа"}
{"url": "https://www.24chasa.bg/novini/article/7854986", "text": "Фалитът на туроператора \"Томас Кук\" е събитие, което не попада под контрола на Министерството на туризма, каза министърът на туризма Николина Ангелкова по време на парламентарния контрол, цитирана от БТА. Към днешна дата от обявяването на фалита на \"Томас Кук\" - 23 септември, всички претенции към хотелиери и туроператори по отношение на престоя на туристите са покрити от съответните застрахователи във Великобритания, Германия и Полша, съобщи министърът. Тя заяви, че усилията на ведомството са минимализирали възможностите за негативни последици за имиджа на България като туристическа дестинация. Към днешна дата за деветте месеца на тази година над 7,8 млн. са посещенията на чуждестранни туристи в България, което е минимален спад от 0,8 на сто спрямо рекордната 2018 г., допълни Ангелкова. Министър Ангелкова изрази безпокойството си относно по думите й многократните опити за манипулиране на обществото чрез трайно налагане на тезата, че министерството е имало информация или би следвало да е предвидило предстоящия фалит на \"Томас Кук\" и не е предупредило представители на туристическия бранш. Това е абсолютно невярно внушение, заяви министърът. Тя изтъкна, че през юли е било разпространено официално съобщение от изпълнителния директор на туроператора, че към онзи момент текат преговори с китайски инвеститори и с това ще се затвърди стабилното финансово състояние на компанията. Ангелкова напомни, че основната функция на държавата в отношенията й със стопанските субекти е осигуряването на благоприятни бизнес условия, а законовите правомощия на министъра на туризма не включват намеса междуфирмените отношения на юридическите лица. Министърът напомни, че според ресорния закон туроператорът, установен на територията на България, ежегодно сключва договор за задължителна застраховка \"отговорност на туроператор\", която е в полза единствено на пътуващите, като покрива щетите само на крайния потребител. Няма изисквания по българското и европейското законодателство за покриване на щети по отношение на доставчиците, които са изцяло частно-правни междуфирмени отношения, каза министър Ангелкова. Тя каза, че както министърът на туризма, така и представители на ведомството участват в различни формати на събития с международен характер, които са публични и за които винаги има информация на сайта на ведомството. Ангелкова отбеляза, че на тези срещи се водят разговори с представители на чужди администрации за управлението на туризма, с чуждестранни туроператори и с международни лидери в тази сфера. Тя изтъкна, че всички рекламни активности са планирани в Годишната програма за национална туристическа реклама, която всяка година се обсъжда и приема на заседание на Националния съвет по туризъм с участието на туристическия бизнес. По думите й, за да е конкурентна България спрямо агресивната маркетингова политика на конкурентите ни, страната се нуждае от стратегически партньорства с водещи туроператори на пазара. Ангелкова съобщи, че са започнали редица срещи в международен план, а министерството е инициирало мерки за преодоляване на предизвикателствата и последствията от обявения фалит \"Томас Кук\" като търси възможности за увеличаване на туристите до България и сътрудничество за подготовката на следващия летен сезон.", "date": "2019.11.08", "title": "Ангелкова: Фалитът на \"Томас Кук\" не попада под контрола на министерството на туризма"}
{"url": "https://www.24chasa.bg/novini/article/7854991", "text": "Президентът е в правото си, той изпълни конституцията. Благодаря му, още веднъж, че изпълни конституционните си задължения в обозрим срок, както каза. Така заместник главния прокурор Иван Гешев коментира пред журналисти в парламента отказа на президента Румен Радев да издаде указ за назначаваното му като главен прокурор. Благодаря и на колегите от професионалната общност - прокурори, следователи, които застанаха зад мен и мисля, че това е ясно за всички. Това е един професионален избор, а не политически. Благодаря и на ВСС, който в предишното изслушване в по-голямата си част застана зад мен. Благодаря и на тези, които гласуваха против мен. И благодаря за това, че процедурата беше максимално открита, прозрачна и публична по начин, по който не е прозрачна и открита в нито една друга европейска страна. Никъде другаде няма процедура, която се излъчва на живо по националната телевизия в продължение на 10 часа, или поне на мен не ми е известно, продължи Гешев. На въпрос нямаше ли да бъде по-добре и за самия него да има втория кандидат, Гешев отговори: Това е процедура, която е разписана в закона. Задавате ми теоретични въпроси. Аз не се притеснявам дали са два, три или 15-има кандидати. Мисля, че сте го отчели и на 10 часовото изслушване. Решението колко кандидати са, се взема от прокурорската колегия. Тя се е обединила около една кандидатура, има такава законова възможност, не е нарушение на закона, така че аз не виждам проблем. Аз бях сама и когато бях кандидат за шеф на специализираната прокуратура. Процедурата от тук нататък продължава по следния начин: на първо място - указ на президента, който очевидно е факт, на второ място - публикуване на този указ или обнародване на указа в Държавен вестник., от там - заседание на Висшия съдебен съвет. А от там две възможности - гласуване на кандидатурата отново, тоест набиране на не по-малко от 17 гласа и от там назначаване на г-н Гешев с указ на президента. Втората възможност е не набиране на 17 гласа и започване на нова процедура, обясни пък главният прокурор Сотир Цацаров. Той допълни, че по процедура в момента не може да се предложи нов втори кандидат. Въпросът не е дали г-н Гешев е заменим или не, въпросът е дали се спазва конституцията. Има решение на конституционния съд, което казва, че президента действа при условията на обвързана компетентност, каза още Цацаров.", "date": "2019.11.08", "title": "Цацаров: По процедура сега не може да се предложи втори кандидат за главен прокурор"}
{"url": "https://www.24chasa.bg/novini/article/7854715", "text": "На специализиран форум в китайската столица тази седмица, генералният мениджър на холдинговата компания Capital Airport разкри план за превръщането на Пекинското международно летище „Дасин\" в главен център за карго превоз за Североизточна Азия. По думите на ли Сюесун, летището, което отвори врати в края на септември ще отговори на растящата нужда на глобалната авиационна индустрия, особено за този район, като предостави по-голям капацитет за карго превоз и открие повече маршрути, предаде  По думите на Лиу, 240 милиона пътници ще преминават през летищата в региона Пекин-Тиендзин-Хъбей до 2025 г. Новото летище „Дасин\" ще изгради повече връзки между Китай и света, особено страните и регионите в обхвата на „Един пояс, един път\". През последните години Пекинското столично летище спря да добавя нови карго полети поради ограничения си капацитет. Споменатият форум е платформа за диалог в глобалната авиационна индустрия, тази година привлече около 300 представители на местни и чуждестранни организации, летища и авиопревозвачи.", "date": "2019.11.08", "title": "Летището „Дасин\" се превръща в карго център за Североизточна Азия"}
{"url": "https://www.24chasa.bg/novini/article/7854994", "text": "Анализът на 127 човешки генома въз основа на открити в района на Рим кости, които датират от последните 12 000 години, показва, че в града са живели мигранти от източната част на Средиземноморието и Близкия изток, сочат резултатите от изследване, цитирани от Франс прес. За пръв път генетиката потвърждава с големи подробности историята на Древния Рим, който векове наред е властвал в Средиземноморието, предава БТА. Когато Рим бил имперска столица от 27 г. пр. Христа до 300 г., римляните напомняли настоящето средиземноморско население, като били сходни с гърци, малтийци, кипърци и сирийци, заявиха учени от Станфордския университет и няколко университета в Италия. Нови технологии за анализ на древна ДНК позволили да се направи възстановка на миграцията на население през хилядолетията и възхода на Рим. Най-древните анализирани в рамките на изследването скелети са на трима ловци и събирачи на плодове, живели 10 000-7000 г. пр. Христа. Те са приличали на събратята си от другата страна на Алпите. По-късно появата на земеделието и скотовъдството през неолита е довела земеделци от Анадола в Рим, както и в цяла Европа. През периода 900-200 г. пр. Христа Рим започнал да се различава от останалата част от Европа - превърнал се в голям град, имиграцията нараснала, жителите му се увеличили. Геномите от този период разкриват наличие на индивиди от Близкия изток и Северна Африка. След това Рим става столица на империя с население 50-80 милиона души. Населението на града наброява около 1 милион души. Етносите се променят по впечатляващ начин, като голяма част от жителите произхождат от източната част на Средиземноморието. Само 2 от 48 генома са на индивиди от Западна Европа, поясниха авторите на изследването. \"Разнообразието е много голямо\", отбеляза Рон Пинхази от Виенския университет. То намалява след разпадането на Римската империя. От Средновековието римляните отново напомнят останалите европейци. \"Някои хора може би си мислят, че днешната миграция е нов феномен - каза Джонатан Причард от Станфордския университет. - Древната ДНК обаче показа, че смесване на хора се наблюдава отдавна.\" Резултатите от изследването са публикувани в сп. \"Сайънс\".", "date": "2019.11.08", "title": "В Древния Рим са живели мигранти от Близкия изток\nи Средиземноморието, сочи ДНК анализ"}
{"url": "https://www.24chasa.bg/novini/article/7855007", "text": "Запалена е входната врата на гараж. Пожарът не е унищожил моторното превозно средство на лицето. През цялата изборна кампания имаме няколко такива посегателства включително и на кандидат на кмет от ГЕРБ. Разпоредил съм да се разгледа този случай. Уверявам, че МВР подхожда обективно към всеки един случай като този, отговори Младен Маринов на информацията от БСП, че домът на техен общински съветник от Борован е заплашван, а снощи част от дома му е бил запален. Бил е заплашван да не ходи на общински съвет днес, освен ако не гласува за конкретен председател на общински съвет. На двата тура МВР предприе всички мерки, за да предотврати нарушения, добави Маринов.", "date": "2019.11.08", "title": "Младен Маринов е разпоредил проверка на случая с палежа на имот на общински представител на БСП"}
{"url": "https://www.24chasa.bg/novini/article/7855013", "text": "11 051 чужденци извън ЕС са работили в хотелите в България през тази година. През миналата са били 8410. Основно работници извън страни от ЕС идват през лятото за работа в хотелите, обясни пред депутатите вицепремиерката Марияна Николова. Най-голямата група гастарбайтери са от Украйна - 9010 души, и от Молдова - 1038. Това става ясно от данни, които вицепремиерката Марияна Николова представи от трибуната на НС. На второ място като брой наети гастарбайтери е секторът на строителството, където са били наети 608 души от страни извън ЕС. По данни на агенцията за заетостта през 2018 г. - 1904 души от 42 държави извън ЕС са започнали постоянна работа у нас. За същия период 8443 са регистрираните сезонни работници, които са с право на работа до 90-дневен срок. “От началото на тази година до 30 септември достъп до пазара на труда е предоставен на 10 820 сезонни работници”, каза вицепремиерката Марияна Николова на вчерашния парламентарен контрол в НС. Всички работници от трети страни - извън ЕС, използват същите осигурителни права като българските граждани и плащат всички осигуровки, подчерта Николова.", "date": "2019.11.08", "title": "11 051 са гастарбайтери у нас от началото на годината"}
{"url": "https://www.24chasa.bg/novini/article/7855026", "text": "Грети Стефанова от Демократична България, най-възрастният общински съветник в новия Столичен общински съвет (СОС), ще открие първото заседание, което вече е свикано от областния управител на София и ще се състои на 12 ноември /вторник/, от 10.00 часа. Това обяви днес на брифинг в Столичната община общинският съветник от ГЕРБ Елен Герджиков. На предстоящото заседание новоизбраните общински съветници, районни кметове и кметът на Столичната община ще положат клетва. На заседанието ще станат ясни политическите групи в СОС. Ще се състои и гласуването за председател на СОС, което е тайно и се прави в два кръга, обяви Герджиков. По думите му в интегрална бюлетина в първия кръг се подреждат всички заявени от политическите групи предложения, гласува се и ако никой не е събрал повече от половината гласове на общинските съветници се провежда втори кръг с първите двама, които са се класирали. След това се прави процедура за избор на зам.-председатели на общинския съвет като всяка политическа група има право да даде свое предложение. Герджиков поясни, че гласуването е явно, необходими са 31 гласа, тоест половината от общия брой на общинските съветници. Ако за някое предложение не се съберат толкова гласове, то политическата група има право да предложи същия или друг кандидат и се провежда второ гласуване, каза още той. Малина Едрева вече е избрана за председател на политическата група на ГЕРБ-СДС, за зам.-председател е избран д-р Антон Койчев, който е председател на градската организация на СДС. Имаме предложение за председател на СОС, което снощи гласувахме и беше подкрепено с пълен консенсус. Това е Елен Герджиков, обяви Малина Едрева. Тя каза, че още след първия тур на изборите, когато е станало ясно кои политически групи и в какъв състав влизат в новия СОС, са започнали политически консултации с оглед на сформирането на новия СОС. Това е нужно и по настояване на кмета Фандъкова, подчерта Едрева. Първите политически сили, към които се обърнахме, са тези, които стоят най-близо до нашата политическа идеология, а именно десните партии. Първата среща е била с Демократична България, а после с ВМРО. Продължават срещите с БСП, с представителя на гражданското движение Спаси София, както и с Атака. Ще търсим подкрепа на база на темите, целите и конкретните идеи и насоки в работата на общината, посочи Едрева. С Демократична България разговорите са на база на електронното управление и повишаването на прозрачността в работата на общината и на СОС, дигитализацията, електронното управление, политика за превръщане на Витоша в един от най-големите паркове в нашия град. С ВМРО темите са сигурност и транспорт, със Спаси София това са транспортна инфраструктура и транспортно обслужване, посочи Едрева. Николай Стойнев, общински съветник от ГЕРБ обяви, че групата ще предложи изработването на нов правилник за дейността на СОС. Конкретните параметри на новия правилник ще бъдат определени от работна група, в която ще бъдат поканени представители на всички политически групи. Смятаме за важни създаването на комисии в съответствие с приоритетите, които обяви кметът Фандъкова и структурата, която предстои да бъде изградена в изпълнението на тези приоритети. Едни от приоритетите са иновациите и електронното управление, затова сме на мнение, че трябва да има такава специална комисия в СОС, която да наблюдава работата в този ресор, каза Герджиков. Ще бъде преструктурирана комисията по транспорт и пътна безопасност, ще бъде създадена и комисия, която отговаря за инфраструктурата и проектите, които се изпълняват. Предвижда се питанията и отговорите към тях да бъдат публикувани на интернет-страницата на общината, както и показване на поименното гласуване по време на сесиите на СОС.", "date": "2019.11.08", "title": "Първото заседание на новия Столичен общински съвет е на 12 ноември"}
{"url": "https://www.24chasa.bg/novini/article/7855047", "text": "Напускащият поста си председател на ЕК Жан-Клод Юнкер не вярва, че президентът на САЩ Доналд Тръмп ще наложи високи мита върху вноса на европейски автомобили през следващата седмица. Юнкер каза това в интервю за германския вестник \"Зюддойче Цайтунг\" (Sueddeutsche Zeitung). \"Тръмп ще направи известна критика, но няма да наложи автомобилни мита\", посочи пред вестника шефът на ЕК, цитиран от Ройтерс. \"Той няма да направи това ... Вие говорите с напълно информиран човек\", подчерта Жан-Клод Юнкер. Повод за неговите коментари е предстоящото до 14-ти ноември (следващия четвъртък) решение на САЩ дали да бъдат наложени мита от 25% върху вноса на автомобили и на части за тях, произведени в Европейския съюз. Ройтерс напомня, че автомобилните тарифи в САЩ спрямо коли, произвеждани в Япония и в Южна Корея, бяха отменени след подписването на съответни двустранни търговски сделки, но преговорите на Вашингтон с Европейския съюз не напредват толкова бързо. САЩ вече веднъж отложи с шест месеца решението за въвеждане на високи тарифи за европейските автомобили. От Департамента по търговия на САЩ отказаха да коментира твърденията на Юнкер, предаде Ройтерс. Самите коментари на Жан-Клод Юнкер са най-ясният досега сигнал, че Вашингтон отново ще отложи въвеждането на високи мита за вносна на моторни превозни средства от ЕС, които биха имали огромен негативен ефект върху европейските производители на автомобили и върху редица автомобилни доставчици в Съединените щати, предаде  . През миналия месец Тръмп заяви, че Вашингтон продължава да води търговски преговори с ЕС, които имат за цел да се избегне налагането на по-високи тарифи засега. Американският финансов министър Стивън Мнучин пък похвали увеличените инвестиции в САЩ от страна на европейските производители на автомобили. Тези забележки дадоха надежда на европейските дипломати за още едно отлагане на решението на Вашингтон за автомобилните мита. По-рано тази седмица председателят на Комисията по финанси в Сената - Чарлз Грасли, който е критик на декларацията на администрацията на Тръмп, че вносът на автомобили е заплаха за националната сигурност, каза пред репортери, че също очаква ново отлагане на въвеждането на високи автомобилни мита. Той допълни, че американската администрацията не е отговорила на искането му да види пълния доклад по този въпрос. \"Смятам, че те са смутени да оповестяват публично какво всъщност се казва в доклада\", отбеляза Грасли. Ройтерс цитира неназован европейски дипломат да казва, че самите двустранни дискусии вървят в правилната посока, но изрази загриженост, че Тръмп може рязко да промени решението си в последния момент. Германският гигант BMW AG, който е най-големият автомобилен износител за САЩ за последните пет години, заяви през миналия месец, че е предупредил американските власти, че засилването на глобалната търговска война може да застраши работни места в неговия завод в Спартанбърг, Южна Каролина, който изнася около 70% от своята продукция. Както BMW, така и друга от водещите немски компании - Daimler AG, е инвестирала в разширяване на производствения капацитет на заводите си в Съединените щати. Най-големият германски автомобилостроител Volkswagen AG пък обеща през януари да инвестира 800 милиона долара и да добави хиляда работни места за изграждане на електрически автомобили в Чатануга, Тенеси.", "date": "2019.11.08", "title": "Юнкер: Тръмп няма да наложи мита върху вноса на европейски коли"}
{"url": "https://www.24chasa.bg/novini/article/7855061", "text": "Мащабна операция на ГДБОП и жандармерията се провежда в момента в град Павликени и околностите му, предаде  . Задържани са членове на престъпна група, която се занимава с лихварство. Засилено е полицейското присъствие в региона. До момента са арестувани 5-има души. Членовете на бандата са се занимавали с отпускане на незаконни заеми с огромни лихви и насилствени действия спрямо длъжници.", "date": "2019.11.08", "title": "ГДБОП провежда мащабна акция срещу лихвари в Павликени"}
{"url": "https://www.24chasa.bg/novini/article/7855064", "text": "Призовкар от Софийски районен съд е бил пребит по време на изпълнение на служебните си задължения. Това съобщиха от пресцентъра на съдебната институция, предаде  Служителят е станал жертва на побой. Нанесени са му удари с ритници и юмруци в областта на главата. Нападението е извършено в момент, в който той се опитал да предаде книжа на човек, който отказал да ги вземе. Нападателят е имал поне двама съучастници, информират още от СГС. За случилото се са информирани МВР и Районната прокуратура. Води се разследване. „В Софийския районен съд работят около 100 призовкари, които ежедневно посещават адреси на територията на град София и околностите, с цел връчване на призовки, съобщения и книжа”, уточняват от съдебната институция.", "date": "2019.11.08", "title": "Пребиха призовкар от Софийския районен съд"}
{"url": "https://www.24chasa.bg/novini/article/7855082", "text": "Новата посланичка на САЩ Херо Мустафа се представи за първи път пред българската общност във видео. Въпреки, че е само от 3 седмици дипломатката говори на български в цялото видео. Вижте повече в клипа качен от посолството на САЩ. \"Здравейте, аз съм Херо Мустафа, новият посланик на САЩ в България. Това съпругът ми Равниш и дъщерите Ариана и Ашла\" казва Херо Мустафа. Във видеото мъжът й е пита на английски дали наистина ще направи цялото видео, което е почти 2 минути на български, а посланичката отговаря: \"Ами уча български само от 3 седмици, но все пак мисля да опитам\". \"За нас е чест да представляваме Америка в тази красива страна, известна с богатата си история и култура. С нетърпение очакваме да опознаем удивителната природа на България. Ще се радваме да се запознаем с българи от всички крайща на българия. Впечетлена съм от хилядолетната история на България, от магията на фолклора, от силата на българския дух. Пристигам на тази позиция след 20 г. в дипломацията. През цялата си кариера съм се занимавала активно с енергийната сигурност, върховенството на закона и антикорупционните мерки. Искам да работа за задълбочаване на партньорството ни и за засилване на американските инвестиции в България. Вярвам, че като партньори и съюзници в НАТО - България и САЩ са по-силни заедно. Доскоро\", казва Херо Мустафа. В клипа им снимки от престоя на посланичката у нас.                                                                                                                                                                                                                                                                                                                       ", "date": "2019.11.08", "title": "Вижте как посланичката на САЩ Херо Мустафа се представя на български"}
{"url": "https://www.24chasa.bg/novini/article/7854085", "text": "Воден режим в Перник въвеждат до дни, риск има и за жителите на Радомир и Батановци. Причината е ниското ниво на водата в яз. “Студена”, заяви пред медии директорът на ВиК в града Иван Витанов. Най-вероятно ограничението за използване на вода ще е от 18 ноември. Според специалисти В момента има около 5,6 млн. кубика при обем 25 млн. кубика. От ВиК-Перник, казват, че не е имало контролирано изпускане. За да има такова, трябва разрешение от правителството, а то не е разрешавало. Вероятно в града ще има вода от 16 до 22 ч всеки ден, включително и през уикенда. През останалото време - без вода. “Още през май - след края на снеготопенето, стана ясно, че водата е малко”, казват перничани. Тогава от ВиК успокоили, че режим няма да има, вероятно са се надявали на дъждове. “Ситуацията в момента е критична, не сме на санитарния минимум, но безводието, което имаме вече 6 месеца, и много ниският приток от снеговалежите през миналата зима, изискват стопанисване на водата”, коментира областният управител на Перник Ирена Соколова. Според новоизбрания кмет на града Станислав Владимиров некомпетентно управление на ВиК е причината за водния режим, пред който се изправя сега градът. и предизборният период забави решаването на проблема. Ако имаше реакция по-рано, можехме да отидем на по-мек вариант на режим”, каза Владимиров. Според него не може кризата с водата в Перник да се обяснява със сушата, защото през юни в Чуйпетльово, където е вододайната зона на Перник, са паднали 135 литъра дъжд, което е повече от предходни години. Владимиров е категоричен, че ще провери поддържана ли е водата в яз. “Студена” на определено ниво, за да бъде извършен ремонтът на негова стена по сухия способ. “Не чувам никаква конкретика от управителя на ВиК. Дали въпросният господин има нужната квалификация, за да управлява подобна структура”, каза кметът. През септември регионалният министър Петя Аврамова съобщи, че строителните дейности по ремонта на стената на язовира са завършени. През октомври трябваше да започне реконструкция на водовземната кула. От отговора на министър Петя Аврамова на депутатски въпрос не стана ясно каква е причината ремонтът на язовира да се забави. Той започна през лятото на 2017 г. и съгласно подписания договор трябваше да приключи през януари 2019 г. Освен ремонта на язовирната стена трябваше да бъде ремонтиран още напорният водопровод, който е дълъг над 200 м, водоземната кула, основните изпускатели и пречиствателната станция. Освен това за Перник, което очевидно не е изпълнено по проекта. Той се финансира с 32 млн. лв. по заем от Световната банка отпреди 10 години за общинската ВиК инфраструктура. Владимиров заяви, че големият въпрос обаче е защо перничани не са уведомени официално от общината, че има толкова голям проблем. Владимиров припомни, че е поставил въпроса за намаленото количество на водата преди повече от 2 месеца от парламентарната трибуна. “Тогава исках отговор от министър Аврамова дали ВиК дружеството се управлява правилно, но не получих. Още тогава, когато обемът на водата в язовира достигна 10 млн. кубика, светна червената лампа, че ако продължи това засушаване, ще се изправим пред огромна и тежка криза. Но не бяха взети необходимите мерки”, заяви Владимиров. Обемът на язовир “Студена” е 25,2 млн. кубични метра. Водите му се използват приоритетно за питейно-битово водоснабдяване на Перник и околни населени места, както и за промишлено водоснабдяване и производство на електроенергия. Необходимите водни маси за питейно-битово водоснабдяване на Перник и района от язовира съгласно месечните заявки на “Водоснабдяване и канализация” ООД - Перник, от началото на 2019 г. са в размер на 1,55 млн. кубични метра на месец, те са удовлетворени приоритетно в пълен размер, включително и през октомври, обясниха от Министерството на околната среда и водите. Регистрираният приток към язовира от началото на 2019 г. е едва 11,896 млн. кубични метра при очакван прогнозен приток от 30,6 млн. за средна по влажност година. Това определя притока в язовир “Студена” до настоящия момент като приток за много суха година. Заради обема в язовира и минимален приток екоминистерството максимално ограничи водите за промишлени цели. Заявката на ВиК- Перник, за ноември е удовлетворена с количествата, одобрени в годишния график за много суха по влажност година с обезпеченост 95%, допълват още от ведомството. Съгласно прогноза на НИМХ в четвъртък в Западна България се очакват превалявания с количества между 1 и 5 л/кв.м, а в петък с количества между 5 и 15 л/кв.м.  С 10 метра е спаднало нивото на яз. “Огоста” в Монтана заради сушата. Гледката предизвика шок - кадрите приличат по-скоро на лунен пейзаж или пустиня, напукана от тримесечната суша. Водата не се използва за питейни нужди. Хората коментират, че това е най-ниското ниво от години. “Не е имало значителни валежи от месеци”, обясняват те. Според синоптиците обаче ноември най-сетне ще сложи край на сушата. Големият язовир събира водите на реките Огоста, Бързия и Златица. Строителството му трае 20 г. и завършва през 1986 г. Под водите му остават две села Живовци и Калиманица, родното село на писателя Йордан Радичков. При суша се показва камбанарията на запустялата църква “Свето Възнесение”, която при пълен обем е почти под вода. Водата от язовира се използва за производство на електричество в двете ВЕЦ - “Кошарник” и “Огоста”. Общият му обем е 506 млн. кубични м, като с цел осигуряване на техническата безопасност на язовирната стена и недопускане на негативни явления, максималният препоръчителен обем на завиряване на язовирното езеро при нормални условия е до 392 млн.м3. Към 7.11.2019 г. обемът му е 176,620 млн. м3, което е 35% от общия му обем. Регистрираният приток към него от началото на 2019 г. до края на октомври е 134,2 млн.м3, при очакван прогнозен приток от 255,91 млн. м3. Това определя притока в язовир “Огоста” до настоящия момент като приток за суха година.", "date": "2019.11.08", "title": "Иде режим на водата в Перник. Кметът: Защо хората не са уведомени за сериозния проблем"}
{"url": "https://www.24chasa.bg/novini/article/7854861", "text": "Точно преди 30 години в студеното и мрачно мазе на Института по социология на ул. \"Московска\" в София се събират на три пъти \"бащите\" на СДС. Домакин е Петко Симеонов. Брадясали и облечени с вълнени пуловери като бунт срещу костюмираните комунисти, те обсъждат каузата, идеите и принципите на опозиционното за времето си движение. Четвъртия път се срещат вече за по-официално в заседателната зала на института на 7 декември, за да го учредят. Сутринта термометърът показва минус 7 градуса, но към 11 часа живакът се вдига до нулата. В това време Желю Желев, Ангел Ахрянов, проф. Иван Николов и проф. Иван Джаджев отиват в Министерския съвет, за да искат разрешение за първия си официален митинг като Съюз на демократичните сили. Видът им ярко контрастира с този на вицепремиера Андрей Луканов. Той ги посреща в уютния си и просторен кабинет на \"Дондуков\" 1, гладко избръснат и само по риза. Парното е надуто с всичка сила и той е свалил сакото. Желю Желев подхваща разговора с информацията, че са основали СДС и искат разрешение за митинг пред храм-паметника \"Александър Невски\" още на следващия ден. Всъщност двамата се познават отпреди това.", "date": "2019.11.08", "title": "\"168 часа\": Мая и краят на синята идея"}
{"url": "https://www.24chasa.bg/novini/article/7855091", "text": "Намериха 93-годишния Найден Найденов, който се изгуби в София на 6 ноември, съобщи  Той загубил ориентация, лутал се е и попаднал на труднодостъпно място, където днес е бил открит. Възрастният мъж е приет за преглед и лечение в Пирогов, но цялостното му състояние е добро. Освен до полицията, близките му помолиха за съдействие и в социалните мрежи, като много хора се отзоваха. „Благодарим на всички, които помогнаха, споделяха поста, даваха информация! Без вас трудно щяхме да се справим“, щастливи са близките му.", "date": "2019.11.08", "title": "Намериха 93-годишния Найден Найденов, който се изгуби в София"}
{"url": "https://www.24chasa.bg/novini/article/7855072", "text": "През есента на 1989 г. хората излязоха по улиците под заплаха да изгубят свободата си, за да постигнат свобода за всички. Това се посочва в изявление на председателя на Европейската комисия Жан-Клод Юнкер по повод 30-годишнината от събитията на 9 ноември 1989 година, предава БТА. Смелостта на европейците срути стени, единството им вдъхнови света, а мирната революция промени завинаги посоката на историята, добавя Юнкер. Хората излекуваха европейския континент, разделен от война, и помириха историята и географията на Европа. Вместо да страдат от историята, хората създадоха история. Благодарение на тях младите европейци оттогава живеят в мир и свобода, пътуват и обичат без граници, допълва той. За мен 9 ноември носи незабравим спомен. След тежка катастрофа на пътя и три седмици в кома, се събудих на този ден през 1989 г. с поразителната картина по телевизията от падането на Берлинската стена. Чувството бе неописуемо - това беше повратен момент в световната политика и началото на нов живот за нашия континент, и лично за мен, пише Юнкер.", "date": "2019.11.08", "title": "Юнкер: Преди 30 г., вместо да страдат от историята, европейците създадоха история"}
{"url": "https://www.24chasa.bg/novini/article/7853740", "text": " е водещ университет в Холандия, доказан лидер в обучението по икономика, бизнес науки и право. На 13 и 14 ноември представители на учебното заведение ще гостуват в България, за да се срещнат с кандидат-студенти, които се интересуват от възможностите за обучение в Холандия. Събитието е организирано от агенция за образование „Скай Лайнс“ и ще се проведе на: ! • Tilburg University попада в   в сферите: бизнес, икономика, право и психология  В други класации Tilburg се нарежда на: •   в областта на    •   в света за обучение по   •   в света за обучение по    • в света за обучение по    •   за обучение по    За учебната 2020/2021 година учебното заведение предлага следните    На магистърско ниво можете да избирате сред над   в това число:  Присъствието на събитията е безплатно. Възможност за безплатна регистрация ще откриете  .", "date": "2019.11.08", "title": "Презентации на Tilburg University – лидер в обучението по икономика, бизнес науки и право"}
{"url": "https://www.24chasa.bg/novini/article/7854538", "text": "Кола се е размазала тежко на \"Банско шосе\" в София, научи \"24 часа\". Тя се е ударила в огради. На място има линейка и полиция. Шофьорът, който непрекъснато е пиян и напушен, целият е в кървища, коментират свидетели на инцидента. Вероятно пак е бил неадекватен и сега. Катастрофиралият тази сутрин е опитал да избяга, но са го спипали униформените, стана ясно по-късно.                                                                                                                                                                                                                                                                                                                                ", "date": "2019.11.08", "title": "Кола се размаза тежко на \"Банско шосе\""}
{"url": "https://www.24chasa.bg/novini/article/7854540", "text": "Парламентът удължи с два месеца срока на действие на Временната анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани Причината за удължаване на срока е нуждата от допълнително време за цялостен анализ на събраната в процеса на работа информация и за изготвяне на доклад, се посочва в мотивите за решението.  Преди това депутатите ратифицираха сключеното чрез размяна на ноти на 22 юли 2019 г. Споразумение за изменение на Спогодбата между правителството на Република България и Международната организация на франкофонията относно функционирането на Франкофонския институт по администрация и управление в София.", "date": "2019.11.08", "title": "Удължиха с два месеца работата на комисията за схемите за получаване на гражданство"}
{"url": "https://www.24chasa.bg/novini/article/7854590", "text": "По 5 години и 6 месеца лишаване от свобода получиха двама участници в група за производство и разпространение на фалшиви банкноти, съобщиха от прокуратурата.", "date": "2019.11.08", "title": "По 5 г. и 6 м. затвор получиха двама разпространители на фалшиви пари"}
{"url": "https://www.24chasa.bg/novini/article/7854592", "text": "\"Отново бяхме свидетели на кампания и гласуване в разрез с основните стандарти за честни и свободни избори. Отново трябваше да се борим с купен вот, корпоративен натиск и гласуване от страх\". Това се казва в писмо, изпратено от Корнелия Нинова до посланиците на европейските държави, ОССЕ и Съвета на Европа относно проведените местни избори, съобщиха от пресцентъра на БСП. Председателят на БСП подчертава, че въпреки усилията на правителството да постави БСП в ъгъла чрез намаляване на държавното финансиране за партиите и упражняване на натиск върху кандидатите, БСП отбеляза значителен ръст в подкрепата за кандидатите си. Нинова отбелязва, че на места резултатите са били откровено фалшифицирани, имало е изкривяване на вота и посочва за пример София, където по нейните думи манипулациите на гласуването и резултатите са били безпрецедентни.  \"Нещо повече, след като изборите минаха, репресиите срещу поддръжниците на БСП не спряха. Кандидатът за кмет на Ловеч Радина Банкова е със запорирани от НАП сметки. Изпълнителното производство се основава на неправилни данни, подадени от НАП. Един от нашите поддръжници, детска учителка, беше незабавно уволнена дисциплинарно\", продължава Корнелия Нинова. Със запахи от уволнение са се сблъскали и други симпатизанти на партията, заети в общински дружества и администрация.  В писмото Нинова ясно заявява готовността на партията да защити всеки неин поддръжник с всички политически и законови средства. \"Моля Ви за подкрепа в мисията ни да превърнем България в свободна и демократична държава, където основните принципи като свобода на волята, честните избори и върховенството на закона са норма\", завършва тя. Ето и пълния текст на писмото: Ваше превъзходителство, Както вече знаете, в България се проведоха редовни избори за местна власт и бяха избрани членовете на общински изборни органи. Въпреки усилията на правителството да постави БСП в ъгъла чрез намаляване на държавното финансиране за партиите и упражняване на натиск върху кандидатите, БСП отбеляза значителен ръст в подкрепата за кандидатите си. Бих искала да използвам случая да Ви информирам за нашата оценка за проведените избори. Отново бяхме свидетели на кампания и гласуване в разрез с основните стандарти за честни и свободни избори. Отново трябваше да се борим с купен вот, корпоративен натиск и гласуване от страх. Не само тези практики изкривиха резултата от гласуването, на места резултатите бяха откровено фалшифицирани. Един очевиден пример бяха резултатите в София, където манипулациите на гласуването и резултатите бяха безпрецедентни. Нещо повече, след като изборите минаха, репресиите срещу поддръжниците на БСП не спряха. Кандидатът за кмет на Ловеч Радина Банкова е със запорирани от НАП сметки. Изпълнителното производство се основава на неправилни данни, подадени от НАП. Един от нашите поддръжници, детска учителка, беше незабавно уволнена дисциплинарно. Подобно е положението със свекървата на кандидат за общински съветник. Други наши симпатизанти, заети в общински дружества и администрация, също са били заплашвани с уволнение. Имаме случаи, когато започва данъчна проверка срещу наши кандидати. БСП е твърдо решена да защити всеки наш поддръжник с всички политически и законови средства. Но това не може да продължава повече. Още веднъж Ви моля за подкрепа в мисията ни да превърнем България в свободна и демократична държава, където основните принципи като свобода на волята, честните избори и върховенството на закона са норма.", "date": "2019.11.08", "title": "Нинова до европейските посланици: Да превърнем България в свободна и демократична държава"}
{"url": "https://www.24chasa.bg/novini/article/7854613", "text": "БСП не си позволява да дава съвети на президента. Той изпълни конституционната възможност, която му е дадена, каза Корнелия Нинова за решението на президента Радев да върне процедурата за избор на нов главен прокурор. Позицията на БСП е, че един човек не е истинско състезание. Само Борисов можеше да направи истинско състезание, но той е част от уговорката да има един единствен кандидати, добави лидерката на БСП и се обърна се към лидерите на другите партии да не прибягват към натиск над членовете на ВСС. Нинова каза още, че не вижда политически мотиви в действията на а президента. Случаят коментираха и от ДПС. \"Народни представители и политически партии не трябва да коментират тази процедура. Коментарът на всеки политик е опит за влияние\", каза депутатът от ДПС Хамид Хамид. \"От тук насетне процедурата трябва а продължи. Решението е изцяло на ВСС\", каза депутатът от ГЕРБ Красимир Ципов и напомни, че тази реформа в съдебната власт за приемането на главен прокурор се е случила с предложения на членове на \"Демократична България\", които сега са в основата на протестите срещу назначаването на Иван Гешев. Относно предложението на свой кандидат от правителството - това е законова възможност, но не е задължение. Ако бяхме упражнили това правомощие щяха да възникнат много въпроси, добави Ципов.", "date": "2019.11.08", "title": "Нинова: БСП не съветва президента за назначаването на Гешев (Обновена)"}
{"url": "https://www.24chasa.bg/novini/article/7854678", "text": "\"Българските полицаи успешно се борят с престъпността, контрабандата, нелегалната миграция и резултатите от тяхната работа са много добри\", написа днес в профила си във фейсбук премиерът Бойко Борисов. \"Благодаря им и ги поздравявам за днешния професионален празник. Честит имен ден на всички именици, бъдете живи и здрави!\", пише още Борисов.", "date": "2019.11.08", "title": "Борисов поздрави полицаите на професионалния им празник"}
{"url": "https://www.24chasa.bg/novini/article/7854688", "text": "Съвсем нормално е службите да подкрепят Иван Гешев за нов главен прокурор. Те ежедневно работят с него, и аз съм работил. Кой, ако не те, може да даде оценка за неговата работа. С него съм работил добре и знам, че притежава всички нужни качества. Това каза вътрешният министър Младен Маринов пред журналисти в парламента днес. Не мога да коментирам решението на президента Румен Радев. Това са си негови конституционни права и той ги е упражнил, категоричен бе той. По повод изборните нарушения Маринов обясни, че полицията е проверила всеки сигнал и си в свършила работата, както трябва. Подчерта, че сигналите дори били по-малко от тези през 2015 г. По-рано днес бе обран банков клон в кв. “Сухата река” в столицата. Маринов коментира така случая: Колегите работят все още по този случай. Малко е информацията, която постъпва. Хубавото е, че няма пострадали. Служителката, която е била, не е пострадала. Няма произведени изстрели.", "date": "2019.11.08", "title": "Маринов: Нормално е службите да подкрепят Гешев, те работят с него ежедневно (Обновена)"}
{"url": "https://www.24chasa.bg/novini/article/7854693", "text": "Ирландската полиция стартира акция срещу превозвачески компании, които оперират в граничния район, като вниманието е съсредоточени върху „български маршрути за контрабанда“, за които се смята, че се използват от престъпници за нелегален внос в страната, съобщи днес ирландското издание „Джърнъл“. Вчера органите на реда потвърдиха за значителен брой обиски в района на Монахан (северната част на Ирландия), извършени от Бюрото за незаконно придобито имущество. Конфискувани са голям брой превозни средства и документация. Акцията не е свързана с разследването на трагедията с камиона-ковчег с българска регистрация в Есекс, подчертава полицията. Но тя е получила значителна информация за предполагаеми незаконни контрабандни операции, извършвани преди около две седмици по границата със Северна Ирландия. Източници, запознати с разследването, заявяват, че „значителна информация“ е предадена на полицията в Ирландия и Северна Ирландия за незаконна търговия от регистрирани в България превозни средства и ирландския пазар. В рамките на разследването е конфискуван регистриран в България ТИР. Около 20 банкови сметки с над 200 000 евро са запорирани. Конфискувани са още автомобили, документи, електронни устройства и пари в брой. Ирландската полиция заяви, че разследването е от миналата година, но от две седмици е получило нов тласък. Органите на реда отдавна имат подозрения към регистрираните в България, много от тях във Варна, превозни средства, които оперират в Ирландия. Вчерашните обиски са свързани с дейността на семейство, което има компании в Ирландия, в Северна Ирландия и в България.", "date": "2019.11.08", "title": "Ирландската полиция с акция срещу регистрирани у нас превозни средства"}
{"url": "https://www.24chasa.bg/novini/article/7854605", "text": "Отказът на президента Румен Радев да подпише указа за назначаване на Иван Гешев за главен прокурор предизвика отзвук в световните медии. \"Ню Йорк Таймс\", \"Вашингтон поуст\", \"Евронюз\" и \"Ройтерс\" коментираха случая.    В четвъртък президентът Румен Радев блокира назначаването на новия главен прокурор на България, чиято кандидатура предизвика протести по улиците, коментира \"Ню Йорк Таймс\". Ролята на главния прокурор е ключова за справянето с корупцията в България, която е най-корумпираната страна в ЕС според организацията \"Трансперънси интернешънъл\". Действието на президента е символично, тъй като той може да блокира назначаването само веднъж. Ако ВСС отново реши да подкрепи Гешев, както се очаква, Радев ще трябва да го приеме безусловно.   Въпреки политическата воля за справяне с престъпността София все още не е вкарала в затвора нито едно високопоставено лице по обвинение в корупция. ", "date": "2019.11.08", "title": "Световни медии: Отказът на Радев да назначи Гешев е символичен"}
{"url": "https://www.24chasa.bg/novini/article/7854698", "text": "Валута с левова равностойност над 137 000 лева задържаха митническите служители от ГД „Митническо разузнаване и разследване“, съобщиха от Агенция \"Митници\". На 31.10.2019 г. на МП Стрезимировци митническите служители спират за проверка влизащ у нас микробус с шведска регистрация, в който пътуват двама мъже. При огледа на няколко места в превозното средство, подпъхнати зад сенника и седалка са открити 630 000 шведски крони, 10 000 евро и 1300 щатски долара. Валутата с обща левова равностойност около 137 662 лева е иззета и е образувано досъдебно производство по описа на ГД МРР под надзора на РП Перник.", "date": "2019.11.08", "title": "Митничари задържаха валута за над 137 000 лева (Снимка)"}
{"url": "https://www.24chasa.bg/novini/article/7854702", "text": "Пекин обяви по-стриктни мерки за превенция и контрол на късогледството, известно още като миопия, сред децата в града. Според плана, обявен в четвъртък от пекинската управа, превенцията и контролът на миопията ще бъдат използвани като индекс за оценка на властите в отделните райони и училища, като отчитането на лоши резултати в три последователни години, те ще бъдат подведени под отговорност, предаде  . Центърът за интервенции и защита на зрението на децата, установен в пекинската болница „Тунжън\", най-реномираната очна болница в Китай, ще работи заедно с местните заведения за първична и вторична профилактика, градския център за контрол на заболяванията, както и големите болници, в ограничаването на разпространението на късогледството сред учениците. Сред мерките, включени в плана са: ограничаване на препадаването с помощта на електронни устройства; забрана на видео игрите за деца под 8 г.; използване на електронни устройства не повече от час дневно; редовни почивки за учениците и занимания на открито не по-малко от час на ден и др. Освен това се планира въвеждането на стандарт за намаляване на академичната натовареност, която се смята, че е свързана с късогледството. Целта на градската управа е процентът на децата под 6-годишна възраст с късогледство да бъде понижен на 3% до 2030 г. Късогледството става все по-разпространено сред китайците, особено младите. Изследва на СЗО показва, че хората, страдащи от късогледство в Китай са достигнали 600 милиона.", "date": "2019.11.08", "title": "Пекин ускорява мерките за опазване на зрението на децата"}
{"url": "https://www.24chasa.bg/novini/article/7854634", "text": "Временно се ограничава движението в изпреварващата лента при км 172 на АМ \"Тракия\" в посока София поради пътнотранспортно произшествие. Това съобщиха от Агенция \"Пътна инфраструктура\". Трафикът се осъществява в активна и аварийна лента. Шофьорите е необходимо да карат с повишено внимание и съобразена скорост.", "date": "2019.11.08", "title": "Катастрофа затапи изпреварващата лента на \"Тракия\" към София"}
{"url": "https://www.24chasa.bg/novini/article/7854743", "text": "Двама нови от листата на ГЕРБ влизат в Столичния общински съвет. Като общински съветници във вторник ще се закълнат мениджърът Борис Петров и директорът на 119-о училище в София Диян Стаматов. Това става ясно от решения на ОИК - София. Петров влиза на мястото на избраната за четвърти път за кмет на София Йорданка Фандъкова, която беше водач на листата на ГЕРБ. Стаматов пък става общински съветник, след като избраната Валя Чилова се отказва от мястото. Чилова е дългогодишен общински съветник. В СОС е от 2008 г. Тя е и председател на една от структурите на ГЕРБ - Предприемачи-ГЕРБ. В предишния мандат беше шеф на инженерната комисия в СОС. Чилова бе начело на работната група, която подготви решението за търсене на външен стратегически инвеститор в “Топлофикация - София”, както и водеше преговорите със “Софийска вода” за подписване на анекс към концесията през 2018 г. С него дружеството се ангажира до края на концесията през 2025 г. да инвестира още над 360 млн. лв. във ВиК мрежата. Разместване има и в листата на ВМРО. Очаквано водачът и кандидат за кмет на партията Ангел Джамбазки остава евродепутат, а на негово място в СОС влиза шефът на Националния младежки комитет на ВМРО Михаил Петров, който е адвокат. Първото заседание на новия СОС ще е във вторник. То е насрочено от областния управител на София Николай Пехливанов. Тогава всички избрани за съветници и кметове ще положат клетва. След това новите общинари трябва да изберат председател на СОС с тайно гласуване.", "date": "2019.11.08", "title": "Размествания в СОС: влизат двама нови от ГЕРБ и юрист от ВМРО вместо Джамбазки"}
{"url": "https://www.24chasa.bg/novini/article/7854759", "text": "Подвеждаща про- и антитурска пропаганда се разпространява в социалните медии във връзка с операцията на турската армия в Сирия, съобщава Асошиейтед прес. С навлизането на турските сили в Северна Сирия в началото на октомври поддръжници на офанзивата предприеха различен вид кампания - онлайн. Десетки снимки, на които се виждат турски военни, гушнали бебета, хранещи гладни малки деца и пренасящи възрастни жени се завъртяха в туитър и инстаграм, където бяха харесвани, споделяни и гледани хиляди пъти, благодарение и на популярни хаштагове. Само че някои от снимките не бяха на турски военни. Никоя от тях не беше скорошна, а някои бяха направени в други части на Сирия, несвързани с операцията, и дори в други части на света, отбелязва АП. Същевременно прокюрдски постове в социалните медии лъжливо приписваха на Турция ужасяващи кадри с военни атаки и жертви на войната, пише още агенцията. Сред тези туитове беше и снимка на момиче с тежки изгаряния по лицето, която имаше за цел да покаже, че Турция е използвала бял фосфор срещу кюрдите. В действителност тази снимка от 2015 г. е била заснета от фоторепортер на Ройтерс в Йемен. Профили в туитър - част от които създадени само седмици преди офанзивата в Сирия - споделят позитивни, но подвеждащи снимки на турски войници, свързани с хаштагове като #TurkishArmyForThePeace и #TurkeyIsJustKillingTerrorists. Една от разпространените снимки например, на която турски войник дава вода на сирийско момиче, всъщност е направена от фотограф на АП през 2015 г. Друга снимка, заснета от АП през 2010 г., претендира, че показва как турски войници носят сирийка. Макар че в много от случаите турската офанзива се представя в добра светлина чрез невярно предадени снимки, циркулиращи в социалните медии, има редица примери и за обратното. В началото на октомври бившият кмет на Анкара и други профили в туитър публикуваха кадри на предполагаема турска атака срещу кюрдите в Сирия. Видеото беше споделено и гледано хиляди пъти, а Ей Би Си Нюз го излъчи. Оказа се обаче, че то е било заснето на военна демонстрация в Кентъки и Ей Би Си по-късно се извини, че е пуснала записа в ефир.", "date": "2019.11.08", "title": "Фалшива про- и антитурска пропаганда се върви в социалните медии"}
{"url": "https://www.24chasa.bg/novini/article/7854786", "text": "Европейската агенция за гранична и брегова охрана стартира кампания за набиране на първите наднационални европейски гранични сили, съобщиха от ГД \"Гранична полиция\". За първи път Фронтекс ще има собствен униформен състав/постоянен корпус/, работещ под знамето на Европейския съюз. Агенцията търси своите нови служители сред представители на националните гранични служби, полицията, военните или други правоприлагащи структури, които да се присъединят към първите наднационални европейски гранични сили. Постоянният корпус ще изпълнява различни задачи, свързани с граничния контрол и управлението на миграцията в помощ на страните-членки на ЕС. Това включва проверка на самоличност и документи, гранично наблюдение и връщане на хора, които незаконно пребивават в Европейския съюз. По този начин Фронтекс ще може да подпомага държавите-членки на ЕС при предизвикателства на техните граници със собствен състав и оборудване . Граничните служители на агенцията, заедно с националните офицери от европейските страни, ще работят главно на външните граници на ЕС. Първата кампания е за набиране на над 700 гранични служители на Фронтекс. Кандидатите ще могат да кандидатстват до16 декември 2019 г. Преди граничните служители на агенцията да започнат своята работа, всеки ще трябва да завърши шест месеца обучение и да премине тестове, за да гарантира, че притежава необходимите умения за съвместна работа на външните граници, в съответствие с приложимото законодателство на ЕС и етичните стандарти. Първите гранични служители ще бъдат готови да поемат новите си задачи през януари 2021 г.", "date": "2019.11.08", "title": "Фронтекс набира гранични служители"}
{"url": "https://www.24chasa.bg/novini/article/7854810", "text": "Маскиран мъж с пистолет в ръка обра банка в столичния квартал Сухата река. По първоначални данни той е нахлул в банковия клон с оръжие, заплашил служителката на касата, която му дала парите, а мъжът избягал, разказа главният секретар на МВР гл. комисар Ивайло Иванов.  Той посочи, че обирът е бил заснет от камерите. В момента са организирани заградителни мероприятия.  Полицията издирва извършителя.", "date": "2019.11.08", "title": "Маскиран с пистолет задигна 1000 лева от банка в София"}
{"url": "https://www.24chasa.bg/novini/article/7854824", "text": "Модният дизайнер Патрик Луи Вюитон почина във Франция на 68-годишна възраст. Това беше съобщено на страницата в инстаграм на Louis Vuitton, предаде  . Причините за смъртта на дизайнера не се съобщават. Патрик Луи Вютон е правнук на основателя на модната къща Louis Vuitton. Модната къща Louis Vuitton е основана от Луи Вюитон през 1854 година във Франция. Тя е специализирана в производството на куфари и чанти, модни дрехи, парфюми и луксозни аксесоари под същата марка.", "date": "2019.11.08", "title": "Почина модният дизайнер Патрик Луи Вюитон"}
{"url": "https://www.24chasa.bg/novini/article/7854853", "text": "\"Президентът просто изпълни Конституцията. Конституцията дава правото, както да подпише указ, така и да върне кандидатурата. В случая той се възползва от едно от конституционните си правомощия. Аз мога да коментирам мотивите като юрист, като гражданин, но не е редно да ги коментирам, с оглед на това, че към момента съм действащ главен прокурор. Коментирам ги така: Президентът има право да върне, дори без мотиви, в конкретния случай ние чухме изложени мотиви, дали ги споделям, или не - е съвсем отделен въпрос\", коментира Цацаров, предаде  . : \"Благодаря на президента, защото спази Конституцията и се произнесе в обозрим срок, както казва. Благодаря и на професионалната общност на прокурорите и следователите, която явно седи зад мене при този избор, защото този избор е чисто професионален, а не политически. И на последно място мога да кажа, че благодаря на целия ВСС - тези, които гласуваха за мен на изслушването, и тези, които бяха против мен, защото се проведе една открита, прозрачна, публична процедура при спазване на законовите изисквания. Процедурата продължава. Надявам се, че ВСС ще продължи по този начин - със спазване на закона и провеждане на открита и публична процедура\". Според Цацаров ВСС може да се произнесе за избора на нов главен прокурор веднага след публикуването на отказа на президента в Държавен вестник. Заедно с Гешев двамата участваха в парламента в регулярна среща с представители на Венецианската комисия. Председателят на Върховния административен съд Георги Чолаков коментира във Варна ситуацията с избора на нов главен прокурор, след връщането за прегласуване от президента. Чолаков каза още, че в понеделникът изтича срокът за оспорване на решенията от местните избори, но в някои съдилища има вече по 10-11 дела. Все още обаче не е образувано дело за касиране на избора на Йорданка Фандъкова за кмет на София.", "date": "2019.11.08", "title": "Цацаров: Румен Радев просто изпълни Конституцията"}
{"url": "https://www.24chasa.bg/novini/article/7854867", "text": "Свидети сме на негативни тенденции в демографските процеси. Възрастните хора са приоритет за социална политика, каза вицепремиерката Марияна Николова на парламентарен контрол. Тя обясни, че е предвидено от 1 юли 2020 г. всички пенсии, отпуснати отпуснати до 31 декември 2019 г. да се увеличат със 6,7%. Със същия процент и от същата дата се увеличават минималната пенсия за осигурителен стаж и възраст, както и социалната пенсия за старост. Така се очаква средния размер на пенсията през 2020 г. да достигне 412,28 лв. Догодина за изплащане на пенсии са предвидени над 10,5 млрд. лв. По данни на НСИ заетостта при хората от 55-64 г. нараства с 15% и така достига до 60,7% през 2018 г. Продължава да намалява безработицата сред по-възрастните. Безработните над 50-годишна възраст са една от приоритетните групи при насърчаването на заетостта, каза още министър Николова и добави, че за тях са осигурени квалификационни курсове.", "date": "2019.11.08", "title": "Средната пенсия ще достигне 412 лв. за 2020 г. (Обновена)"}
{"url": "https://www.24chasa.bg/novini/article/7854710", "text": "Китайското правителство ще предприеме засилени мерки, с които да гарантира снабдяването със земеделска продукция и поддържа цените стабилни, реши Държавният съвет на заседание оглавявано от премиера Ли Къцян в сряда. На срещата бе подчертано, че селскостопанското производство като цяло се развива стабилно през тази година. Зърнената продукция се очаква да се задържи над 650 милиарда килограма за пета поредна година, съобщи  Серията от мерки за бързо възстановяване на производството на свинско месо се изпълняват. Скорошните скокове на цените на някои продукти, главно месо, морски дарове, яйца, мляко, плодове и зеленчуци, доведоха до повишаване на общите цени и засегнаха живота на местните. На заседанието бе изискано да се ускорят усилията за възстановяване на производството на свинско месо, чрез премахване на неоправдани забрани за фермерите в страната. В същото време е необходимо повишаване на производството на птиче, телешко и овнешко месо, евентуално използване на резервите, за да се предотвратят скокове в цените на някои продукти.", "date": "2019.11.08", "title": "Китай предприема по-силни мерки за гарантиране на доставките на земеделска продукция"}
{"url": "https://www.24chasa.bg/novini/article/7854877", "text": "По   в България всеки трябва да започне да носи своята отговорност. Моите действия и мотивите ми относно указа са изцяло в рамките на моите правомощия. Това заяви президентът Румен Радев в родното си село Славяново. Оценката за професионалните и етични качества на кандидатите и техният избор са изцяло правомощие на Висшия съдебен съвет. Негова е и отговорността пред обществото, коментира държавният глава връщането на кандидатурата на Иван Гешев за главен прокурор на ВСС. Нека не спекулираме, нито искаме да влияем с прогнозни действия. На ход сега е ВСС, каза Радев в отговор на въпрос дали ако ВСС отново гласува за Иван Гешев президентът ще се обърне към конституционния съд. По повод замисляната среща на президента с партиите и МВР по повод изборите Радев посочи, че сложността на проблема е над 600 000 недействителни бюлетини, множество сгрешени протоколи от СИК, множество сигнали за корпоративен и купен вот, изчезнали преференции. Това не може да бъде оценка за провеждане на един нормален изборен процес, смята Радев. Той е на мнение, че всичко това ерозира доверието в изборите и отблъсква гражданите от урните и от това страдаме всички и най-вече демокрацията. Точно по тези причини ще събера и представители на парламентарно представените партии, и ръководството на ЦИК и органите на реда, когато имам достатъчно данни и ги анализирам със своя екип и имаме някакви рационални предложения, уточни президентът, предаде БТА. Очевидно така не трябва се правят избори, 21-и век сме все пак, обобщи Радев. Държавният глава поясни, че има защитни механизми срещу неразбирането как да се гласува и посочи машинния вот или електронно дистанционно гласуване. Невъвеждането на такива способи Радев оцени като липса на воля да имаме прозрачни избори - всеки един се справя например с мобилните телефони и с банкоматите. Радев е в селото на родителите му Славяново за литургия по случай храмовия празник на местната църква \"Св. Архангел Михаил\". Литургията бе отслужена от старозагорския митрополит Киприан.    ", "date": "2019.11.08", "title": "Румен Радев след отказа да назначи Гешев за нов главен прокурор: На ход сега е ВСС (Снимки)"}
{"url": "https://www.24chasa.bg/novini/article/7854660", "text": "Помирението, регионалното сътрудничество и поддържането на добросъседски отношения са ключови фактори за европейската интеграция на Западните Балкани, заяви министър-председателят Бойко Борисов в речта си пред участниците в лидерската среща „Стратегически диалог за Западните Балкани“ в Женева. Според премиера Борисов, за да има стабилност и икономически прогрес и за да се промени имиджа на региона в положителна посока, старите дрязги и напрежения, както и езикът на омразата и ксенофобията трябва да останат в миналото. По думите на българския министър-председател, превъзмогването на наследството от миналото може да се случи на основата на споделените ценности като толерантност,приобщаващите действия и взаимното доверие. Премиерът Борисов акцентира върху значението на регионалното сътрудничество и посочи Берлинския процес като един от многото успешни примери в тази посока. „България доказа, че е държава-членка, която може успешно да поеме отговорност за развитието на европейския проект. Това ни дава и увереност, че със съвместни усилия ще се справим успешно и с председателството на Берлинския процес, което за нас е следващо предизвикателство“, отбеляза министър-председателят. Премиерът Борисов напомни, че догодина на страната ни предстои да поеме тази високо отговорна задача, съвместно с Република Северна Македония. Борисов беше категоричен, че като председател на Берлинския процес България ще продължава да насърчава интеграционния процес на страните от Западните Балкани, защото той е инструмент за постигане на устойчива стабилност, сигурност, мир и просперитет в региона. Министър-председателят Бойко Борисов специално се обърна към Република Северна Македония и към Албания с призив да не се отказват от усилията си по пътя към членството в ЕС. Според премиера, без да се обезкуражават те следва да продължат да работят с неотслабващ темп в посоката, която гарантира най-голям шанс за успешно развитие на целия регион на Западните Балкани, а именно - европейската интеграция. Премиерът Борисов фокусира вниманието на участниците в срещата и върху темата за бъдещето на младите хора в Западните Балкани. „Те желаят да живеят в условията на чиста околна среда, добро образование, стабилни и отворени общества и достойни работни места. Ако тези основни елементи са осигурени, младежите могат да бъдат фактор за просперитет и надежда за региона“, заяви Борисов. Според него в противен случай разочарованието на младото поколение може да доведе не само до увеличаване на „изтичането на мозъци“ и на емиграцията, но – много по-тревожно и дори опасно – до поддаване на екстремистки и радикални влияния и настроения. В заключение министър-председателят Бойко Борисов благодари на организаторите на срещата. Премиерът приветства дейността на Световния икономически форум в подкрепа на публично-частното сътрудничество в Западните Балкани. Борисов изтъкна, че тази активност се вписва и в редица от областите, в които България също работи в региона: по-добра свързаност във всичките й измерения - транспортна, енергийна, дигитална, контакти между хората, постигане на стабилност, икономически растеж и създаване на реални перспективи за младите хора от региона да се реализират в своите национални държави.", "date": "2019.11.08", "title": "Борисов: Помирението и регионалното сътрудничество са ключови за евроинтеграцията на Западните  Балкани (Обновена)"}
{"url": "https://www.24chasa.bg/novini/article/7854927", "text": "Тази нощ в град Борован е бил запален недвижим имот на общински съветник от БСП след продължителни заплахи да не присъства на днешната сесия, на която ще се избира председател на общинския съвет. Това каза пред журналисти в парламента депутатът от БСП Иван Иванов. Той е бил заплашван или да не присъства на сесията, или да гласува за определен кандидат, след което е бил запален негов недвижим имот. Искаме да подчертаем, че БСП ще защитава всички пострадали от репресия, или които ще бъдат репресирани в бъдеще. В момента е впрегнат целия държавен репресивен апарат, включително и криминалният контингент, за да се мачкат всички неудобни на управляващите, каза още той. Подчерта, че от БСП ще искат обяснение какво се знае по случая от министъра на вътрешните работи Младен Маринов.", "date": "2019.11.08", "title": "Запалиха къщата на общински съветник на БСП в Борован"}
{"url": "https://www.24chasa.bg/novini/article/7854941", "text": "Няма непроверен сигнал за купуване на гласове, няма недокладван сигнал в прокуратурата, увери в кулоарите на парламента вътрешният министър Младен Маринов. Според сравнението, което направи с местните избори през 2015 г., сега е имало значително по-малко сигнали за нарушения на изборния процес. Процентно досъдебните производства на база на подадените сигнали се запазват, увеличени са протоколите за предупреждение - те се съставят, когато при проверка на сигнала не са събрани достатъчно данни за образуване на досъдебно производство, законът за МВР дава правомощия на полицейския служител да състави такъв протокол, обясни министърът. Реално това е и претенцията, която се извършва, допълни той.", "date": "2019.11.08", "title": "Маринов: Няма непроверен сигнал за купуване на гласове"}
{"url": "https://www.24chasa.bg/novini/article/7854890", "text": "Министърът на туризма Николина Ангелкова ще проведе днес следобед в Банско работна среща с контролните органи, местната власт, туристическия бранш и бизнеса за готовността за новия зимен сезон. Подобни срещи министър Ангелкова провежда редовно всяка година в началото на сезона в най-големите ни зимни курорти. На срещата се очаква представители на полицията, данъчните служби, РЗИ и др. контролни органи да коментират мерките, които са предприели за безпроблемно протичане на сезона и посрещане на хилядите туристи в Банско.", "date": "2019.11.08", "title": "Министър Ангелкова обсъжда готовността за зимния сезон в Банско"}
{"url": "https://www.24chasa.bg/novini/article/7854951", "text": "Несъобразени изкопни работи на строителна фирма са причината за прекъсването на електрозахранването в кв. Надежда в столицата. Скъсан е кабел 20 kV, собственост на ЧЕЗ Разпределение България, като в резултат тази сутрин спря токът на 4000 домакинства и фирми за близо 60 минути. Екипи на компанията положиха усилия за бързото отстраняване на повредата и връщане на съоръженията към нормален режим на работа. ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл ", "date": "2019.11.08", "title": "4000 клиенти на ЧЕЗ Разпределение в столичния кв. Надежда останаха без електрозахранване заради строителна фирма"}
{"url": "https://www.24chasa.bg/novini/article/7854918", "text": "Представете си, че шофирате със 100 км в час и възниква рискова ситуация на пътя. Колата ви успява да реагира и да натисне спирачките след по-малко от милисекунда и е изминала едва още 3 сантиметра, преди да започне да спира. Ако човек шофира със 100 км в час, докато натисне спирачките, колата ще е изминала 33 метра. Това не е сцена от научнофантастичен филм, а напълно реална ситуация, коята ще се случи с пускането на 5G мрежи от телекомите. Защото новата технология ще даде възможност за развитието на т.нар. свързани автономни автомобили, които се самоуправляват без директна човешка намеса. Представете си колко живота ще бъдат спасени благодарение на това, че колата ще реагира 250 пъти по-бързо, отколкото може да го направи шофьорът. Технологията ще даде нов импулс на развитието на бизнеса, гейминга, стрийминга на видео и още много други. Съдържанието, което се излъчва, освен че ще е с високо качество на картината, ще се гледа в реално време, без накъсване и забавяне. В момента, за да изтеглите един филм с добро качество, са нужни няколко или десетки минути, но с 5G мрежата ще са достатъчни само няколко секунди. Ако пък някога ви се е случвало да сте на концерт или футболен мач и мобилният интернет се е забавял или изчезвал, това се дължи на сравнително ограничения капацитет на 4G мрежата. А 5G поддържа до 1 000 000 устройства на квадратен километър и на практика проблемът с липсата на интернет ще изчезне. За геймърите ще е истински празник, защото игрите с добавена реалност ще са достъпни без проблем и от мобилно устройство. Гледането на спорт или концерт също ще се промени из основи. Защото VR очилата ще дадат възможност за ризлични гледни точки - например от тази на съдията по време на мач или от сцената на концерт. Да не говорим, че виртуалната реалност ще създава усещането, че зрителят не е на дивана вкъщи, а присъства пряко на събитието. Купуването на билет също ще се промени, защото всеки ще може да провери чрез триизмерно изображение къде най-добре се вижда или чува. Поръчването на храна за вкъщи ще е възможно от много повече ресторанти, а не от най-близкия. Защото 5G ще позволи използването на дронове за доставките и разстоянията вече няма да имат значение. А познатите ни сега разговори ще се променят значително. С 5G слагате VR очила, обаждате се на близък или приятел и той се появява пред вас в триизмерна холограма, все едно сте един до друг в стаята. Операции и други медицински интервенции и прегледи ще могат да се правят от всяка точка на света и дори няма да е необходимо доктор и пациент да са в една стая. Същото се отнася и за образование от разстояние. Индустрията ще стане в пъти по-ефективна чрез използването на роботи. Ще има възможност за умни домове - всякакви уреди да се свържат към мобилно устройство и да се управляват чрез него. Ще се появяват и т.нар. умни градове с интелигентни системи за управление на трафика, паркирането, извозването на отпадъците, управление на ВиК инфраструктурата и още много други улеснения. 5G позволява и т.нар. Network slicing или разделянето на една мрежа на отделни части, които имат различни характеристики и всяка работи независимо. Така нуждата от капацитет може да се пренасочи там, където има повече потребители, без да се нарушава качеството за останалите. Всъщност няма да остане сфера от живота ни, която да не е повлияна от 5G. Ето защо без никакви задръжки технологията може да се нарече новата революция за човечеството. Като всяка нова технология и тази има критици. Витаят слухове за вредно влияние от 5G мрежите върху човека, за които обаче няма никакви научи доказателства. Дори обратното - 5G използва високочестотни ленти с много висок капацитет, но по-късата дължина на вълните означава, че покриват по-малка площ. Заради това ще се наложи да бъдат поставени по-голям брой малки клетки (small cells), които ще работят с по-малка мощност от сегашните. Това означава само едно - по-малко излъчвания в околната среда. А приетите в България норми на допустими радиоизлъчвания в населени места са по-строги от тези в Западна Европа. За честотен обхват от 0,3 до 30 GHz пределно допустимите нива за напрегнатостта на електромагнитното поле е до 10 хW/cm2. За сравнение в Западна Европа тази норма варира между 400-900 хW/cm2. 5G мрежи вече има по света. В Германия през септември новата технология е достъпна в 5 града. От началото на годината се очаква да тръгне и в Австрия. Преди дни пък Китай стартира най-голямата засега 5G мрежа, която обхваща 50 града. Усилено за въвеждане на новата техноложгия се работи в САЩ, Южна Корея, Швеция, Турция, Япония и други държави. България не изостава, защото и трите мобилни оператора вече тестват 5G. У нас най-сериозната пречка пред технологията всъщност е липсата на достатъчно честоти. Те трябва да бъдат освободени от държавата и да се предоставят на телекомите. Най-подходящите за тази цел са в ниския честотен спектър (около 700 MHz), който сега е под контрола на военните. В момента текат разговори между държавата и операторите за постигането на приемливи цени на честотите, за да може бизнеса да планира инвестициите си и така да се премахне една от спънките за старта на изграждане на необходимата инфраструктура. За нейното бързо навлизане проблем може да се окаже и строителният режим. В момента дори за надграждането на съществуващите предавателни станции трябва да се мине процедура като за изцяло ново строителство. Провеждат се разговори с държавата и за по-облекчен режим. Въпреки спънките операторите у нас вече тестваха и планират старт на работата по изграждане на 5G мрежи, което се очаква да отнеме около две години, а при търговския си старт 5G ще навлиза поетапно и ще съжителства с 4G мрежите. Разбира се, с условието да има и устройства, които поддържат новата технология. Засега те не са много, тъй като производителите искат да избегнат грешката при старта на 4G преди десетина години. Тогава първо се появиха телефоните, а след това и технологията. Затова сега новите устройства се появяват на пазара, след като технологията е готова и приложима за масова употреба.", "date": "2019.11.08", "title": "5G - новата революция за човечеството"}
{"url": "https://www.24chasa.bg/novini/article/7855126", "text": "Европейският парламент съобщи, че ще изслуша на 14 ноември новопредложените за еврокомисари от Унгария, Румъния и Франция. Предварителната оценка дали предложените отговарят на изискванията срещу конфликт на интереси ще бъде дадена на 12 ноември, се уточнява в съобщението. ЕП отбелязва, че едва след положително становище на правната комисия може да се пристъпи към същинския изпит, предаде БТА. На 21 ноември ще бъде взето окончателно решение дали изслушванията са били успешни, за да може евродепутатите да пристъпят към гласуването на целия състав на Европейската комисия с председател Урсула фон дер Лайен. Предвижда се гласуването в пленарната зала в Страсбург на цялата комисия да се състои на 27 ноември, а за избора на новата ЕК е необходимо обикновено мнозинство от подадените гласове, пояснява ЕП.", "date": "2019.11.08", "title": "ЕП изслушва новопредложените еврокомисари на 14 ноември"}
{"url": "https://www.24chasa.bg/novini/article/7854724", "text": "По-малките градове и общини в Китай се превръщат в нов фронт за бързо разрастващия се пазар за внос на страната, сочи доклад публикуван в сряда, съобщи  Подготвен съвместно от китайския гигант в електронната търговия „Алибаба\", консултантската компания Deloitte и Китайската камара за международна търговия, докладът хвърля светлина върху плавното навлизане на трансграничната е-търговия в малките градове и общини на страната. Данни сочат, че проникването на трансграничната е-търговия в тези места се е увеличило от 1% през 2014 г до 7% през 2018 г. Потребителите в градовете от трета и четвърта категория заемат 45% от общите в сферата на трансграничната е-търговия. Причината според доклада е повишаването на приходите и пълното покритие на електронната търговия в тези райони, също така нестихващото търсене на вносни стоки.", "date": "2019.11.08", "title": "Доклад: Малките градове и общини все по-важни за пазара за внос в Китай"}
{"url": "https://www.24chasa.bg/novini/article/7855129", "text": "Иранската армия свали днес неидентифициран дрон в района на град Бандар Махшар, разположен на Персийския залив, съобщи агенция ИСНА, цитирана от Франс прес. Безпилотният летателен апарат е бил улучен с противовъздушна ракета, уточни близката до ултраконсерваторите агенция Тасним. Губернаторът на провинция Хузестан, Голамреза Шариати, потвърди новината и уточни, че дронът \"принадлежи на друга държава\", предаде ТАСС. През юни Иран свали невъоръжен американски шпионски дрон, летял според иранските власти над южната част на страната. САЩ казаха, че дронът е бил поразен в международното въздушно пространство над Ормузкия проток, припомня Ройтерс.", "date": "2019.11.08", "title": "Иран свали неидентифициран безпилотен летателен апарат"}
{"url": "https://www.24chasa.bg/novini/article/7855125", "text": "Барбара Пьониш прекарва по-голямата част от времето си в редене на пъзели. По-точно във възстановяването на планина от документи, унищожени при падането на Берлинската стена от тайната източногерманска полиция Щази. Пьониш навремето е била книговезец. Сега тя е част от екип от 10 души, който старателно сглобява разузнавателни доклади, лични писма и политически документи, които Щази е трупала, а след това отчаяно е опитала да унищожи преди 30 години, когато комунистическият режим в Източна Германия рухна, предава БТА. След като Берлинската стена падна на 9 ноември 1989 г., всяващата страх тайна полиция се е захванала да нарязва на малки парчета всичките си досиета. А когато машините за рязане на хартия се претоварили и спрели да работят, членовете на Щази решили да късат документите на ръка, да разбъркат парчетата или да ги изгорят. На 15 януари 1990 г. обаче \"граждански комитети\" нахлуха в сградите на Щази, включително в централата й в Източен Берлин, изземвайки милиони досиета и около 16 000 чувала с накъсани документи. Три десетилетия по-късно тайните от тези архиви продължават да излизат наяве, благодарение на Барбара Пьониш и колегите й. \"Харесва ми да редя пъзели и да проучвам, прилича малко на детективска работа\", обяснява Пьониш. Самата тя е от Източна Германия. \"Човек изпитва удовлетворение, когато успее да сглоби това, което е било скъсано преди 30 години. Защото знам, че този материал ще бъде изследван от архивист и това ще ни помогне да се изправим пред миналото.\" Министерството на държавната сигурност, базирано в Източен Берлин и известно с името Щази, бе един от най-ефективните инструменти за репресии през своето близо 40-годишно съществуване. През Студената война то е имало над 270 000 служители, включително много информатори сред населението, заради което източногерманското общество бе едно от най-изкъсо следените в Източния блок. Хиляди шпиони бяха разкрити, когато досиетата на Щази станаха общодостъпни след обединението на Германия през 1990 г. Така много източногерманци научиха, че техни приятели и роднини са били \"неофициални сътрудници\" на Щази. Това, което Пьониш описва като свой \"малък принос в изправянето срещу миналото\", всъщност е Херкулесова задача, оказваща влияние върху живота на хиляди хора. Пьониш нарежда грижливо късчета хартия, затиска ги поотделно, за да не се разхвърчат, а накрая ги залепва, когато е сглобила целия документ. Тя подчертава, че ключът към успеха на работата й е не само търпението, но и \"огромната отговорност\". Сред личните документи, които е успяла да възстанови, има писмо, написано от майка, молеща Щази да освободи сина й. \"Беше преди няколко години и действително ме трогна\", споделя тя. От началото на възстановяването на документи на ръка през 1995 г. са били сглобени близо 500 чувала с късчета хартия или над 1,5 милиона страници. От архивите изскачат гръмки разкрития - например документите, доказващи как държавата е карала източногермански атлети да използват допинг. Други неща може да останат скрити с години. На един човек са му нужни средно 18 месеца, за да сглоби един чувал хартийки, казва ръководителят на екипа Андреас Лодер. Имайки предвид, че всеки чувал съдържа фрагменти, равняващи се на между 2500 и 3500 страници, остават още 55 милиона страници за възстановяване. През 2013 г. въвеждането на нова технология за редене на пъзели, разработена от изследователския институт \"Фраунхофер\", събуди надежди. Устройството обаче се оказа неспособно да се справи със стотици хиляди фрагменти. Разработва се нова машина. Архивистите се надяват тя да влезе в употреба до няколко години. Уте Михалски, отговаряща за надзора на работния процес, признава, че не може да предвиди дали всички фрагменти ще бъдат сглобени един ден. Тя е задала като приоритет документите, \"съдържащи информации за следени от Щази хора\". \"За много засегнати хора е изключително важно възстановяването\" на тези документи, казва тя.", "date": "2019.11.08", "title": "Да възстановяваш документите, унищожени от тайната източногерманска полиция Щази"}
{"url": "https://www.24chasa.bg/novini/article/7854833", "text": "Министър-председателят Бойко Борисов ще участва утре, 9 ноември, в официалното откриване на новоизградения участък от автомагистралата от българската граница до град Ниш, Сърбия. Това съобщиха от пресслужбата на Министерски съвет. Трасето е част от Общоевропейския транспортен коридор №10. Премиерът Борисов е поканен на събитието от президента на Сърбия Александър Вучич. С пускането на новия участък приключва процесът по изграждането на автомагистралния път от Белград до българската граница. На територията на България Коридор №10 продължава чрез основната пътна артерия I-8, която включва изграждащите се участъци – от ГКПП „Калотина“ до Драгоман (14,5 км) и от Драгоман до Сливница (16,98 км). Предвижда се строителните дейности да завършат в края на 2021 г. \"Трейс Груп Холд“ АД работи по два участъка на АМ Ниш- Димитровград, с обща дължина 14,311 км. Ръководител на обекта бе младия инженер Янко Янчев. \"Трейс „ първи приключи своя обект от европейския магистрален път в края на 2016 г. На 16 септември 2017 г. президентът на Сърбия Александър Вучич откри 30,5 км от автомагистралния път Ниш- Димитровград. Ощоевропейският транспортен коридор №10 осигурява пътна, железопътна и дигитална свързаност между България и Сърбия. Откриването на сръбския автомагистрален участък ще се проведе на входа на тунел Банцарево, който се намира близо до Ниш. На церемонията премиерът Бойко Борисов ще бъде придружаван от министъра на транспорта, информационните технологии и съобщенията Росен Желязков. Михайлович каза, че всичко е готово за утрешното тържествено откриване на източното разклонение на Коридор 10, на което ще присъстват българският премиер Бойко Борисов и сръбският президент Александър Вучич. Министърът добави, че с тази автомагистрала от Белград до границата с България при Димитровград ще се стига за по-малко от 3 часа, уточни БТА. Източното разклонение на Коридор 10 от Ниш до Димитровград е с обща дължина 86,9 километра. Участъкът, който се пуска за движение утре, е от Просек до Цървена река с обща дължина 22,5 километра, включващ 700-метровия тунел Банцарево. С това приключва изграждането на Коридор 10 през Сърбия. На цялото източно разклонение на Коридор 10 от Ниш до Димитровград са построени 87 моста, 5 тунела, направени са 12,5 милиона кубически метра изкопи, 9,5 милиона кубически метра насипи и е положен около 780 хиляди тона асфалт. Общата стойност на строителството на източния клон на Коридор 10 се оценява на около 476 милиона евро. Източното разклонение свързва Сърбия с България, но е важно и като транзитен коридор за движение от Централна Европа и Турция към Близкия изток.", "date": "2019.11.08", "title": "За по-малко от 3 часа ще стигаме от Белград до Димитровград (Обновена)"}
{"url": "https://www.24chasa.bg/novini/article/7855169", "text": "Падането на Берлинската стена положи основите на съвременна Европа, направи ни по-добри и по-силни. Това се посочва в изявление на председателя на Европейския парламент Давид Сасоли по повод 30-годишнината от събитията на 9 ноември 1989 година, предава БТА. Преди 30 години Европа беше обединена и помирена около идеите за демокрация и свобода. Това събитие помогна да се изправим заедно пред общите предизвикателства, водени от споделени ценности и вяра в човешкото достойнство, допълва той. Падането на стената сложи край на ужаса за милиони европейци, пропъждани, наказвани и дори убивани, докато търсят справедливост и свобода. Трябва да помним урока на младежите от Берлин и със същата смелост да рушим стени и предразсъдъци, да побеждаваме национализма и да работим за съпричастна Европа, добавя Сасоли.", "date": "2019.11.08", "title": "Сасоли: Падането на Берлинската стена положи\nосновите на съвременна Европа"}
{"url": "https://www.24chasa.bg/novini/article/7855158", "text": "Проливни дъждове се изсипаха над Северна и Централна Англия през последното денонощие и станаха причина за евакуиране на хора. Малка група бе блокирана в търговски център през нощта, предаде Асошиейтед прес. Наводненията засегнаха град Шефилд, където река Дон преля, след като вчера се изсипаха 85 мм дъжд. Британската Агенцията по околната среда съобщи, че най-големи валежи са отчетени в Суайншо, в района на националния парк Пийк дистрикт, където за същия период са паднали 112 мм дъжд, предава БТА. Алекс Бъркил от националната Метеорологична служба заяви, че \"на някои места само за ден са паднали толкова валежи, колкото е месечната норма\". Към днешния ден са в сила 117 предупреждения за наводнение, както и пет за сериозна \"опасност за живота\", за района на крайбрежието на р. Дон в град Донкастър. В Шефилд около 30 души потърсиха убежище в търговски център снощи, след като лошото време блокира посетителите, дошли, за да видят пуснатите коледни светлини.", "date": "2019.11.08", "title": "Проливни дъждове блокираха и наводниха улици в Северна Англия (СНИМКИ)"}
{"url": "https://www.24chasa.bg/novini/article/7855170", "text": "Три са отворените ценови оферти на допуснатите кандидати в обществената поръчка за избор на изпълнител за проектиране и строителство на 13,2 км от автомагистрала \"Струма\", в участъка между Кресна и Крупник, съобщиха от Агенция \"Пътна инфраструктура\". Това е платното в посока Кулата - София, което ще преминава източно от Кресненското дефиле по ново трасе. Цялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно. Днес са били отворени ценовите оферти за лот 3.2.1 - от км 375+860 до км 389+100, и прилежащите пътни връзки. Работата на тръжната комисия, разглеждаща техническите оферти за лот 3.2.2, продължава и предстои отварянето на ценовите оферти. Проектът за изграждане на участъка от АМ \"Струма\" през Кресненското дефиле се планира да се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\", посочват от Агенцията.", "date": "2019.11.08", "title": "Отвориха офертите за участъка от \"Струма\" през Кресненското дефиле"}
{"url": "https://www.24chasa.bg/novini/article/7855178", "text": "Тумба озверели роми  са нападнали и пребили призовкаря от Софийския районен съд (СРС) Борислав Цоков преди няколко дни. За това разказа съдебният служител на брифинг в СРС.  Мъжът трябвало да връчи призовка на жител на блок в столичния квартал \"Ботунец 2\", който дължал пари. Тълпа цигани го причакала пред входа, съборили го на земята и започнали да го ритат по главата.  Това е поредното нападение над призовкар. Председателят на Софийския районен съд Александър Ангелов каза, че е предложил на ВСС промяна в закона, който да постави нападението над призовкарите редом с това на полицаи, съдии и прокурори където се предвиждат по-сурови наказания. Агресорът, който е участвал в побоя над Цоков, още не е задържан, полицията работи по случая. От Софийската районна прокуратура казаха пред \"24 часа\", че се води разследване за телесна повреда на длъжностно лице.", "date": "2019.11.08", "title": "Тумба озверели цигани пребили призовкаря в столичния квартал \"Ботунец 2\""}
{"url": "https://www.24chasa.bg/novini/article/7855211", "text": "Съветът на ЕС съобщи, че е одобрил предложението на Европейската комисия европейската гранична служба Фронтекс да разполага със запас от 10 000 служители до 2027 година. За да влезе в сила, това решение трябва да бъде официално подписано и от Европейския парламент, се уточнява в съобщението. Агенцията ще предоставя подкрепа по искане на съответната държава от ЕС или по своя собствена инициатива и със съгласието на съответната държава при връщането на мигранти, пояснява Съветът на ЕС. В съобщение на ЕК се уточнява, че Фронтекс се очаква да разполага с новите си възможности от 2021 година. Допълва се, че бройката от 10 000 служители на разположение ще бъде достигната постепенно в следващите шест години.", "date": "2019.11.08", "title": "ЕС със споразумение за увеличаване\nна охраната на външните граници"}
{"url": "https://www.24chasa.bg/novini/article/7854952", "text": "Повечето атаки в американските училища могат да бъдат предотвратени, ако превантивно се индентифицират проблемните ученици. Това се казва в доклад на \"Сикрет Сървис\", службата за охрана на американските президенти. Според документа повечето нападатели са с признаци на смущаващо поведение, което трябва да бъде докладвано на органите на реда. Изследването, фокусирано не само върху масовите стрелби, но и върху други прояви на умишлено насилие, като наръгванията, подкрепя твърденията на стари проучвания върху признаците, които учениците проявяват преди да извършат нападение, съобщава Ройтерс. \"Сикрет Сървис\", чиято основна задача е сигурността на президента на САЩ и други официални лица, анализира проблема с насилие в училищата след стрелбата в гимназията „Колумбин” в Колорадо през 1999 г. Последният доклад обхваща периода 2008 – 2017г. Той не включва най-смъртоносната училищна стрелба в американската история – тази в гимназията „Стоунман Дъглас” в Паркланд, Флорида през 2018 г. Агенцията е установила, че при 41 нападения в училища всички нападатели са изпитвали различни форми на социален стрес в общуването със съучениците си или с интимен партньор, както и че всички са имали неблагоприятни и враждебни преживявания вкъщи. Повечето нападатели са имали различни мотиви, като най-често споменаваният е стълкновение със съученик, като за 83% е било част от причините, а за 61% - основната движеща сила. \"Сикрет Сървис\" често използва модела \"Оценка на заплахата\" за установяване на лица, представляващи опасност за американския президент, като препочърва училищата да адаптират подобен подход за предотвратяване на масовото насилие. След стрелбата в гимназията Колумбин и тази във Вирджиния Тек, при която стрелец уби 32-ма ученици, повечето гимназии и колежи използват т.нар. \"поведенческа интервенция\", за да идентифицират проблемни ученици. При всичките изследвани от Сикрет Сървис нападения на училища, извършителите са настоящи или бивши ученици, като през 61% от случаите заподозрените използват огнестрелно оръжие, а през останалото времe са използвани - ножове. Нападателите често отправяли директни заплахи към жертвите си или чрез видео-съобщение заявявали, че искат да причинят нападение. Други признаци включвали висока степен на агресия, депресия, изолация, самонараняване или внезапна промяна в поведението, се отбелязва в доклада. „Това не са спонтанни и импулсивни действия, повечето нападения са предотвратими”, каза д-р Лина Алатари, ръководител на Центърът за оценка на заплахата към Сикрет Сървис, цитирана от ABC news. Според доклада няма ясен профил на \"училищния нападател\", но някои детайли изпъкват: повечето отсъствали от училище преди атаката, често заради наказание; враждебно отношение от съучениците на живо, не само онлайн; някои са търсили слава, други са били със самоубийствена нагласа. Нападателите често се фиксирали върху насилието – гледали подобни материали в интернет, играели видео игри с преобладаващо насилие, както и се интересували от литература с такова съдържание. В много от случаите проблемното поведение е наблюдавано, но не е докладвано на съответните органи, сочи още докладът, като допълва, че макар и повечето училища да имат камери и системи за заключване, само 17% имат определено звено, на което ученици и родители могат да подадат сигнал за проблемен ученик.", "date": "2019.11.08", "title": "\"Сикрет Сървис\": Много от нападенията в училищата са предотвратими"}
{"url": "https://www.24chasa.bg/novini/article/7855236", "text": "Турция заяви, че ще започне да връща пленени членове на джихадистката групировка Ислямска държава в родните им страни от следващата седмица, предаде Асошиейтед прес, цитирана от БТА. Вътрешният министър Сюлейман Сойлу съобщи това днес, дни след като Анкара настоя, че предполагаеми членове на екстремистката организация, задържани в Турция, трябва да бъдат връщани в родните им страни, независимо дали са отнели гражданството им. Сойлу заяви, че екстрадициите трябва да започнат в понеделник. Министърът каза по-рано, че Турция \"не е хотел\" за чуждестранни членове на Ислямска държава. Турция обвини сирийските кюрдски сили, срещу които се бие в Североизточна Сирия, че са освободили семействата на членове на Ислямска държава от лагерите миналия месец. Сойлу заяви, че около 287 членове на Ислямска държава, включително жени и деца, бяха заловени повторно по време на турската офанзива.", "date": "2019.11.08", "title": "Турция започва да връща заловени джихадисти в родните им страни"}
{"url": "https://www.24chasa.bg/novini/article/7855411", "text": "Светът става все по-нестабилен, защото САЩ не желаят да спазват споразуменията за контрол над въоръженията, каза днес руският министър на външните работи Сергей Лавров, цитиран от Асошиейтед прес, съобщи БТА. На конференция в Москва за неразпространението на оръжията за масово унищожение, Лавров обвини Вашингтон, че гледа на тези споразумения като на пречка в усилията си да засили своята военна мощ. Тази година САЩ и Русия се отказаха от датиращия от времето на Студената война Договор за ликвидиране на ракетите със среден и малък обсег. Съединените щати денонсираха споразумението, аргументирайки се с нарушения на Русия, която отхвърли техните твърдения. Лавров отбеляза днес, че САЩ така и не са предоставили спътникови снимки, които да потвърдят, че Русия е разположила ракети със среден обсег на своя територия. Руският външен министър потвърди ангажимента на страната си да не разполага ракети, забранени от този договор, докато САЩ не направят това, и разкритикува държавите от НАТО, че отказват да дадат същото обещание и да обявят мораториум върху наземно разполагане на ракети със среден и малък обсег. САЩ проявяват видимо нежелание за продължаване на действието на третия договор за ограничаване на стратегическите ядрени оръжия, чийто срок изтича през 2021 г., отбеляза Лавров. В същото време руският външен министър нарече \"белетристика\" идеите за създаване на свят, свободен от ядрени оръжия. Засега следва да говорим за \"свят, свободен от рискове и заплахи\", посочи той. \"Ако в исторически обозрима перспектива може да бъдат създадени гаранции за сигурност срещу заплахи при запазване на ядреното оръжие със съответните механизми за контрол и проверка и всичко друго, което е необходимо, нека да бъде така\", подчерта Лавров. Той изрази надежда, че все още е възможно да бъде запазена ядрената сделка между Иран и световните сили.", "date": "2019.11.08", "title": "Русия обвини САЩ: Не желаят да спазват споразуменията за контрол над въоръженията"}
{"url": "https://www.24chasa.bg/novini/article/7855433", "text": "Партия, която 50 години е репресирала българския народ и е избила българската интелигенция, е смешно да говори за репресии. Това заяви депутатът от ГЕРБ Спас Гърневски в предаването „Плюс-минус“ по Нова телевизия по повод думите на Корнелия Нинова, че има представители на БСП в страната, които са репресирани от властта. Гърневски се изказа остро и за т.нар. градска десница. „На тези избори не просто паднаха маските, те бяха разсъблечени“, коментира депутатът и добави, че те са се опитали да направят структури тип ОФ с „ултрачервеното острие“ Мая Манолова. Истинските десни смятат, че партиите, които са в Европейската народна партия – ГЕРБ, СДС и ДСБ са техните представители, коментира Спас Гърневски. Той обвини градската десница и за протестите срещу избора на Иван Гешев, които определи като изкуствено подклаждани. Според Гърневски именно дейността на Гешев срещу организираната престъпност и корупцията е причината за отпадането на европейския мониторинг на България по темата правосъдие.", "date": "2019.11.08", "title": "Гърневски за БСП: За репресии говори партия, избила интелигенцията ни. Смешно е"}
{"url": "https://www.24chasa.bg/novini/article/7855561", "text": "Родителите харчат между 80 и 100 лева за здравни грижи на деца до шестгодишна възраст - това показват предварителните данни от социологически сондаж, който все още не е завършен напълно, коментира в Русе проф. Владимир Пилософ - председател на Българската педиатрична асоциация, цитиран от БТА. Той обясни, че социологическото проучване е поръчано от асоциацията. Изследването е извършено чрез шест фокусни групи в три града в страната - София, Кюстендил и Видин. В тях са участвали около 50 души. Проф. Пилософ обясни, че половината от разхода е за лекарства. Друга част е за козметични продукти като памперси, например. По думите му това доказва, че родителите харчат непрекъснато пари за своите малки деца. Според него е нужно да се увеличат държавните средства за детско здравеопазване. Предстои резултатите от проучването да бъдат окончателно завършени, след което ще бъдат и публикувани. Проф. Пилософ участва в крайдунавския град в петнайстото издание на двудневната Русенска педиатрична конференция \"Горещи точки в педиатрията\", в която ще се включат около 300 педиатри от страната.", "date": "2019.11.08", "title": "Проучване: 80 - 100 лв. дават родители месечно за здравни грижи на деца\nдо 6 г."}
{"url": "https://www.24chasa.bg/novini/article/7855572", "text": "Прокуратурата в Залцбург официално повдигна обвинение на пенсиониран полковник от австрийската армия за шпионаж в полза на Русия, предава TACC, цитирана от  \". „Подсъдимият е обвинен за това, че най-малко от 25 години е шпионирал в полза на руската военна разузнавателна служба „Главно разузнавателно управление“(ГРУ) за извършване на престъпление предаване на държавна тайна и умишленото разкриване на военни тайни \", се казва в изявлението на Прокуратурата в Залцбург. Както бе отбелязано в Прокуратурата и полицейското управление на Залцбург, разследването на случая срещу пенсионирания австрийски военен се провежда съвместно с регионалния отдел за защита на конституцията и борба с тероризма (Австрийското контраразузнаване – ТАСС). Обвинението се основава на информация за откриване на банкови сметки на обвиняемия, проучване на конфискувани информационни носители и разпит на свидетели. Самият обвиняем отказва да даде показания. „Според обвинението полковникът шпионира за руското военно разузнаване от 1993 г. и предоставя на офицера за свръзка изчерпателна информация за Австрийските въоръжени сили, в частност за оръжейните системи и задачите на сухопътните и въздушните сили“, отбелязват разследващите. През 2018 г. австрийските власти съобщиха, че разследват пенсиониран полковник от австрийската армия, заподозрян, че предава информация за австрийската военна авиация, артилерийските системи, висшите служители и миграционната криза в продължение на 20 години на руското военно разузнаване. Според австрийските власти за дейността си той е получил 300 хил. евро. В случай на потвърждение обвиняемият може да бъде осъден на до 10 години затвор. Пенсионираният австрийски полковник е арестуван на 30 ноември 2018 г. поради страх на разследващите, че той може да извърши престъплението отново. Самият заподозрян, според адвоката, не се смята за шпионин и твърди, че не е разкривал държавни тайни в ущърб на Австрия.", "date": "2019.11.08", "title": "Пенсиониран полковник от австрийската армия шпионирал в полза на Русия"}
{"url": "https://www.24chasa.bg/novini/article/7855601", "text": "Съд одобри споразумение, сключено между Районна прокуратура-Враца и защитата на подсъдим, обвинен в купуване на гласове, съобщиха от прокуратурата. На 25 октомври в село Лесура, община Враца, подсъдимият е предложил пари на трима, за да гласуват в полза на конкретна политическа партия при изборите за кметове и общински съветници на 27 октомври. Даваните от него суми били от 100 лева, 40 лева и 50 лева. На мъжа е наложено наказание от десет месеца лишаване от свобода с тригодишен изпитателен срок. Парите, предназначени за извършване на престъплението - 1290 лева, се отнемат в полза на държавата. Определението на съда има последиците на влязла в сила присъда.", "date": "2019.11.08", "title": "Осъдиха на 10 месеца условно мъж за купуване на гласове във Врачанско"}
{"url": "https://www.24chasa.bg/novini/article/7855630", "text": "Турската армия няма да напусне Сирия преди войските на останалите страни да са се изтеглили от разкъсваната от война страна, заяви турският президент Реджеп Тайип Ердоган, като подчерта, че Турция е изправена пред рискове за сигурността си, тъй като има обща граница със Сирия, съобщи в. \"Хюриет дейли нюз\", цитирана от БТА.  \"Няма да спрем преди и последният терорист да е напуснал региона. Това е едно измерение на въпроса. Второ, ние няма да си тръгнем, преди да са напуснали останалите страни. Ние сме от полза за единството и солидарността на Сирия. Ние никога не сме искали разединението й\", заяви Ердоган пред журналисти в отговор на въпрос дали турската операция \"Извор на мира\" в Северна Сирия ще продължи. Ако останалите страни, които са разположили свои сили там, също защитават целостта на Сирия, \"те трябва да докажат това\", добави Ердоган, като отбеляза, че другите страни дори нямат обща граница със Сирия. \"Нито Русия, нито САЩ, нито Иран\", подчерта той.", "date": "2019.11.08", "title": "Ердоган: Турската армия няма да напусне\nСирия преди останалите"}
{"url": "https://www.24chasa.bg/novini/article/7855417", "text": "БНТ е изправена пред фалит и дори и да затворим телевизията и нищо да не произвеждаме, от бюджета за следващата година ще ни остане дълг от около 1,5 милиона лв, обясни директорът на телевизията Емил Кошлуков по време на дискусията „Обществената мисия на БНТ- поглед в бъдещето“. В нея взеха участие експерти като Иван Стамболов - Сула, членът на СЕМ Бетина Жотева, депутатите Диана Саватева и Тома Биков от ГЕРБ, както и Мартин Захариев, Татяна Буруджиева, Антоний Гълъбов, Харалан Александров, Румяна Коларова. Директорът на БНТ Емил Кошлуков представи анализ на финансовите показатели на БНТ за тази и следващата година. От цифрите става ясно, че 45% от дефицита за 2019 г. на националната телевизия е от такси за разпространение на програмата, а само 5% от парите отиват за създаването на вътрешни и външни продукции. 11% от парите отивали за “Стани богат”, 8% - за излъчване на чужди филми и програми, 18% - за спортни събития, 9% за задължения към доставчици и 3 на 100 от бюджета на БНТ са предназначени за авторски и колективни права. Затова Кошлуков предприема радикални мерки: \"Пристъпваме към сваляне на БНТ 2 и БНТ 3 от мултиплекса. Ще ги разпространяваме кабелно\", каза Кошлуков и обясни, че националната телевизия е единствената с три канала на мултиплекс. Според данните му бюджетът за разпространение на двата нишови канала е 10 пъти по-голям от този за създаването на съдържание за него. Свалянето на двата канала от мултиплекса ще спести на БНТ около 6 милиона лева годишно, а ефирно разпространяваните канали в страната ще намалеят до едва четири - БНТ1, bTV, Нова, Bulgaria ON AIR. За разпространението на тв сигнала чрез мултиплекса отива огромен дял от субсидията на БНТ - около 9 милиона лева годишно. Оттам е натрупан и основният дял от финансовия дефицит на БНТ, който към края на 2019-а е над 43 млн. лева. Идеята му бе подкрепена от члена на СЕМ Бетина Жотева, която обясни, че Съветът за електронни медии би могъл да промени лицензията на двата канала. Тя предложи да има 2-3 модела за финансиране на БНТ, които да бъдат предложени на финансовото министерство, за да може да се намери най-добрият вариант за излизане от кризата. \"При нас заплатите са най-ниските. Не можем да задържим талант, остават само некадърните. Кадърните отиват в другите телевизии. Следващата година започваме с нарушение на закона за не повече от 10 милиона лв. дефицит. Ние сме със 71. Трябва да дадем и 10% за филмопроизводство. Няма как да ги дадем. Аз съм искрено притеснен\", каза Кошлуков. Мартин Захариев предложи бюджетът на БНТ да бъде формиран на базата на брутния вътрешен продукт на страната и да бъде премахната абсолютната забрана за продуктово позициониране в предаванията на БНТ. Според него това я поставя в неравностойно положение спрямо частните медии. Според Захариев Българската национална телевизия трябва да да стане търговско дружество с държавно участие - държавно ЕООД или държавно АД. \"Това е моделът в много европейски страни\", уточни той. Депутатът Тома Биков обаче изрази противоположно мнение: \"Ако телевизията се превърне в търговско дружество, ще стане конкурентна на частните. Тя трябва да е алтернатива, а не конкуренция. Пазарният принцип води до зависимости. Не трябва да го позволяваме\", заяви той. Той предложи да бъде създаден валутен борд в БНТ и в закона за бъдат разписани перата за финансиране на обществената телевизия. \"Например 8% от бюджета на БНТ да бъдат за публицистика. Но това ще лиши директора от възможността да приоритизира и да прехвърля средства от едно перо в друго\", каза Биков. \"БНТ не е държавна телевизия, защото държавата я финансира, а обществена, защото обществото плаща данъци за нея. Всеки българин плаща средно по 10 лв. (работещите по 25 лв.) за съществуването на БНТ, без да броим БНР и БТА\", каза Захариев и обясни, че Българската национална телевизия има нужда от радикални структурни и програмни промени. \"За такава реформа мандат от 3 години е недостатъчен. Необходимо е мандатите на генералните директори на БНТ да бъдат 4-годишни\", предложи Мартин Захариев. Депутатката и член на парламентарната комисия по културата и медиите Диана Саватева обяви, че в четвъртък е създадена експертна група, която да направи обстоен преглед на Закона за радиото и телевизията и да излезе с конкретни предложения за промени. Колегата й Антон Кутев пък каза, че необходимо ясно дефиниране на обществената функция на телевизията. \"Трябва да гарантираме независимостта чрез фонд \"Радио и телевизия\", който обаче да има частично мнение и за разходването на средствата. \"Не изключвам този фонд да финансира и частни телевизии в тяхната обществена функция при определени правила и след съответните конкурси, разбира се\", заяви Кутев. Сред мерките, които Емил Кошлуков е взел за свиване на бюджета в трите месеца, откакто е генерален директор на БНТ, е прекратяване на скъпоструващи договори и намаляване на състава на медията със 111 души. \"Това е крайно решение и не е най-доброто, тъй като за да уволниш някого, трябва да му изплатиш 6 заплати\", обясни той. За да бъде максимално близо до подрастващите, шефът на БНТ е направил стъпки по въвеждането на мобилна версия на БНТ - BNT News. Така всеки ще получава на мобилния си телефон или на таблета новините в реално време, няма да чака емисията новини в 20 ч, обясни Кошлуков. \"Ако не искате Netflix да образова децата ви, само БНТ може да свърши тая работа\", заяви шефът на БНТ и каза, че без помощта на държавата няма да може да се оправи със състоянието на националната телевизия. \"Ако искат да има България, трябва да има БНТ\", заяви Кошлуков. Затова ще занесе данните за дефицита на телевизията в парламента. \"Имам нотариални покани от 5 места, на които дължим пари. Казват ми: \"Ама, ще ви спрем сигнала!\" Викам: Спирай го! Какво да правя? Като БНР ще сме, какво да правя?\", разказа Емил Кошлуков и събуди смях у присъстващите в залата. Бетина Жотева му предложи да изнесе тези данни в предаването \"Референдум\", за да достигнат до масовата аудитория, защото в много издания се тиражират неистини и спекулации. Кошлуков много хареса идеята и на майтап попита: \"Волен (Сидеров - б.р.) да го каним ли?\".", "date": "2019.11.08", "title": "БНТ 2 и БНТ 3 ще са само по кабела, за да се пестят пари"}
{"url": "https://www.24chasa.bg/novini/article/7855651", "text": "Босненската полиция спря микробус, превозващ 17 мигранти и залови двама предполагаеми контрабандисти на хора близо до границата с Хърватия, предаде Асошиейтед прес, цитирана от БТА.  Мигрантите казали на полицаите, че са от Ирак и Сирия и нямат документи. Шофьорът на микробуса и още един мъж, който бил в друга кола, ще бъдат обвинени в контрабанда на хора. И двамата мъже са босненски граждани, а единият има и хърватско гражданство. Хиляди мигранти са блокирани в Босна, опитвайки се да преминат в съседна Хърватия, която е членка на ЕС. Хората, бягащи от войни и бедност в своите страни, се опитват да достигнат до Западна Европа през Балканите.", "date": "2019.11.08", "title": "Босненската полиция спря микробус, превозващ 17 мигранти"}
