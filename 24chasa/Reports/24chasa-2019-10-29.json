{"url": "https://www.24chasa.bg/novini/article/7736346", "text": "591 707 са заснетите с превишена скорост от началото на годината до края на септември, съобщи за “24 часа” началникът на отдел “Пътна полиция” в Главна дирекция “Национална полиция” комисар Звезделин Колев. 111 398 са снимани със стационарните камери, а 288 776 - от мобилните. Триногите пък са заснели 285 555души с превишена скорост. “Не мога да разбера защо карат бързо, но затова е МВР. Аз си мисля, че като му бръкнем на човек в джоба няколко пъти, ще започне да спазва правилника и Закона за движение по пътищата”, каза в първото си интервю новият шеф на Пътна полиция. МВР е пуснало обществени поръчки за 20 стационарни, 83 мобилни и 56 триноги камери, или общо 159 снимачки. Изготвят се и 8 нови отсечки за средна скорост, като едната е почти готова. Тя е в област Перник. В четвъртък започва акция “Зима”. Пътна полиция планира и операции за скорост, неизползване на колани и говорене по телефона.", "date": "2019.10.29", "title": "Снимаха 591 707  с бясна скорост - да подготвят парите!"}
{"url": "https://www.24chasa.bg/novini/article/7736328", "text": "Украински представители няма да свидетелстват в американския Конгрес по разследването за импийчмънт на президента Доналд Тръмп, защото Киев не иска да бъде въвлечен във вътрешните дела на друга страна. Това заяви украинският министър на външните работи Вадим Пристайко, цитиран от Ройтерс, предаде БТА. \"Нямаме нищо общо с всичко това\", каза Пристайко. \"Ние няма да отидем там, няма да коментираме\", допълни той, имайки предвид разследването в Конгреса. Демократите в Конгреса разследват дали има достатъчно основания да се предприеме процедура по импийчмънт на Тръмп за това, че е поискал от украинския си колега Володимир Зеленски да разследва потенциалния му съперник на изборите догодина - бившия вицепрезидент на САЩ Джо Байдън.", "date": "2019.10.29", "title": "Украинци няма да свидетелстват в Конгреса по разследването за импийчмънт на Тръмп"}
{"url": "https://www.24chasa.bg/novini/article/7736337", "text": "Гърция приема, особено през последните месеци, несъразмерен брой бежанци и мигранти по отношение на своя размер и брой на населението, заяви днес гръцкият премиер Кириакос Мицотакис, съобщи Танюг, цитирана от БТА. Нашите острови се задушават, а райони на континенталната част се сблъскват с първите проблеми, заяви гръцкият премиер в реч на четвъртата Евро-арабска среща на високо равнище, предаде агенция Ана. Защитаваме нашите граници и винаги се грижим за бежанците, но държавата сама не може да понесе товара на проблемите на три континента, заяви Мицотакис и добави, че необходимо по-силно арабско и европейско сътрудничество. Необходима е по-голяма европейска и арабска координация, за да се решат причините на бежанския въпрос. Това означава устойчив мир в мястото на кризата и сериозна подкрепа за страните, от които идват бежанците и транзитните страни, каза Мицотакис. Необходимо е по-голямо сътрудничество в борбата срещу престъпните мрежи за търговия с мигранти, за да се спре тази грозна търговия с надежда, каза гръцкият премиер. Само с легитимност и сътрудничество ще можем да отговорим на това голямо предизвикателство на 21 век, каза Мицотакис. По време на Четвъртата среща на високо равнище ЕС-Арабски страни гръцкият премиер изтъкна ролята на Гърция като стълб на стабилност в югоизточното Средиземноморие и като страна, която свързва Европа с Близкия изток и арабския свят.", "date": "2019.10.29", "title": "Мицотакис: Гърция се задушава от несъразмерен брой бежанци и мигранти"}
{"url": "https://www.24chasa.bg/novini/article/7736352", "text": "\"Разбира се ние ще разгледаме ответни мерки, както е прието в дипломатическата практика\", каза той. В петък в МВнР бе проведена среща с посланика на Руската федерация относно руски дипломат, акредитиран в България, за действията на когото са били сезирани от Прокуратурата на Република България и от ДАНС. От българска страна е било отправено устно искане руските институции да отзоват своя служител в рамките на 72 часа. Вчера от прокуратурата съобщиха за разследване след сигнал на ДАНС, при което е установено, че в продължение на близо година гражданин на Руската федерация е осъществявал разузнавателна дейност. Според съобщението на прокуратурата руският гражданин има статут на дипломат, акредитиран у нас - първи секретар в Посолството на Руската федерация в София.", "date": "2019.10.29", "title": "Русия: Ще вземем ответни мерки след изгонването на дипломат от България"}
{"url": "https://www.24chasa.bg/novini/article/7736382", "text": "САЩ оценяват високо последните действия на българското правителство в защита на суверенитета и независимостта на страната от зловредни влияния. Това се казва в позиция на американското посолство в София. „Ние подкрепяме дългосрочните усилия на институциите, ангажирани с разследването и разкриването на нарушения на българските закони. България е силен съюзник в НАТО и партньор в качеството си на член на ЕС и има неотменимо право да определя своето собствено бъдеще“, се казва още в позицията.", "date": "2019.10.29", "title": "САЩ: Оценяваме действията на българското правителство срещу зловредни влияния"}
{"url": "https://www.24chasa.bg/novini/article/7736394", "text": "Италия винаги ще подкрепя Северна Македония и започването на присъединителни преговори с ЕС, заяви днес италианският премиер Джузепе Конте на пресконференция след среща с премиера на Северна Македония Зоран Заев, предаде МИА, цитирана от БТА. Искам народът на Северна Македония да знае, че ги подкрепяме. Това бе историческа грешка, която трябва да бъде поправена, заяви Конте. Той подчерта, че Северна Македония, водена от премиера Заев, трябва да служи за пример на балканските страни за това, че имаше куража да реши отдавнашни спорове. Благодарение на този кураж Северна Македония ще стане членка на НАТО и трябва да й бъде позволено да напредва по пътя на интеграцията в ЕС. Това не означава незабавно приемане, а отваряне на 35 преговорни глави, каза Конте. На срещата Заев и Конте обсъдиха двустранните отношения и сътрудничество и подчертаха, че Европа е общ дом за двете страни. Заев благодари на Конте, че го е поканил да посети Рим чрез публикация във Фейсбук.", "date": "2019.10.29", "title": "Премиерът Конте: Италия винаги ще подкрепя Северна Македония"}
{"url": "https://www.24chasa.bg/novini/article/7736303", "text": "Европейският съвет съобщи, че одобрява осигуряването на нова отсрочка за оттеглянето на Великобритания от ЕС до 31 януари догодина. Решението е било взето \"на подпис\", след като вчера бе изразено предварителното съгласие на посланиците на държавите от ЕС, предава БТА. Отбелязва се, че държавните и правителствените ръководители на страните от ЕС са съгласни да дадат повече време за ратифицирането на промененото споразумение, постигнато с Лондон. Допълва се, че ако британският и Европейският парламент приключат ратификацията по-рано, отсрочката ще важи до 1 декември тази година или до 1 януари догодина. Докато се оттегли от ЕС, Великобритания остава държава от Общността с всички произтичащи права и задължения, заявява Европейският съвет. В съобщението се уточнява, че днешното решение за допълнителна отсрочка е било одобрено единодушно. \"Двадесет и седемте от ЕС официално одобриха удължаването. То може да е последното. Моля ви използвайте това време по най-добрия начин\", написа председателят на Европейския съвет Доналд Туск в пост в Туитър, обръщайки се към своите \"британски приятели\".", "date": "2019.10.29", "title": "Европейският съвет одобри Брекзит да е на 31 януари 2020 (Обновена)"}
{"url": "https://www.24chasa.bg/novini/article/7736335", "text": "“Ей сега ще те приключа, избери къде!”, крещял той в лицето ѝ и извадил пистолет. Докато жената лежала безпомощна на земята, насилникът разкъсал потника ѝ и свалил обувките ѝ. Навел се над нея и стрелял в краката ѝ. Подаден е сигнал в полицията и мъжът е арестуван. Очаква се в сряда съдът да реши дали ще обитава килията за по-дълго. Два дни по-рано ревнивец отвлякъл собствената си жена в столичния кв. “Люлин”. Росен се съмнявал, че съпругата му му Зоя му изневерява. Качил я в такси и я откарал в апартамент в друг квартал. Там я пребил и я заплашил с убийство. Двамата имат 3 деца.", "date": "2019.10.29", "title": "Мъж преби и простреля жена си на бензиностанция в София"}
{"url": "https://www.24chasa.bg/novini/article/7736427", "text": "Турският президент Реджеп Тайип Ердоган заяви днес, че Русия е информирала турските власти, че сирийската кюрдска милиция \"Сили за защита на народа\" (СЗН) са се изтеглили от ивицата в Северна Сирия по границата с Турция в определения от Анкара и Москва срок от 150 часа, предаде Ройтерс, цитирана от БТА. Руският министър на отбраната заяви по-рано днес, че СЗН са завършили изтеглянето си преди изтичането на крайния срок, но помощник на Ердоган каза, че Турция сега ще провери чрез планираните съвместни патрули с Русия дали бойците наистина са напуснали зоната или не. Ердоган, който говори по време на тържество по повод отбелязването на 96-тата годишнина от основаването на Турската република, заяви също, че преговорите между руските и турските официални представители за Сирия ще продължат.", "date": "2019.10.29", "title": "Ердоган: Ще продължа диалога с Русия дори след изтеглянето на кюрдските сили от Сирия"}
{"url": "https://www.24chasa.bg/novini/article/7736433", "text": "Над 60 страни се изказаха в полза на подетата в ООН гръцка инициатива през 2020 г. в Атина да се проведе среща на върха по въпроси на въздействието на измененията на климата върху историческите паметници, заяви днес гръцкият премиер Кириакос Мицотакис, цитиран от ТАСС и БТА. На последното Общо събрание на ООН обявих, че през 2020 г. Атина ще бъде домакин на международна среща на ниво ръководители на държави и правителства на тема последствията на промените в климата върху нашето културно наследство. Вече над 60 страни се присъединиха към тази инициатива, включително Съветът на Европа, ЮНЕСКО и Световната метеорологична организация, каза Мицотакис на форума Европейски съюз - Арабски страни.", "date": "2019.10.29", "title": "Гърция: Над 60 страни са \"за\" през 2020 г. да се проведе среща на върха за климата"}
{"url": "https://www.24chasa.bg/novini/article/7736466", "text": "Външно министерство връчи нота на руския дипломат, шпионирал у нас, да напусне незабавно страната в рамките на 24 часа. Това стана, след като се оказа, че във вторник дипломатът, който е един от деветте първи секретари на посолството на Русия в София, още е в България. Първоначално в понеделник МВнР съобщи, че той вече е отпътувал. Малко по-късно обаче узнали, че това не е така. “След като в понеделник вечерта от руското посолство ни уведомиха, че въпросният дипломат не е напуснал територията на страната, руският посланик бе поканен днес (вторник - б.р.) на среща в 10 часа в МВнР. Връчена му бе нота, с която се поставя срок от 24 часа дипломатът да напусне България”, съобщиха от Външно. От ведомството на Екатерина Захариева обясниха, че още в петък се срещнали с руския посланик Анатолий Марков и устно дали срок институциите в Москва до 72 часа да отзоват своя служител, уличен като шпионин. Това станало веднага след като главният прокурор Сотир Цацаров информирал МВнР за разследването на спецпрокуратурата срещу един от първите секретари на посолството на Русия. Досъдебното производство започнало след сигнал от ДАНС. В него се посочвало, че един от първите секратари на посолството на Москва в София провежда от септември миналата година регулярни, конспиративни срещи с български граждани, един от тях високопоставен служител с достъп до класифицирана информация на Българи, Европейския съюз и НАТО. Целта на дипломата била да получи информация, която представлява държавна тайна. В замяна той дори обещавал имотни облаги на “къртиците”. Заради дипломатическия имунитет, с който се ползва, делото срещу руснака е спряно. От прокуратурата засега отказват да съобщят кой е уличеният първи секретар, както и дали българите, замесени в шпионската афера, ще станат обвиняеми. ", "date": "2019.10.29", "title": "Външно втори път привика посланика на Русия, нареди дипломатът шпионин да напусне България до 24 часа (Обзор)"}
{"url": "https://www.24chasa.bg/novini/article/7736480", "text": "Ливан минава през много тежка криза от петнайсетина дни насам с масови мобилизации на населението, инциденти, напрежение, криза на доверие. Това каза днес френският външен министър Жан-Ив Льо Дриан пред френския парламент, цитиран от БТА. \"В тази ситуация Франция призовава ливанските лидери да направят всичко за гарантирането на стабилността на институциите и за единството на Ливан\", добави Льо Дриан след обявяването на оставката на ливанския премиер Саад Харири. Според френския министър тази оставка още повече утежнява кризата.", "date": "2019.10.29", "title": "Френският външен министър: Ливан преминава през много тежка криза"}
{"url": "https://www.24chasa.bg/novini/article/7736188", "text": "Синдикатът на служителите в затворите в България обяви протестна готовност. От синдиката съобщиха, че това решение е взето след среща с ръководството на Министерството на правосъдието, предава БТА. От синдиката обясниха още, че ведомството няма да изпълни ангажимента си за откриване на щатове и назначаване на 200 човека следващата година. Тези хора трябвало да бъдат назначени както в затворите, така и в дирекцията за охрана на съдебната власт.", "date": "2019.10.29", "title": "Синдикатът на надзирателите в затворите обяви протестна готовност"}
{"url": "https://www.24chasa.bg/novini/article/7736191", "text": "Европейската комисия е уверена, че Скопие и Атина ще продължат да спазват Преспанското споразумение въпреки отлагането на началото на преговорите за присъединяване на Северна Македония към ЕС, заяви говорителката на ЕК Мая Коциянчич, цитирана от агенция МИА. На въпрос на гръцки медии във връзка с Преспанското споразумение тя подчерта, че ЕС силно подкрепя споразумението между Северна Македония и Гърция, което по думите й е значителен успех и положителен пример не само за региона и Европа, а и по-широко. \"Поздравяваме смелостта и решителността и на двете страни и вярваме, че управляващите ще продължат да прилагат споразумението в дух на доверие\", заяви Коциянчич. Тя каза това след изявлението на македонския премиер Зоран Заев, че Преспанското споразцумение е поставено под въпрос заради френското вето върху началото на присъединителните преговори на Северна Македония с ЕС.", "date": "2019.10.29", "title": "Еврокомисията уверена, че Скопие и Атина ще продължат да спазват договора от Преспа"}
{"url": "https://www.24chasa.bg/novini/article/7736193", "text": "Президентът на САЩ Доналд Тръмп обяви днес, че най-вероятният приемник на убития лидер на \"Ислямска държава\" Абу Бакр Ал Багдади е бил също елиминиран по време на операцията за ликвидирането на Багдади, предадоха световните агенции. \"Току-що получих потвърждението, че заместник номер едно на Абу Бакр Ал Багдади беше елиминиран от американските военни. Той със сигурност щеше да оглави групата. Сега той е мъртъв също!\", каза в Туитър американският президент, но без да споменава името на този човек и без да казва повече подробности за обстоятелствата, при които е бил елиминиран, предава БТА.", "date": "2019.10.29", "title": "Тръмп: Приемникът на Ал Багдади също е елиминиран"}
{"url": "https://www.24chasa.bg/novini/article/7736196", "text": "София е претърпяла голяма промяна от преди 10 години и в момента е най-добрият град за живеене в България. А проблеми ще има при всяко управление. Това каза пред БНТ журналистът Лилия Вучкова Според режисьорът Максим Генчев, който също беше в студиото, партийният модел трябва да бъде забравен и да се въведе личностно управление. Идеята на Мая Манолова е да се промени корупцията в София, като ако това се промени столицата ще придобие по-добър образ, коментира още той. \"Манолова не е гражданска кандидатура, нямаше да стане втора без гласовете на БСП. Тя трябва да е благодарна на тази подкрепа и да спре да се крие зад гражданите. Не ми е интересно да ме призовават на бунтове. Искам някой да ме призове да се усмихна. По инициатива на Манолова, тя стана лице на тежка манипулация на едни нормални избори преди години. Аферата не е “Костинброд, а Манолова. Имаше голяма лъжа в изборната вечер\", каза още Вучкова. \"Партийният модел трябва да бъде забравен и да се въведе личностно управление. Можещите трябва да управляват. Идеята на Мая Манолова е да се промени корупцията в София, като ако това се промени, столицата ще придобие по-добър образ\", добави режисьорът Максим Генчев.", "date": "2019.10.29", "title": "Лилия Вучкова за Манолова: Тя е лицето на аферата на \"Костинброд\", да спре да се крие зад гражданите"}
{"url": "https://www.24chasa.bg/novini/article/7736197", "text": "Руският министър на отбраната Сергей Шойгу обяви, че изтеглянето на сирийските кюрдски сили от Североизточна Сирия е приключило по-рано от предвиденото, предадоха световните агенции, съобщи БТА. \"Изтеглянето на военизираните части от територията, на която би трябвало да бъде създаден коридор за сигурност, приключи по-рано от предвиденото\", заяви Шойгу по време на визита в Ереван. Той уточни, че на мястото, от което са се изтеглили кюрдските части, са дошли сирийските погранични сили и руската военна полиция. Изтеглянето на кюрдските сили започна на 23 октомври в 9 ч. по Гринуич и трябваше да приключи днес в 15 ч. по Гринуич. Междувременно руското министерство на отбраната съобщи, че взривно устройство е експлодирало близо до руска бронирана техника в Сирия, но няма ранени и нанесени щети, предаде Асошиейтед прес.", "date": "2019.10.29", "title": "Шойгу: Изтеглянето на кюрдските сили от Североизточна Сирия приключи"}
{"url": "https://www.24chasa.bg/novini/article/7736209", "text": "Ако президентът Румен Радев откаже да подпише указ за назначаването на Иван Гешев за главен прокурор, номинацията на настоящия заместник на Сотир Цацаров само ще бъде прегласувана. Това стана ясно от думите на представляващия Висшия съдебен съвет Бoян Maгдaлинчeв, според когото до откриване на нова процедура за избор на следващ Обвинител номер едно ще се стигне, само ако Гешев не събере минималните 17 гласа, предава  . Миналия четвъртък  , а от петък предложението е на бюрото на президента Румен Радев. В неделя той обяви, че ще вземе решението си - да подпише или не указа в обозрим срок и предупреди, че няма да го направи под натиск. Днес Магдалинчев увери, че Висшият съдебен съвет не yпpaжнявa ни?a?ъв натиск върху държавния глава и даже допусна, че „теоретично“ e възможно президентът да не се произнесе до 10 януари догодина, когато изтича мандатът на Сотир Цaцapoв, защото не e обвързан със срок. Боян Магдалинчев не се съгласи с коментара на Румен Радев, че премиерът Бойко Борисов може да влияе върху решенията на съдебния кадрови орган чрез парламентарната квота в него. Част от тази квота е и самият представляващ Висшия съдебен съвет.", "date": "2019.10.29", "title": "Магдалинчев: Ако Радев откаже да подпише за Гешев, номинацията само се прегласува"}
{"url": "https://www.24chasa.bg/novini/article/7736208", "text": "Властите в САЩ очакват купените от Турция руски ракетни системи С-400 да достигнат пълна бойна готовност към края на тази година, предаде ТАСС. Това съобщи пред журналисти в Пентагона заместник министърката на отбраната Елън Лорд, предаде БТА. Ние очакваме, че те ще бъдат в пълна бойна готовност към края на годината, каза тя. През септември 2017 г. Русия съобщи за сключен с Турция договор за доставка на С-400. Стойността на сделката е 2,5 милиарда долара. Договорът включва частично предаване на технологии за производство на турската страна. Първите доставки на С-400 на Турция започнаха на 12 юли.", "date": "2019.10.29", "title": "С-400, които Турция купи от Русия - в пълна бойна готовност към края на 2019 г."}
{"url": "https://www.24chasa.bg/novini/article/7736206", "text": "\"Харесвам г-жа Фандъкова, защото е уравновесена, добре възпитана, не е агресивна и спокойно управлява града\", казва Богдана Карадочева за кандидата за кмет на София Йорданка Фандъкова. Актьорът Асен Блатечки заяви, че подкрепя Фандъкова, защото тя е \"единственият кандидат, който се грижи за културата в столицата\".", "date": "2019.10.29", "title": "Асен Блатечки и Богдана Карадочева подкрепят Фандъкова (Видео)"}
{"url": "https://www.24chasa.bg/novini/article/7736265", "text": "І. МЕТЕОРОЛОГИЧНА ОБСТАНОВКА: През нощта значителна облачност и превалявания от дъжд ще има над северните райони от страната, докато над Южна България ще бъде все още ясно и тихо и там минималните температури ще са по ниски – между 0° и 6°. В Северна България ще бъдат между 7° и 9°, а по морския бряг до 12°-13°. На 30.10.2019 г. облачността от север-североизток ще продължи да се увеличава и до вечерта ще обхване цялата страна, но превалявания от дъжд ще има само в северните и източните райони. Вятърът от североизток ще се усили и с него ще започне да нахлува студен въздух. Максималните температури ще бъдат в много широки граници – от 9°-10° в североизточните райони до 22° в югозападните. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 30.10.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Област Перник: Движението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г.; Движението при км 21+931 в двете платна поетапно се осъществява в една лента поради оборудване на рамка за ТОЛ система. Участъкът е сигнализиран с пътни знаци. Срок до 31.10.2019 г. Област Кюстендил: Движението в участъка п.в. „Кочериново“ – п.в. „Благоевград“ от км 85+130 до км 90+620 посока ГКПП „Кулата“ е ограничено поради ремонтни дейности на асфалтовата настилка в участъка от км 87+400 до км 87+640. Движението се осъществява по път I-1 Кочериново – Благоевград. Участъкът е сигнализиран с пътни знаци. Срок до 30.10.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Приморски“ - забранен за МПС над 12 т.; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението в участъка Сопот – Микре от км 25+000 до км 37+000 се осъществява с повишено внимание поради възстановяване на ограничителни системи. Срок до 01.11.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; Движението в участъка Търговище – Белокопитово от км 228+600 до км 258+827 се ограничава поради взривни дейности свързани с изграждането на АМ „Хемус“. Обходен маршрут: път II-49 Търговище – Трапище, път II-51 Трапище – Лозница – Пресяк, път I-2 Разград – Шумен. Срок от 16:00 ч. до 17:00 ч. на 30.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Бургас – Атия при км 6+220 в района на Отманли се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок до 30.10.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път III-301: Движението по път III-301 Летница – Умаревци в участъка Летница – Александрово от км 26+650 до км 27+250 се осъществява с повишено внимание поради полагане на електрозахранваща линия. Срок до 30.10.2019 г.; Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; Път III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г.; Път III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-641: Движението по път III-641 Калофер – жп гара Ботев – Марино поле – Баня в района на гара Ботев се ограничава поради ремонт на еластична прелезна настилка и железопътен път. Участъкът е сигнализиран с пътни знаци. Обходен маршрут: път I-6 Калофер – Васил Левски – Карлово и включване по път II-64 Карлово – Баня в двете посоки. Срок до 31.10.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 01.11.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: Път III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; Път III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г. Ремонтни дейности: Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІI-867: Движението по път ІІ-867 Златоград – Мадан при км 81+020 се осъществява в една лента поради изграждането на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци. Срок до 31.10.2019 г.; Път ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка. Обходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; Път II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; Път II-18: Движението по път II-18 Софийски Околовръстен път от надлеза при „Филиповско шосе“ до хотел „Симона“ от км 59+000 до км 0+780 се осъществява с повишено внимание поради ремонтни дейности на асфалтовата настилка поетапно и в двете посоки. Участъкът е сигнализиран с пътни знаци. Срок до 30.10.2019 г. Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; Път II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: Път III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци. Обходен маршрут: през с. Цветница. Срок до 31.10.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.10.29", "title": "Вижте ситуацията и ограниченията по пътищата за сряда"}
{"url": "https://www.24chasa.bg/novini/article/7736267", "text": "Самолет се вряза в къща в квартал на Ню Джърси. Кварталът е с множество зелени площи и дървета, съобщава Ен Би Си. По думи на очевидец поне една къща се е запалила вследствие на удара. \"Много големи пламъци и гъст черен дим се вдигаха от пожара\", описва очевидеца, който е жител на квартала. Не е ясно от кое летище е излетял самолетът, нито накъде е бил отправен. Към момента не е ясно дали има пострадали при пожара. Не е ясен и броят на пътниците в самолета, както и какво е състоянието им.", "date": "2019.10.29", "title": "Самолет се вряза в къща в Ню Джърси (Видео)"}
{"url": "https://www.24chasa.bg/novini/article/7736292", "text": "Тяхното братче третокласник почина по-рано в дома си генералтошевското село. По данни на лечебното заведение децата са с остри симптоми на повръщане, коремна болка и неразположение. Това поставя на първо място съмнението за интоксикация или остра хранително предавана инфекция. Голямото момиче е в много тежко състояние със засягане на сърдечния мускул и с опасност за живота. Лекарите в УМБАЛ \"Св. Марина“ – Варна провеждат интензивни диагностични, реанимационни и лечебни действия и продължават да се борят за живота на момичето. Състоянието на другото дете е стабилно.", "date": "2019.10.29", "title": "Варненски лекари се борят за живота на натровеното момиченце от Кардам"}
{"url": "https://www.24chasa.bg/novini/article/7736275", "text": "\"Ако някой си мисли, че може да се купят гласове в София, няма как 200-300 гласа да обърнат вота. Избирателната активност в този район не беше никак висока. В листата на ГЕРБ като кандидат за общински съветник е един много уважаван човек в квартала. Ако има сигнали, съмнения, начинът е те да се проверяват\", каза тя за изказани от Мая Манолова съмнения за купени ромски гласове в \"Красна поляна\".  \"Разговаряме за бъдещи проекти с други политически сили, има добри идеи в програмите.  Аз уважавам политическата позиция на \"Демократична България\", каза тя за думите на лидерът на партията Христо Иванов, който заяви, че не може да застане зад нея на изборите.  \"Разчитам на подкрепата на всички софиянци, които искат града да се развива. Има нужда от стабилност и спокойствие, по които да може да се работи. Работата за града не се нуждае от общи приказки, нуждае се от решения и от продължаване на проектите\", каза кандидатът за кмет на София.  \"Надявам се на подкрепата на всички хора в София, София е свободен град на свободни хора, които имат изискване за бъдещето\", каза още Фандъкова. ", "date": "2019.10.29", "title": "Фандъкова: Разговаряме за бъдещи проекти с други политически сили"}
{"url": "https://www.24chasa.bg/novini/article/7736298", "text": "Президентът на Русия Владимир Путин прие днес поканата на председателя на Държавния съвет на Куба Мигел Диас-Канел да посети карибската островна държава, предаде ТАСС. На срещата в държавната резиденция \"Ново Огарьово\" край Москва кубинският президент предаде на Путин \"много топли поздрави от Раул Кастро\". Диас-Канел благодари за поканата да участва в тържествата догодина в руската столица \"по повод 75-годишнината от Победата над фашизма\" и потвърди, че ще присъства на тях. Путин каза, че Русия винаги се е отнасяла със симпатия към \"независимата позиция на Куба и нейната суверенна политика\". Той отбеляза, че през 2018 г. двустранният стокообмен е нараснал с една трета и похвали Куба, че като цяло се справя с решаването на икономическите и социалните въпроси, въпреки \"условията, в които се намира\". Куба е проучила предложенията на Русия за съвместни проекти и е готова да пристъпи към детайлното им обсъждане, каза Мигел Диас-Канел на срещата си с руския премиер Дмитрий Медведев. По думите на кубинския лидер целта на настоящото му посещение в Русия е свързана с новите идеи и насоки за съвместна работа, изложени от Медведев по време на визитата му по-рано този месец в Куба.", "date": "2019.10.29", "title": "Президентът Диас-Канел покани Путин в Куба, той прие"}
{"url": "https://www.24chasa.bg/novini/article/7736316", "text": "Колоездачи легнаха до своите велосипеди на кръстовището до Ларгото. Така те искаха да покажат какво се случва, когато уязвимият велосипедист е блъснат от двутонен автомобил, съобщи БТА. Акцията е в рамките на втория \"Поход за живот\" и е в знак на протест заради фаталните инциденти с велосипедисти през последните две седмици. Шофьорите трябва да ни пазят, не да ни убиват, коментира пред журналисти Иво Делин от сдружението \"Велоеволюция\", които са сред организаторите на събитието. Те настояват за законодателни промени - да се въведе изискване за минимална дистанция от метър и половина при изпреварване на велосипедист, защото според тях масово изпреварването не се прави както трябва. Искаме одит на всички велоалеи, защото според нас не са качествени и не са безопасни, и по-големи присъди за всички убийци на пътя, които са избягали от местопроизшествието, обясни Делин. Той припомни, че за по-малко от две седмици сме свидетели на два фатални инцидента с колоездачи - единият край стадион \"Локомотив\", а другият - на Околовръстното шосе на София преди \"Люлин\". Още не е заловен шофьорът, блъснал велосипедист на кръстовището при стадион \"Локомотив\" в столицата, от СДВР издирват очевидци на катастрофата, след която млад мъж, баща на две деца, загуби живота си. Велосипедистите, които се събраха пред сградата на Министерския съвет, се отправиха на шествие към МВР. Това е вторият \"Поход за живот\". Първият беше преди една година след поредния фатален инцидент на пътя с велосипедист. Организаторите на днешната проява припомнят, че тогава им е обещан нов закон за движение по пътищата, който още не е факт.", "date": "2019.10.29", "title": "Колоездачи легнаха до своите велосипеди на кръстовище в София в знак на протест"}
{"url": "https://www.24chasa.bg/novini/article/7736310", "text": "Животът и работата след неделя продължават, така Йорданка Фандъкова обясни пред \"24 часа\" своята поява днес в 15 ч пред централата на \"Демократична България\" в центъра на София. Кандидат- кметът на ГЕРБ и общинската съветничка Малина Едрева (досегашен председател на групата на общинските съветници от ГЕРБ - б.р.) бяха засечени от \"Офнюз\" да излизат след среща с лидерите на обединението Христо Иванов и Атанас Атанасов.  Йорданка Фандъкова потвърди пред \"24 часа\", че е била в централата на бул. \"Витоша\" по нейна инициатива. Христо Иванов и Атанас Атанасов предпочели да не идват в централата на ГЕРБ, а тя не обичала срещи по кафенетата, защото не се крие. Фандъкова обясни, че не е търсила подкрепа за балотажа, тъй като от \"Демократична България\" обявиха, че няма да подкрепят нито нея, нито Мая Манолова на втори тур.  Има теми, които са важни за столичани, например дигитализация на услугите в общината, а \"Демократична България\" има експерти, обясни Фандъкова пред \"24 часа\". “Това са принципни разговори. Няма нищо скрито, нито има някакви договорки. Още в нощта на първия тур казах, че ще проведа разговори с партиите вдясно. В програмите им има добри идеи за София. Говорихме в какви сфери можем да си сътрудничим и да работим заедно”, каза Фандъкова пред “24 часа”.      Тя е имала такава среща с представители на “Спаси София” и предстои разговор с ВМРО.  Столичани забелязали излизането на Фандъкова от централата на бул. \"Витоша\". В светлосин дънков костюм, пешком, тя се отправила в посока НДК, където се намира предизборният й щаб.", "date": "2019.10.29", "title": "Фандъкова в централата на Демократична България, не е искала подкрепа за втори тур"}
{"url": "https://www.24chasa.bg/novini/article/7736324", "text": "Ливанският премиер Саад Харири връчи на президента Мишел Аун оставката си и тази на своето правителство, предадоха световните агенции. Харири съобщи това в тринадесетия ден на ливанските протести. \"Отивам в президентския дворец, за да връча оставката на правителството си на президента на републиката\", заяви Харири. Краткото му изявление беше излъчено по телевизията и беше приветствано от протестиращите в Бейрут. Харири допълни, че в качеството си на премиер, се е озовал в задънена улица във връзка с протестите и затова е решил да връчи оставката си. Харири призова ливанците да запазят сигурността и стабилността в страната, предава БТА. Ливанците протестират от 17 октомври. Те обвиняват политическата класа в лошо управление, пилеене на обществени средства и за ширещата се корупция. Заради протестите банките не работят, а протестиращите са блокирали пътища, което парализира страната. Сега президентът Мишел Аун, който е политически съюзник на Хизбула, може да приеме оставката на Харири и да започне консултации за ново правителство, или да поиска от него да размисли, отбелязва Ройтерс. Бяха нужни девет месеца, за да се сформира коалиционният кабинет на Харири през януари миналата година. След обявената от премиера оставка някои демонстранти се зарекоха да останат на улицата. Те казаха, че това е само първата стъпка към \"изграждането на патриотична демократична страна и към изпълнението на исканията, поставяни от протестиращите от 17 октомври насам\".", "date": "2019.10.29", "title": "Ливанският премиер подава оставка"}
{"url": "https://www.24chasa.bg/novini/article/7735957", "text": "Националният съвет за тристранно сътрудничество ще проведе заседание в сряда, 30 октомври, от 14.00 часа в Гранитна зала на Министерския съвет. В рамките на дневния ред на заседанието ще бъдат обсъдени Проект на Закона за държавния бюджет на Република България за 2020 г. и проект на Актуализирана средносрочна бюджетна прогноза за периода 2020-2022 г. като мотиви към него, внесени от министъра на финансите. Националният съвет за тристранно сътрудничество ще разгледа също така Проект на Закон за бюджета на държавното обществено осигуряване за 2020 г., внесен от управителя на Националния осигурителен институт, както и Проект на Закон за бюджета на Националната здравноосигурителна каса за 2020 г., внесен от управителя на Националната здравноосигурителна каса.", "date": "2019.10.29", "title": "Тристранката обсъжда бюджета за 2020 г. утре"}
{"url": "https://www.24chasa.bg/novini/article/7735819", "text": "Шефовете на \"БДЖ Пътнически превози\" и на \"БДЖ Товарни превози\" Христо Иванов и Любомир Илиев са овакантили местата си, след като са отказали да участват в новия управленски формат на дружествата. Това съобщават от \"Холдинг БДЖ\", чийто борд на директорите е взел решение да преобразува двете дружества от ЕООД в ЕАД. Първоначално, до преструктурирането, те ще се ръководят от управител и прокурист, а не само от управител, както бе досега.  Мотивът за преобразуването е да има силни мениджърски екипи, тъй като основните задачи в дружествата не се изпълняват на необходимото ниво, ключовите финансови и обемни показатели бележат спад, се казва в съобщението. В средите на жп експертите се коментира, че стъпката към акционерни дружества  е стъпка и към закриването на холдинга.  В съобщението на БДЖ се съобщава, че в началото на преходния етап двете компании ще се ръководят от управител и прокурист.  Към момента е ясно, че прокурист на \"БДЖ Пътнически превози\" ще бъде Филип Алексиев, който беше финансов директор на холдинга. Вяроятно управител ще бъде Любен Нанов, който е началник на отдел в самото дружество. За прокурист на \"Товарни превози\" се спряга Светломир Николов, който е член на борда на директорите на холдинга и негов зам.-председател.  За управител на товарните превози пък вероятно ще бъде назначен Иван Личев, който оглавяваше \"Енергомеронт холдинг\", а наскоро и компанията на Теодор Осиковски КМС, която влиза в ремонтните дейности в енергетиката.  Тези имена се появиха в сайта economic.bg. Източници от БДЖ потвърдиха единствено назначението на Филип Алексиев, за останалите казаха, че новите в ръководствата на дружествата ще бъдат тези хора, но е възможно да има размествания на длъжностите.   ", "date": "2019.10.29", "title": "Сменят шефове в БДЖ, старите не искали да влизат в нов управленски формат"}
{"url": "https://www.24chasa.bg/novini/article/7735965", "text": "Президентът на Световния еврейски конгрес Роналд Лаудер също оцени високо работата на страната ни и съвместните усилия на институциите и Организацията на евреите в България „Шалом” в борбата с антисемитизма и езика на омразата.", "date": "2019.10.29", "title": "Меркел поздрави Борисов пред Георг Георгиев на среща за борбата с антисемитизма в Мюнхен"}
{"url": "https://www.24chasa.bg/novini/article/7735979", "text": "Пет хиляди предполагаеми джихадисти са струпани в затвор на сирийските кюрди в Северна Сирия, предаде Франс прес. Екип на френската агенция е получил изключителен достъп до този център за задържане, намиращ се в сирийската провинция Хасакия. Журналисти на агенцията са констатирали, че в затвора сред хилядите задържани има десетки деца. Затворниците с изпити лица носят оранжеви затворнически дрехи, горещината в затвора е задушаваща, а зловонието нетърпимо. Повечето от задържаните там са сирийци, тунизийци, мароканци, саудитци, но има и европейци и дори американци, са констатирали журналистите. Нито един от тези затворници засега не знае, че лидерът на Ислямска държава Абу Бакр ал Багдади е бил убит в неделя при американска операция в Североизточна Сирия, предава БТА. В болничното крило на този затвор има около 300 ранени затворници, но в действителност в самия затвор около една трета от затворниците, тоест около 1500 души са също болни и ранени, разказва директорът на затвора, който се представя само с името Шерхат. Понастоящем около 12 000 джихадисти на ИД, сред които между 2500 и 3000 чужденци, произхождащи от 54 страни, се намират в затвори на кюрдските сили. Вашингтон твърди, че от началото на турската офанзива в Североизточна Сирия над 100 затворници от ИД са успели да избягат от кюрдски затвори.", "date": "2019.10.29", "title": "5000 джихадисти са струпани в затвор на сирийските кюрди в Северна Сирия"}
{"url": "https://www.24chasa.bg/novini/article/7735985", "text": "Председателят на Управителния съвет на ЕАЦС Цветан Цветанов се срещна във Вашингтон с Иван Дохърти, старши ръководител в Националния демократически институт и Надежда Мойзикина, програмен директор за Централна и Източна Европа на института. Цветанов представи дейността на Евро-атлантическия център за сигурност, като бе заявена готовност за съвместна дейност и съвместни проекти в бъдеще. Представителите на Националния демократически институт приветстваха създаването на новия мозъчен тръст в България, подчертавайки, че именно такива институти на гражданското общество са важна част от демократичния процес. Те също така припомниха, че дейността на Националния демократически институт е забранена в редица държави с авторитарни режими. Това съобщиха от пресцентъра на Евро-атлантическия център. По време на срещата бяха обсъдени възможностите за бъдещо двустранно сътрудничество, като бе постигнато съгласие, че Евро-атлантическият център за сигурност може да бъде ползотворен партньор в програми по противодействието на анти-западната пропаганда и фалшивите новини, идващи от противници на трансатлантическото сътрудничество. Тези заплахи са аналогични за целия регион и именно със своите регионални контакти центърът може да бъде особено полезен.", "date": "2019.10.29", "title": "Цветанов се срещна с представители на Националния демократически институт във Вашингтон"}
{"url": "https://www.24chasa.bg/novini/article/7735970", "text": "Най-малко 14 души станаха жертви на свлачище, предизвикано от проливните дъждове в Западен Камерун, съобщиха днес местните власти, цитирани от ДПА, предаде БТА. Има информация за още 40 души, които са затрупани под земята, след активизиралото се снощи свлачище в град Бафусам в Западната провинция, където протича спасителна акция, каза губернаторът на провинцията Ава Фонка Аугустин пред ДПА. \"Засега може да потвърдим за 14 жертви. Повече от 40 души са в неизвестност, и може да потвърдим, че са затрупани\", каза губернаторът, според който броят на жертвите може да нарасне. Най-малко 28 000 души останаха без подслон в Централноафриканската република (ЦАР) вследствие на най-голямото от 20 години наводнение, съобщиха Франс прес и ТАСС, като се позоваха на служители на Червения кръст. \"Много жилища са разрушени, а цели квартали наводнени\", заяви ръководителят на филиала на Червения кръст в ЦАР пастор Антуан Мбаобого. Изливащите се без прекъсване вече седмица порои предизвикаха сериозно покачване на водите на река Убанги и нейните притоци. Наводнението засегна силно столицата Банги, разположена на брега на Убанги. По много от улиците на столицата, чието население е около милион жители, хората се придвижват с лодки. Голяма част от кварталите на града са наводнени, нанесени са сериозни щети както на обществени, така и на жилищни постройки. В Банги не достига пречистена питейна вода.", "date": "2019.10.29", "title": "Наводнения в Камерун и ЦАР взеха 14 жертви и оставиха 28 000 без покрив"}
{"url": "https://www.24chasa.bg/novini/article/7735983", "text": "Румънският президент Клаус Йоханис заяви, че уволненият премиер Виорика Дънчила няма никаква легитимност да предлага кандидат от страна на Румъния за поста еврокомисар и я призова да не изпраща никаква номинация на избраната за председател на Европейската комисия Урсула фон дер Лайен, предаде Аджерпрес. \"Уволненият премиер Виорика Дънчила отказва да разбере, че заедно със загубата на качеството на премиер е загубила и всякаква легитимност да прави предложение за поста еврокомисар от страна на Румъния. Предупреждавам отново г-жа Дънчила да спре всякакви постъпки, свързани с номинацията на кандидат за тази длъжност и да не изпраща никакво предложение на избраната за председател на Европейската комисия г-жа Урсула фон дер Лайен\", заяви Йоханис. \"Посочването на еврокомисар от едно правителство, което няма никакви конституционни и законови правомощия в този смисъл, е безотговорно действие, провокация както по адрес на румънските граждани, така и на европейските партньори\", подчерта още държавният глава, предаде БТА. По-рано днес и.д. премиерът Виорика Дънчила потвърди, че е изпратила в Брюксел ново предложение за еврокомосар от страна на Румъния: бившия делегиран министър по европейските въпроси Виктор Негреску. Номинацията на Негреску идва, след като евродепутатите отхвърлиха предишното румънско предложение за еврокомисар Рована Плумб с мотива, че не изпълнява условията за прозрачност и етика, за да бъде член на ЕК. Йоханис изтъкна още, че новият кабинет трябва да получи възможно най-бързо парламентарния вот за встъпване в длъжност, за да реши \"всички неотложни проблеми, предизвикани от катастрофалното управление на Социалдемократическата партия\". Парламентът насрочи за 4 ноември гласуването на новия кабинет на Национално-либералната партия, оглавяван от номинирания за премиер Лудовик Орбан. Днес и утре кандидатите за министри преминават през изслушване в парламентарните комисии.", "date": "2019.10.29", "title": "Йоханис : Уволненият премиер няма право да предлага кандидат за еврокомисар"}
{"url": "https://www.24chasa.bg/novini/article/7735996", "text": "Броят на жертвите на наводненията в испанската област Каталуня, предизвикани от проливни дъждове, достигна четири души, съобщи днес местната пожарна служба в Туитър, цитирана от ТАСС. Циклон връхлетя Североизточна Испания миналата седмица. Провинция Тарагона е най-силно засегната от пороите, предава БТА. Стихията остави без ток хиляди домакинства. Пороите предизвикаха също наводнения, временно блокиране на движението по редица пътища и проблеми с железопътния транспорт. Има информация за стотици инциденти.", "date": "2019.10.29", "title": "4 станаха жертвите на наводненията в Каталуня"}
{"url": "https://www.24chasa.bg/novini/article/7736002", "text": "Президентът на САЩ Доналд Тръмп обяви днес, че най-вероятният приемник на убития лидер на \"Ислямска държава\" Абу Бакр Ал Багдади е бил също елиминиран по време на операцията за ликвидирането на Багдади, предадоха световните агенции и БТА. \"Току-що получих потвърждението, че заместник номер едно на Абу Бакр Ал Багдади беше елиминиран от американските военни. Той със сигурност щеше да оглави групата. Сега той е мъртъв също!\", каза в Туитър американският президент, но без да споменава името на този човек и без да казва повече подробности за обстоятелствата, при които е бил елиминиран.", "date": "2019.10.29", "title": "Тръмп: Приемник номер едно на Багдади също е бил елиминиран"}
{"url": "https://www.24chasa.bg/novini/article/7736000", "text": "Военнослужещи от Българската армия трети ден оказват помощ в гасенето на пожара в Рила, съобщиха от пресцентъра на министерството на отбраната. Днес, 29 октомври, военни екипи оказват помощ за овладяването на огнената стихия и в Стара планина. За погасяването на горския пожар в района на Чипровци вертолет Ми-17 от авиобаза Крумово излетя в 8:30 ч., за да извърши облитане на района и да се включи в гасенето на пожара от въздуха. В рамките на три часа хеликоптерът извърши три захода и обля обхванатите в пламъци хребети със 7,5 тона вода. Екипажът, участвал в действията в помощ на населението, е в състав: командир майор Борислав Тафков, втори пилот майор Александър Цанков, бордни техници офицерски кандидат Рангел Рабаджиев и офицерски кандидат Йордан Грънчаров, оръжейни техници капитан Георги Димов, старши сержант Мирослав Казаков и сержант Костадин Джунев. За погасяването на пожара в Стара планина днес помагат и 21 военнослужещи от Десети механизиран батальон – Враца. Те действат под ръководството на командира на Десети механизиран батальон - Враца подполковник Симеон Цеков и на командира на формированието за овладяване и преодоляване на последиците от бедствия капитан Стефан Иванов. Продължава участието на военнослужещи от Сухопътните войски и в гасенето на големия горски пожар в Национален парк Рила. Двадесет и един военнослужещи от Бригадно командване – Благоевград и днес полагат усиля в борбата с огъня, който гори в труднодостъпния район между хижа „Чакалница“ и връх Капатник. Старши на формированието е началникът на щаба на Трети механизиран батальон от състава на Бригадното командване майор Тихомир Нарлиев.", "date": "2019.10.29", "title": "Трети ден военни помагат за гасенето на големите горски пожари (Видео)"}
{"url": "https://www.24chasa.bg/novini/article/7736006", "text": "В Испания беше задържан един от най-издирваните престъпници в Европа – Чихан Гюзел, чието име е в списъка на Европол, съобщава  . В нощта на 2 срещу 3 април 2013 г. няколко въоръжени мъже атакуват централата на охранителна компания за транспортиране на пари в Люксембург. При нападението те използват експлозиви, за да разбият вратите, но не успяват да стигнат до бункера, където се съхраняват банкнотите. Между нападателите и полицията, пристигнала на местопроизшествието, започва престрелка. Престъпниците успяват да избягат и да преминат границата с Белгия.", "date": "2019.10.29", "title": "В Испания спипаха един от най-издирваните престъпници в Европа"}
{"url": "https://www.24chasa.bg/novini/article/7736043", "text": "Интернет гиганти като \"Фейсбук\", \"Гугъл\" и \"Туитър\" са постигнали известен напредък в борбата срещу разпространението на дезинформация, каза днес Европейската комисия. Въпреки това, широкомащабното разпространение на пропаганда и дезинформация продължава и е необходимо да се свърши още много работа, казаха в изявление еврокомисарите Вера Йоурова, Мария Габриел и Джулиан Кинг, предаде ДПА. Миналата година, преди изборите за европарламент през май, ЕК задейства план, който приканва социалните медии на доброволен принцип да се борят с фалшивите новини. Днес комисията публикува годишния доклад за напредъка на платформите по прилагането на Кодекса за добри практики за борба срещу дезинформацията, предава БТА. Йоурова, Габриел и Кинг - отговарящи съответно за правосъдието, цифровизацията и сигурността - похвалиха компаниите, поели ангажимент за повече прозрачност и за съвместна работа с правителствата от ЕС, с изследователи и със специалисти по проверка на факти. ЕК обаче предупреждава, че ако сегашната схема за борба с дезинформацията чрез саморегулиране от страна на интернет платформите не даде задоволителни резултати, тя може да въведе регулации в сектора.", "date": "2019.10.29", "title": "ЕС: \"Фейсбук\", \"Гугъл\" и \"Туитър\" с напредък срещу дезинформацията"}
{"url": "https://www.24chasa.bg/novini/article/7736024", "text": "Пъстрата окраска на черупките на повечето съвременни птици им помага не само да скриват бъдещото си потомство от хищниците, но ги предпазва от прегряване или от недостиг на топлина, пише сп. \"Нейчър иколоджи енд иволюшън\", цитирано от БТА. Международен екип орнитолози установи, че яйцата на птиците, които обитават северните региони на Земята и особено тези пернати, чиито гнезда често се осветяват от слънчевите лъчи, имат обикновено по-тъмна окраска. Те бързо се нагряват на слънцето, което помага на зародишите по-бързо да се развиват и да побеждават в конкурентната борба. Орнитолозите постоянно спорят за това кога и защо птиците са започнали да снасят цветни яйца. Повечето учени в наши дни предполагат, че яйцата на пернатите динозаври и на първите примитивни птици са били лишени от подобни защитни приспособления. Общо е мнението, че те са се появили в края на мезозойската ера, когато птиците са започнали да запълват празните екологични ниши, а бозайниците \"професионално\" са започнали да ходят на лов за яйцата им. Именно тогава черупките на яйцата започват да се изпъстрят и да получават сложни шарки. Така птиците са могли да отличават своите яйца от тези на паразитиращите кукувици. Даниъл Хенли от университета в Лонг айлънд в Ню Йорк и неговите колеги от Австралия и Северна Каролина предложиха алтернативно обяснение за възникването на пъстрата окраска на яйцата. Тя се определя според тях от температурата на въздуха и от количеството на валежите. Изучавайки яйцата на 600 вида птица, учените съставили световна карта на цвета на черупките на яйцата им. Едни са цветовете в областите близко до полюсите и съвсем други в умерения климатичен пояс.", "date": "2019.10.29", "title": "Учени разкриха защо птиците снасят разноцветни яйца"}
{"url": "https://www.24chasa.bg/novini/article/7736081", "text": "Във връзка с появили се медийни информации относно действия на руски дипломат на територията на Република България, уточняват следното: В петък в МВнР бе проведена среща с посланика на Руската федерация относно руски дипломат, акредитиран в България, за действията на когото бяхме сезирани от Прокуратурата на Република България и от ДАНС. От българска страна бе отправено устно искане руските институции да отзоват своя служител в рамките на 72 часа. \"След като от руското посолство ни уведомиха в понеделник вечерта, че въпросният дипломат не е напуснал територията на страната, руският посланик бе поканен днес на среща в 10 ч в МВнР. Връчена му бе нота, с която се поставя срок от 24 часа руският дипломат да напусне България\", казват още от МВнР.", "date": "2019.10.29", "title": "МВнР са връчили нота на руския посланик заподозреният в шпионаж дипломат да напусне България"}
{"url": "https://www.24chasa.bg/novini/article/7736014", "text": "\"Йосиф Шамли играеше в \"Опит за летене\" на голямата сцена, а аз - в \"Г-н Ибрахим и цветята на Корана\" на камерна, разказа директорът на Народния театър \"Иван Вазов\" Мариус Донкин. - Срещнахме се зад кулисите на път за гримьорните си. Смеехме се, разказвахме си вицове. Затова вестта за кончината му е такъв огромен шок за мен\". Впечатленията му са, че Шамли е бил в добро настроение в понеделник вечер и затова е изненадан от внезапната му кончина едва на 47 години. \"Възможни са всякакви спекулации, но той не би изоставил семейството си и трите си дъщери. Беше стабилен психически\", категоричен е Донкин, който от години играе в Народния театър на една сцена с Шамли и добре го познава. Наскоро актьорът най-после си купил нов автомобил, който все още изплащал.", "date": "2019.10.29", "title": "Мариус Донкин: Йосиф Шамли беше в добро настроение в понеделник вечер, изненадан съм"}
{"url": "https://www.24chasa.bg/novini/article/7735960", "text": "На 29 октомври 1969 година проф. Ленард Клайнрок и неговите колеги от известния Калифорнийски университет в Лос Анджелис карат компютър да си \"говори\" с друга машина, намираща се в район, който по-късно ще стане известен като Силициевата долина, пише Франс прес, цитирана от БТА. Клайнрок изпратил първото съобщение между два компютъра на разстояние 320 км един от друг. Тази мрежа беше позната като Арпанет. Наречена бе така от Агенцията за напреднали проекти в сферата на проучвания за отбрана на САЩ, която е била нейния поръчител. Но след първоначалния ентусиазъм от иновацията, създателят на прародителя на мрежата бързо съзрял тъмната й страна. \"Изобщо не очаквах, че един ден ще се появят социалните мрежи, доверява Клайнрок. Аз си мислех, че нашето изобретение ще накара хората да си говорят с компютрите или компютрите да разговарят помежду си. Но не си представях, че хората ще си общуват в глобален мащаб!\" Бащата на Арпанет ще навърши 85 години през месец юни. Във връзка с 50-годишния юбилей, проф. Клайнрок открива нова лаборатория, посветена на интернет. Тя ще се опита да се противопостави на неочакваните негативни проблеми, свързани с използването на мрежата в планетарен мащаб. Днес интернет наброява близо 4 милиарда потребители, като в началото на него се залагаше като на демократично средство за обогатяване на познанията на хората. \"От една страна, изобретението наистина беше с демократичен характер, коментира Клайнрок. Но от друга в мрежата започна да прозира и тъмната страна на човечеството. Има толкова изкрещени неща онлайн, че умерените мнения биват удавени от екстремистките възгледи, разпространяващи омраза, дезинформация и насилие. Ние като инженери не бяхме се замисляли над недобросъвестното използване на нашето изобретение!\" Новата лаборатория на проф. Клайнрок Connection lab ще прави разработки в областта на автоматичното самообучение на машините, на изкуствения интелект, на социалните мрежи, на интернет на нещата и на използването на блокчейн технологиите за повишаването на доверието в източниците на информация.", "date": "2019.10.29", "title": "Предшественикът на интернет на 50 г., създателите не очаквали тъмната му страна"}
{"url": "https://www.24chasa.bg/novini/article/7735670", "text": "ГЕРБ остава първа политическа сила в София и ще има 27 общински съветници в новия мандат. Те обаче са с три мандата по-малко от досегашните.  БСП ще бъде представлявана в новия СОС от 15 общински съветници, сочат окончателните данни от ОИК - София. Както \"24 часа\" съобщи още вчера \"Демократична България\" ще има 12 общински съветници. В СОС влизат и четирима от листата на ВМРО, както и двама - от \"Атака\". За първи път в СОС ще има избран независим кандидат за общински съветник - Борис Бонев от \"Спаси София\". Според резултатите от вота в неделя за влизане в СОС са нужни 6600 гласа - това е общинската избирателна квота. ", "date": "2019.10.29", "title": "Окончателно:  ГЕРБ с 27 съветници в София, БСП - 15"}
{"url": "https://www.24chasa.bg/novini/article/7735743", "text": "Лидерът на опозиционната партия ВМРО-ДПМНЕ Християн Мицкоски пропагандира \"македонизма\" като основна брънка, която ще обедини всички граждани на страната, независимо от етническата им принадлежност, пише в. \"Независен весник\", цитиран от БТА. Терминът, употребен като противовес на \"антиквизацията\" и \"севернизацията\" на страната, предизвика интерес в обществеността. Във ВМРО-ДПМНЕ обясняват, че става въпрос за концепция, подобна на тази в САЩ, където всички граждани, независимо от тяхната национална или религиозна принадлежност, гордо изтъкват, че всички те са Америка и американци. \"Конкретно в нашия случай това значи, че независимо дали сме македонци, албанци, турци, роми, сърби или от която и да е друга националност, всички ние живеем в Македония и тя е нашата родина. Затова трябва да почитаме нейните символи, а от друга страна, държавата трябва да осигури еднакви условия и права за всички\", коментират от партията. Според събеседниците на вестника концепцията за \"македонизъм\" цели страната да се превърне в достойно място за живеене, с което да се задържат младите хора в нея.", "date": "2019.10.29", "title": "Мицкоски: \"Македонизмът\" ще ни обедини"}
{"url": "https://www.24chasa.bg/novini/article/7735758", "text": "Сръбски спасители са се обърнали към руските си колеги с молба за помощ в гасенето на пожар в Стара планина, предадoхаТАСС и БТА. Началникът на службата за извънредни ситуации Предраг Марич съобщи за телевизия Пинк, че е помолил руското министерство за извънредни ситуации да изпрати самолет Ил-76, който се смята за един от най-добрите в света в борба с пожарите. Марич каза, че пожарът в Стара планина е възникнал в България и се е разпространи в сръбската част на планината. Огънят е обхванал недостъпна за автомобили местност, до която пожарникарите трябва да се придвижват два часа. Гъстият дим затруднява използването на хеликоптери и единственият шанс е изпращането на самолет, който се очаква да пристигне от Русия за ден или два. В момента в борбата с пожара в сръбската част на Стара планина участват около 340 души.", "date": "2019.10.29", "title": "Сърбия е поискала помощ от Русия за гасенето на\nпожара в Стара планина, тръгнал от България"}
{"url": "https://www.24chasa.bg/novini/article/7735753", "text": "Смъртта на ръководителя на групировката \"Ислямска държава\" Абу Бакр ал Багдади, станал мишена на американска специална операция в Сирия, постави въпроса за негов наследник начело на джихадисткото движение, но списъкът с потенциални негови приемници е кратък, подчертават експертите. Списъкът се скъси допълнително след новината, че при друга специална операция в неделя в Северна Сирия е бил ликвидиран говорителят на ИД Абу Хасан ал Мухаджир, известна фигура, спрягана сред възможните приемници. Свързаните с ИД профили в социалните мрежи досега не са споменавали смъртта на Ал Багдади и там логично не се поставя въпросът за наследник. Според Хишам ал Хашеми, иракски експерт по ИД, двама кандидати биха могли да претендират за поста: Абу Отман ал Тунси и Абу Салех ал Джузрауи, известен и под името Хадж Абдала. Първият е тунизиец, начело на шурата на ИД, консултативен политически орган, за който се знае много малко, обяснява експертът. Вторият е саудитец, председателстващ \"Съвета на делегатите\" на ИД, който има изпълнителски функции. \"Дезертьорства\" ============= Двамата мъже, обяснява Хашеми за АФП, страдат от един голям недостатък: никой от тях не е от Сирия или Ирак (Ал Багдади беше иракчанин) - двете държави, от които са родом голямото мнозинство от бойци на ИД. Изборът на лидер, без този фактор да се вземе под внимание, \"може да доведе до дезертиране\", посочва Хашеми. Аймен Джауад Тамими, увиверситетски специалист по темата, също споменава Хадж Абдала като потенциален наследник. За него се знае малко, освен че името му е било цитирано като \"заместник на Багдади\" в документите, изтекли от ИД. \"Доколкото зная, той не е мъртъв\", уточнява Тамими. Друга фигура в групировката редовно е споменавана сред възможните лидери: Абдала Кардаш. Той е бивш офицер от иракската армия, който е бил зад решетките заедно с Багдади през 2004 г. в Бука, затвор, който по онова време е бил под американско военно командване. Но, според Хашеми, смъртта на Абдала Кардаш през 2017 г. е била обявена от няколко членове на семейството му, най-вече от дъщеря му, която е в ръцете на иракските разузнавателни служби. Според съобщение, приписано преди няколко месеца на Амак, пропагандната агенция на ИД, Кардаш е щял да бъде определен за наследник на Багдади. Но този текст никога не е бил официално одобрен от ИД и освен това експерти като Тамими и Хашеми го смятат за фалшификация. Който и да е наследникът на Ал Багдади, задачата му ще е сложна, тъй като след военните си поражения движението трябваше да се разпадне на множество тайни клетки в Сирия и Ирак, с трудни комуникации в намиращи се в хаос държави. \"Името не е от голямо значение\" ========================= Ал Багдади трябваше да се изправи пред вътрешно недоволство срещу стратегическите си решения по време на падането на \"халифата\" през март, като беше обвинен от някои джихадистки бойци, че вечно отсъства. След като Ал Багдади е мъртъв, \"дъщерните групи на ИД може да сменят лоялността си или просто да решат да не потвърждават верността си към неговия наследник\", обяснява за АФП Нейт Розънблат, изследовател от университета в Оксфорд. Нови съюзи биха укрепили съперничещи на ИД джихадистки групи, като Хаят Тахрир аш Шам (бивш сирийски клон на Ал Кайда) и Хурас ал Дин, екстремистка групичка, посочва Розънблат. Макс Ейбрамс от Нортийстърн юнивърсити в Бостън (Northeastern University) смята, че наследяването на Ал Багдади така или иначе няма да има голямо отражение на терен. \"Името на този, който ще наследи Ал Багдади, няма значение\", защото от 2014 г. той беше почти невидим, казва Ейбрамс. \"На равнище вземане на решения, операции и набирането на бойци, ИД винаги е била много по-децентрализирана от Ал Кайда\", добавя той. Когато през 2011 г. Бин Ладен беше убит, също при американска специална операция, въпросът за неговия приемник беше много по-решаващ, защото той беше много повече лично ангажиран и ръководеше много по-централизирана структура. Сега, според Ейбрамс, \"малко джихадистки групи, ако въобще има такива, имат толкова бюрократична организация като ИД\". \"Следователно, тя ще трябва повече да стяга редиците, а не да ги разбива\". (БТА)", "date": "2019.10.29", "title": "Кой може да наследи главатаря на ИДИЛ Ал Багдади"}
{"url": "https://www.24chasa.bg/novini/article/7735754", "text": "Окръжна прокуратура-Плевен внесе в съда обвинителен акт срещу рецидивист, извършил кражба на лотарийни билети.  , от владението на „Национален дистрибутор“ ООД, без съгласието на представителен орган на дружеството, с намерение противозаконно да ги присвои, като кражбата е в особено големи размери и представлява особено тежък случай, съобщават от прокуратурата. Обвиняемият е многократно осъждан за тежки умишлени престъпления. След като е освободен от затвора на 11.10.2018г., решил да извърши кражба на лотарийни билети. Направил необходимите проучвания и се опитал да привлече свой познат за съучастник, но той му отказал. Тогава обвиняемият решил сам да извърши кражбата и на 17.01.2019 г., след полунощ, отишъл до набелязания офиса, отрязал метална решетка на прозорчето на офиса и я демонтирал. През прозорчето успял да влезе в помещение и да облепи датчика на охранителната система. Скрил се и изчакал пристигането на служителите на СОТ, които не забелязали нищо необичайно и си тръгнали. След като охранителите се оттеглили, обвиняемият необезпокояван извършил кражба на лотарийни билети. В края на януари 2019 г. решил да започне да проверява и осребрява печалбата от отнетите билети. За да не предизвика подозрение, помолил своя познат П. да проверява и осребрява печалбата на билетите, след което да му дава печалбата. Сред печелившите билети бил и такъв за сумата от 5 000 лв., като Т.М. помолил П. да се яви в телевизионното предаване за получаване на сумата. През март 2019 г., обвиняемият отново се свързал с П., предал му още билети и му заявил да ги осребрява само в определени бензиностанции, тъй като билетите били изтъркани и печалбата за тях вече била получена. Същият месец в София, на бензиностанция, П. бил задържан от полицейски служители за това, че осребрявал билети, чиято печалба, вече е била изплатена. Предстои насрочване на делото за разглеждане от съда.", "date": "2019.10.29", "title": "Съдят рецидивист, откраднал лотарийни билети в особено големи размери"}
{"url": "https://www.24chasa.bg/novini/article/7735763", "text": "Около 10 километра снегозащитни съоръжения ще бъдат поставени в най-критичните участъци по републикански пътища в Добричка област за идващия зимен сезон, съобщи директорът на Областното пътно управление Георги Стратиев. На заседание на областния щаб за защита при бедствия представители на общини и институции в региона информираха за готовността да бъде посрещната зимата, предаде БТА.  В областта ще бъдат поддържани 803 километра републиканска пътна мрежа с 42 критични участъка, допълни Георги Стратиев. По думите му предпазните огради имат несъмнен ефект срещу навяванията на сняг по пътищата. Вече са определени седем пункта, в които трябва да бъдат разпределени пътноподържащите машини, както и количества пясък, сол и химикали, каза директорът на Областното пътно управление. Пунктовете ще бъдат инспектирани на 30-31 октомври като се предвижда около 80 снегопочистващи машини да бъдат на разположение през сезона. Началникът на КАТ-Пътна полиция при Областната дирекция на МВР Жулиян Минев съобщи, че са определени и обходни маршрути, както и временни контролно-пропускателни пунктове в региона при евентуално затваряне на пътни участъци в усложнена зимна обстановка. Многопрофилната болница за активно лечение в Добрич има собствен снегорин за осигуряване на достъп до лечебното заведение, дизелов агрегат за хирургичния блок при евентуално спиране на елзахранването, както и резерв от основни групи лекарства и медикаменти, посочиха от стационара.", "date": "2019.10.29", "title": "В критични пътни участъци в Добричка област ще бъдат поставени снегозащитни съоръжения"}
{"url": "https://www.24chasa.bg/novini/article/7735771", "text": "Новоизбраният председател на Европейската комисия Урсула фон дер Лайен е изпратила писмо до Букурещ, в което отново настоява румънските власти да й предложат име за нов еврокомисар. Това съобщи на пресконференция говорител на ЕК. По неговите думи изслушванията на новопредложените за еврокомисари от Унгария и от Франция вчера са преминали успешно. Фон дер Лайен е потвърдила възможностите на унгарския и на френския кандидат да бъдат еврокомисари и е съобщила оценката си на Съвета на ЕС. Сега следва тези двама кандидати да положат изпит пред Европейския парламент. ЕК уточни вчера, че най-късно до 1 декември ще изчака с решението на въпроса дали еврокомисар да бъде предложен и от Великобритания. Досега се очакваше това да не бъде необходимо заради намерението на Великобритания да напусне ЕС тази седмица. След решението на ЕС да удовлетвори искането на Лондон за нова отсрочка на раздялата, Фон дер Лайен ще започне разговори с британските власти по въпроса за еврокомисаря, поясни говорител на комисията.", "date": "2019.10.29", "title": "Урсула фон дер Лайен с писмо до Букурещ, иска име за нов еврокомисар"}
{"url": "https://www.24chasa.bg/novini/article/7735776", "text": "Ако се бяхме намесили по-рано, щяхме да спасим животи и да спестим пари. Това заяви днес върховният представител на ЕС по външната политика и сигурността Федерика Могерини по повод събитията във Венецуела. Тя направи този коментар в края на двудневна международна конференция в Брюксел, посветена на венецуелската криза. Могерини отбеляза, че макар срещата да не е имала за цел събирането на средства, днес са били осигурени 120 милиона евро в подкрепа на венецуелските бежанци. Средствата ще постъпят от 120-те делегации от ЕС и Латинска Америка, участвали в днешната среща. Могерини допълни, че в последните дни ЕС е отделил 30 милиона евро за същата цел и така общата европейска помощ досега достига 320 милиона евро. Готови сме да дадем още, посочи Могерини. По нейните думи истинското решение във Венецуела ще бъде постигнато, когато в страната се възцарят мир и демокрация. Според Могерини международната общност има дълг да помогне на хората от Венецуела. Кризата във Венецуела трябва отново да оглави международния дневен ред, заяви тя. Генералният директор на Агенцията на ООН за миграцията Антонио Виторино коментира, че международната общност има политическо и морално задължение да помогне на венецуелците. Искахме да привлечем вниманието на света към страданието на 2,5 милиона венецуелски бежанци, поясни той. Виторино призова съседните на Венецуела държави да издават на бежанците временни документи с местно приложение.", "date": "2019.10.29", "title": "Могерини: При по-ранна намеса във Венецуела, щяхме да спасим животи и да спестим пари"}
{"url": "https://www.24chasa.bg/novini/article/7735779", "text": "Ожесточени сражения избухнаха днес в Северна Сирия между силите на режима в Дамаск и турските войски. Това се случва за първи път от началото на турската офанзива в Североизточна Сирия, започнала на 9 октомври. Новината за сблъсъците съобщава Сирийският център за наблюдение на човешките права, предаде Франс прес. Артилерийски огън на силите на Анкара е взел на прицел силите на сирийския режим и е последвала престрелка тази сутрин в района на село Ал Асадия, близо до сирийско-турската граница. Ранени са били шест сирийски военни, предаде БТА. В последните седмици имаше спорадични сражения между силите на сирийския режим и сирийски бунтовнически групи, подкрепящи офанзивата на Анкара.", "date": "2019.10.29", "title": "Първи сблъсък в Северна Сирия между силите на Дамаск и турската армия"}
{"url": "https://www.24chasa.bg/novini/article/7735791", "text": "Eвропейският съд за правата на човека постанови днес, че Турция е нарушила свободата на словото на отговорна представителка на умерената прокюрдска Партия на демократичното общество /ПДО/, като я е осъдила за реч, в която е споменала ПКК /Кюрдската работническа партия/, без да провери точното съдържание на речта, предадoха АФП и БТА. Съдиите от ЕСПЧ бяха сезирани от Хатидже Чобан, член на административния съвет на Партията на демократичното общество /ПДО/, която е била осъдена на затвор заради пропаганда в полза на терористична организация след реч, произнесена през 2007 г. по време на демонстрация. Чобан е посочила, че полицаите, които са следели демонстрацията, са изопачили думите й и е заявила, че е имало разминаване между съдържанието на нейната реч, публикувано във вестниците, и това, което е било предадено в техния протокол. Чобан е уверявала, че речта й се е отнасяла до \"необходимостта от разрешаване на кюрдския проблем с демократични и мирни средства\", се казва в съобщение на ЕСПЧ. Съдиите от ЕСПЧ са изтъкнали, че турското правосъдие не е проучило сериозно съдържанието на речта, която е основно доказателство по делото, и следователно е нарушило свободата на словото на Чобан. Кюрдската работническа партия /ПКК/, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ. През януари 2016 г. ЕСПЧ осъди Турция за закриването в края на 2009 г. на ПДО, която Анкара смяташе за близка до ПКК. Закриването на партията по нареждане на турския Конституционен съд е нарушило правото на сдружаване, гарантирано от Европейската конвенция за правата на човека, постанови тогава ЕСПЧ.", "date": "2019.10.29", "title": "Съдът в Страсбург осъди Турция\nзаради нарушаване на свободата на словото"}
{"url": "https://www.24chasa.bg/novini/article/7735775", "text": "Уличеният за шпионин руски дипломат в София е обявен за персона нон грата, съобщават източници на МВнР, предава  .  Днес на дипломата му е била връчена нота, че не е желан у нас и има 24 ч. да напусне България. За случая се разбра в понеделник, когато от прокуратурата съобщиха, че първи секретар от посолството на Русия е действал като шпионин в България от почти една година. Засега името на дипломата не е обявено официално.", "date": "2019.10.29", "title": "Обявиха за персона нон грата руския дипломат, уличен в шпионаж"}
{"url": "https://www.24chasa.bg/novini/article/7735537", "text": "„Позволете ми да се обърна към всички свои съграждани, които показаха, че гражданският дух в Русе е жив и че имат ясно изразена позиция. Благодаря на всички, които подкрепиха идеята гражданите да управляват града. Благодаря на членовете и симпатизантите на ГЕРБ, които видяха новият кмет в мое лице, както и на всички хора, които гласуваха“. Това заяви на пресконференция днес кандидатът за кмет на община Русе, издигнат от ПП ГЕРБ, Диана Иванова, цитирана от пресцентъра на ГЕРБ-Русе. Тя допълни, че ще коментира изборните резултати едва след балотажа, а дотогава вярва, че ще обедини десницата и всички дясномислещи хора в Русе. „Излязохме с позитивна кампания, резултатите приемам като успех и призовавам всички – не да водим битки, а да обединим всички сили на нашите граждани, съдейки и учейки се от историята. Областният координатор на ПП ГЕРБ и народен представител Пламен Нунев благодари на всички избиратели от Русенска област. На първи тур ГЕРБ печели в общините Бяла, Борово, Ценово, Сливо поле и Ценово. В Две могили и Русе кандидатите на партията са на балотаж. Увеличил се е броят на общинските съветници в много от общините, като някъде партията има пълно мнозинство. В област Русе ГЕРБ ще има близо 70 съветника, спрямо 57-8 през изминалия мандат. „В Русе основната ни цел е обединение на дясното пространство и центъра“, заяви Пламен Нунев. Бедрос Пехливанян и Алисе Муртезова от листата за общински съветници също благодариха на русенци. „Достигнахме до много хора, които казваха, че не са гласували отдавна. Това са хора, които подкрепиха Диана и листата ни“, заяви Алисе Муртезова. Общинският ръководител на ГЕРБ Росен Даскалов допълни, че фокусът на партията ще продължи да бъде върху хората. „Нашият град заслужава високоскоростно надграждане на постигнатото до момента“, заяви още Росен Даскалов. Повече информация и новини може да прочетете на официалния сайт www.dianazaruse.com. Купуването и продаването на гласове е престъпление!", "date": "2019.10.29", "title": "Кандидатът на ГЕРБ за кмет на Русе Диана Иванова: Вярвам, че ще обединим десницата в града"}
{"url": "https://www.24chasa.bg/novini/article/7735792", "text": "Гръцкият върховен касационен съд отхвърли искането на иранските власти за екстрадицията на 37-годишната иранка Шараре Хадеми, съобщава \"Катимерини\". С решението си върховният съд отменя по-ранното решение на апелативния съд на област Тракия за екстрадицията на иранката. Съдът днес разпореди още иранката да бъде освободена, ако за задържането й няма друга причина. Тя вече е подала молба за убежище в Гърция. В решението на съда се казва, че ако бъде върната в Иран, животът й може да бъде поставен в опасност и да бъде подложена на малтретиране. Хадеми е избягала от Иран, за да спаси себе си и дъщеря си от жестокото отношение на съпруга си. Пред съда тя заяви, че ако бъде върната, я заплашва смъртно наказание, а дъщеря й ще бъде върната на съпруга й, който може да я омъжи, щом навърши 9 години. Тя съобщи, че е напуснала Иран през декември 2018 г. и е влязла в Гърция през юни, като е платила на трафиканти 8000 евро за себе си, дъщеря си и сестра си.", "date": "2019.10.29", "title": "Гърция отказа да екстрадира иранка, избягала от семеен тормоз"}
{"url": "https://www.24chasa.bg/novini/article/7735798", "text": "На фона на неопределеността около самоличността на 39-те мигранти, чиито тела бяха открити в камион в графство Есекс, полицаи от виетнамското министерство на обществената сигурност и провинция Нгеан възнамеряват да заминат за Великобритания, за да ускорят процеса на разпознаване на жертвите, предадoха ДПА и БТА. Според виетнамския вестник \"ВнЕкспрес\" точната дата на заминаването и характерът на помощта, която ще окажат виетнамските служители на реда все още не са обявени. \"(Виетнам и Великобритания) са установили канали за контакт и продължават да обменят информация\", каза днес служител от провинция Нгеан, цитиран от вестника. Британската полиция вчера изпрати на Ханой информация за четири от жертвите, за да помогне за идентификацията им. Виетнамските власти са взели също кръвни проби от виетнамци, чиито роднини са изчезнали, за да сравнят тяхното ДНК с онова на жертвите от камиона. Близо 28 семейства в момента са обявили за изчезнали техни роднини в провинциите Хатин и Нгеан, според информации на местни медии. В събота виетнамският премиер Нгуен Суан Фук издаде заповед за започване на разследване за международен трафик на хора.", "date": "2019.10.29", "title": "И виетнамската полиция ще разследва във Великобритания смъртта на 39-те мигранти"}
{"url": "https://www.24chasa.bg/novini/article/7735806", "text": "Сирийските демократични сили (СДС), които се ръководят от кюрдските сили, твърдят, че техен шпионин е откраднал бельо на Абу Бакр ал Багдади, което е било използвано за ДНК тест за доказване на самоличността му преди операцията. Известно е, че Багдади се самоуби по време на нападението. Той се е самовзривил, когато американски войници са се доближавали до него, каза в неделя президентът на САЩ Доналд Тръмп. Бельото е било взето, \"за да сме сигурни (100 процента), че това наистина е самият Ал Багдади\", заяви кюрдски лидер, цитиран от Би Би Си и . Старши съветник от СДС Полат Кан изтъква, че техният източник е играл жизненоважна роля в проследяването на местоположението на лидера на Ислямска държава (ИС) преди операцията на американските специални сили в Сирия. Доналд Тръмп обаче омаловажи ролята на кюрдските сили. При обявяването на операцията на 27 октомври Тръмп каза, че кюрдите са предоставили \"полезна\" информация, но добави, че изобщо не са изпълнявали \"военна роля\". Полат Кан настоява в Туитър обаче, че СДС са играли важна роля в нападението. \"Цялото разузнаване и достъпът до Ал Багдади, както и разкриването на неговото местоположение бяха резултат от нашата работа. Източникът ни изигра роля в изпращане на координати, насочване на кацането, участие в операцията и постигане на успех до последната минута\", твърди той. Кан добави, че СДС са работили с ЦРУ за проследяване на Багдади от 15 май и са открили, че главатарят на ИД се укрива в провинция Идлиб, където бе извършена акцията. Източникът, споделя Кан, разбрал, че Багдади е на път да се премести на ново място в Джараблус. \"Всички въоръжени групи около село Бариша бяха терористи от Даеш (\"Ислямска държава\"), действащи под различни имена. При десантната операция бяха нападнати всички техни военни постове и позиции\", добавя кюрдският лидер, цитиран и от Ройтерс, като подчертава също, че решението за елиминиране на Ал Багдади е било взето преди повече от месец. \"Обаче изтеглянето на САЩ и турската инвазия ни накараха да спрем специалните си операции, включително преследването на Ал Багдади. Турската инвазия причини забавяне на операцията.\" Както е известно СДС са ключови съюзници на САЩ в битката срещу \"Ислямска държава\", но по-рано този месец Тръмп изтегли американските войски от Северна Сирия. Според анализатори изтеглянето на САЩ в действителност даде зелена светлина на Турция да започне трансгранично нападение над региона. Американски военни подразделения обаче са струпани в момента в Източна Сирия, за да пазят петролните полета от ислямистите от ИД след убийството на Багдади. ", "date": "2019.10.29", "title": "Кюрд откраднал бельо от Багдади, за да са сигурни, че той е мъртвият"}
{"url": "https://www.24chasa.bg/novini/article/7735807", "text": "Румънското ляво правителство, което беше отстранено с вот на недоверие по-рано този месец, е предложило за еврокомисар бившия министър по европейските въпроси Виктор Негреску, потвърди премиерът Виорика Дънчила, цитирана от телевизия Диджи24. Тя уточни, че писмо с новото предложение е изпратено днес в Брюксел. \"Да, г-н Негреску е вариант, като се има предвид опита, на който се радва: бил е евродепутат, бивш министър по европейските въпроси, така че опитът, който има, го препоръчва за поста еврокомисар\", заяви Дънчила в град Клуж. Тя добави, че по този начин би трябвало да спрат слуховете, че мястото е било запазено за нея. \"Вероятно слагам край на онези информации, които се появиха в публичното пространство, че всъщност мястото се пази за Виорика Дънчила. От самото начало казах, че няма да изоставя екипа си, ще бъда до колегите си, председател съм на Социалдемократическата партия и съм кандидат за президентските избори\", посочи Дънчила. Номинацията на Виктор Негреску идва, след като кандидатката на социалдемократите Рована Плумб беше отхвърлена от ерводепутатите с мотива, че не изпълнява условията за прозрачност и етика, за да стане член на Европейската комисия, напомня сайтът.", "date": "2019.10.29", "title": "Виктор Негреску е новото предложение на отиващия си румънски кабинет за еврокомисар"}
{"url": "https://www.24chasa.bg/novini/article/7735297", "text": "Майката на Йосиф - журналистката Искра Банкова, изплака на страницата си във фейсбук: \"Няма живот за мен вече. Загубих детето си. Вчера моята обич и гордост си тръгна от нас. \"Йосе, маме, няма слънце и въздух за мен вече до края на дните ми. Йосенце, защо съдбата беше така жестока, рожбо ненагледна, златно мое талантливо момче?\" \"Сбогом, обич моя. Сърцето ми се къса...\", сподели съпругата му Полина Костова също в социалните мрежи. \"Разделихме се с големия български актьор от еврейски произход Йосиф Шамли, който напусна този свят едва на 47 години, изказаха съболезнования от Организацията на евреите в България \"Шалом\". \"Йосиф беше най-внимателният, любезен, примерен, мъдър, умен и отзивчив човек, когото познавам - сподели негова колежка от трупата на театъра. - Остави три сирачета - има голямо момиче от първия брак и две малки дъщерички от втория. Все се шегувахме по този повод с него. Караше една стара кола и все спорехме за място на паркинга. Чуха се слухове, че може би е посегнал на живота си. Абсолютно не го вярвам! Но ако нещо го е убило, това е безпаричието - така страшно за нашата професия! Особено когато си с три малки деца... А имаше за какво да живее, имаше много роли зад себе си и пред себе си!\". За него Йосиф Емилов Шамлиев е роден 2 януари 1972 г. Завършва актьорско майсторство за драматичен театър в НАТФИЗ \"Кръстьо Сарафов\" през 1994 г. в класа на проф. Здравко Митков. Сред първите му роли на професионална сцена са Войцех във \"Войцех\" от Георг Бюхнер в Драматичен театър \"Стефан Киров\" в Сливен, Луцифер в \"Каин\" от Джордж Байрон в Родопския драматичен театър в Смолян, Били Бибит в \"Полет над кукувиче гнездо\" в Драматичен театър \"Константин Величков\" в Пазарджик. Участва в театралните проекти на \"Сфумато\" \"Черното руно\" и \"Сънят на Одисей\". През 2003 г. специализира режисура в НБУ при Леон Даниел. От 2003 г. е в трупата на Народния театър \"Иван Вазов\", където сред най-популярните му негови роли са Файл в \"Човекът, който прави дъжд\" от Ричард Неш, Себастиан в \"Бурята\" по Уилям Шекспир, Мъж в \"Куцулан или Вълча Богородица\" от Константин Илиев, Еди в \"Побъркани от любов\" от Сам Шепард, Хофбацер в \"Посещението на старата дама\" от Фридрих. Дюренмат, Блазиус в \"С любовта шега не бива\"от Алфред дьо Мюсе, Роман в \"Бягащи странници\" от Алексей Казанцев, Корнуол в \"Крал Лир\" от Уилям Шекспир, Порфирий Петрович в \"Престъпление и наказание\" по Ф. М. Достоевски, Съдията във \"Волпоне\" от Бен Джонсън, Ляпкин Тяпкин в \"Ревизор\" от Н. В. Гогол, Ювачов в \"Нощна пеперуда\" от Пьотр Гладилин, Цера в \"Ничия земя\" по Данис Танович, Игото в \"Опит за летене\" от Йордан Радичков, Херей в \"Калигула\" от Албер Камю, Том Уилсън в \"Спускане от връх Морган\" от Артър Милър, Ф.М. в \"Наблюдателите\" от Константин Илиев, Голдбърг в \"Теремин\" от Петър Зеленка. Носител е на АСКЕЕР 1995 за поддържаща мъжка роля за Били Бибит в \"Полет над кукувиче гнездо\" от Дейл Васерман и Кен Киси и АСКЕЕР 2016 за поддържаща мъжка роля за Цера в \"Ничия земя\" по Данис Танович.", "date": "2019.10.29", "title": "Майката на Йосиф Шамли: Няма живот за мен вече (Обновена)"}
{"url": "https://www.24chasa.bg/novini/article/7735488", "text": "Във връзка с тиражираната тези дни в медиите информация, че в болница „Лозенец“ е извършена първата трансплантация на бял дроб в България, Ви информираме, че още през 2003г. в болница „Св. Екатерина“ са извършени първите трансплантации на сърце-бял дроб и отделно само на бял дроб от изцяло български екип с ръководител проф. Чирков. Това съобщиха с писмо до медиите от болницата.  Сърце и бял дроб бяха присадени на пациентка на име Жени. Тя е лекуванa в болница \"Света Екатерина\" и животът й е поддържан с изкуствено сърце. Тя е родена със сърдечна аномалия. Такива пациенти рядко живеят повече от 2-3 дни след раждането, каза проф. Чирков и нaрече чудо това, че Жени е доживяла такава възраст, защото заболяването й нарушава снабдяването на органите с кръв, информира през 2003 г. БНР.  Уникалната за Югоизточна Европа едновременна трансплантация на сърце и бял дроб, извършена в болницата \"Света Екатерина\", обаче завършва с фатален край. Д-р Румен Илиев от екипа, извършил трансплантацията, съобщава пред БНР, че причината за настъпилата смърт е недобрата функция на присадения бял дроб. Той обясни, че органът е престоял един час повече от допустимото без кръвоснабдяване, в периода от изваждането му от донора до началото на операцията.", "date": "2019.10.29", "title": "Болница \"Св. Екатерина\": Още през 2003 г. проф. Чирков присади бял дроб"}
{"url": "https://www.24chasa.bg/novini/article/7735494", "text": "Опонентът на Катя Георгиева на балотажа за кмет на Ямбол не посмя да се яви на телевизионен дебат с нея, съобщават от БСП. БТВ покани двамата участници в балотажа за кмет на Ямбол Катя Георгиева от „БСП за България“ и Валентин Ревански от партия „Пряка демокрация“. Ямбол е един от областните градове, в който на втори тур не участва представител на управляващата партия ГЕРБ и това прави изборите там още по-интересни. Подобна е ситуацията само в Пазарджик. Телевизионният дебат беше планиран да бъде в сутрешния блок на телевизията на 30 октомври, но опонентът на Катя Георгиева в балотажа категорично отказа да се изправи в пряк дебат срещу нея. По тази причина ямболските граждани, които гласуваха за промяна на първи тур, няма да видят в пряк дебат кой каква промяна предлага за бъдещето на техния град.", "date": "2019.10.29", "title": "Опонентът на Катя Георгиева на балотажа за кмет на Ямбол бяга от телевизионен дебат"}
{"url": "https://www.24chasa.bg/novini/article/7735505", "text": "Румънски шофьор е арестуван за опит да подкупи екип на сектор \"Пътна полиция\" в Русенско и ще бъде съден. Това съобщиха от областната дирекция на МВР в крайдунавския град. Случаят е от вчера. Полицейски екип спрял за проверка автомобил \"Мерцедес Спринтер\" с румънска регистрация по пътя Русе-Бяла. Причината е, че шофьорът извършил нарушение. При проверката се изяснило, че превозното средство било управлявано от 48-годишен румънец. Когато представял документите си пред униформените служители, сред тях имало и банкнота от 50 лева. За случая е уведомена прокуратурата, а мъжът е арестуван за срок до 24 часа. Образувано е бързо производство за престъпление. Ако бъде признат за виновен, шофьорът може да получи до 10 години затвор и глоба до 15 000 лева.", "date": "2019.10.29", "title": "Съдят румънски шофьор, опитал да подкупи русенски полицаи"}
{"url": "https://www.24chasa.bg/novini/article/7735525", "text": "Избран съм в София, но по конституция съм народен представител на всички български граждани. Затова си позволявам да се обърна към Вас. След броени дни ще празнуваме тридесет години от демократичните промени в страната, които започнаха от Русе. Пред очите ми е първото шествие на Екогласност на 03.11.1989 г., което подкрепих на живо. Това бе първото скандиране на демокрация под прозорците на Народното събрание. На 14.12. същата година десетки хиляди софиянци обградихме парламента и свалихме член първи от Живковата конституция и ръководната роля на БКП в държавата. Следващата вечер с жива верига принудихме БНТ да излъчи митинга и цяла България разбра, че промените са необратими. Като депутат от Великото народно събрание, няма как да забравя, че за разлика от Чехословакия, Полша и Унгария, където демократичните движения спечелиха от раз и започнаха реформи, у нас на първите демократичните избори – 1990 г. бившите комунисти получиха абсолютно мнозинство. Така дойде Лукановата зима на БСП, останахме без ток, храна вода, бензин и лекарства. Столицата бе парализирана от общонационална стачка и правителството падна, а по-късно дойде ново социалистическо мнозинство. Кабинетът Виденов ни докара до заплати то три долара и хипер инфлация. Страната се разбунтува, парламентът бе подпален. Падна и второто социалистическо правителство, но загубихме десет години в битката комунизъм или демокрация. Щетите, които БСП нанесе, са бавно и трудно преодолими. И все пак, докато СДС извърши политическата промяна, ГЕРБ започна зимната промяна в цяла България. Въпрос на чест за българската демокрация, в тази юбилейна година, БСП да не бъде допусната до местната власт в големите центрове на страната. Това вече е факт. Остана битката за Русе – градът с огромен принос за българската демокрация, която ще е жалко, ако бъде изгубена. При това практиката показва, че където има тандем кмет-премиер, градовете вървят и просперират. Затова, пожелавам на демократичната общност в града, на втори тур да подкрепи кандидата на ГЕРБ – Диана Иванова. Според премиера, градът ще се развива така, както София, Варна, Пловдив и Бургас. Да живее Русе! Да живее демократична България! Георги Марков", "date": "2019.10.29", "title": "Георги Марков: Призовавам демократичната общност в Русе да подкрепи Диана Иванова за кмет"}
{"url": "https://www.24chasa.bg/novini/article/7735541", "text": "През последната година Русия е изпратила в Куба 1000 микробуса, 50 локомотива, десетки хиляди туристи и обеща да модернизира електропреносната мрежа на острова в рамките на план за реновиране, възлизащ на милиони долари. Руско-кубинската търговия почти се удвои след 2013 г. до очакваните тази година 500 млн. долара, основно за сметка на руския износ за Куба. Редица високопоставени руски представители посетиха техния бивш съюзник в Карибско море, включително премиерът Дмитрий Медведев. Днес кубинският президент Мигел Диас-Канел ще пристигне в Москва за среща с руски представители, включително с руския президент Владимир Путин и се очаква двамата да подпишат споразумения за по-активна търговия и сътрудничество. Руско-кубинските отношения са далеч от тези през епохата на Студената война, когато Куба беше почти тотално зависима от съветския блок, смятащ острова за свой преден пост в Америките, а посли го изостави през 90-те години. Но анализатори на кубинската и руската външна политика казват, че има осезаемо затопляне между двата бивши партньора, предизвикано отчасти от скъсването с политиката за отваряне към Куба на правителството на президента Барак Обама, осъществено от администрацията на президента Доналд Тръмп. Куба и Русия твърдо подкрепят също и венецуелския президент Николас Мадуро, който САЩ се опитват да свалят от власт. \"Направихме огромни грешки през 90-те години, като обърнахме гръб на Куба. Това време определено изтече и съм напълно сигурен, че отношенията ни заслужават по-голямо внимание от страна на Русия\", заяви Константин Косачов, председател на комисията по външна политика в горната камара на руския парламент. \"Те заслужават повече инвестиции от страна на Русия едновременно под формата на финансиране и оборудване, разбира се, но също и във вид на човешки ресурси. И определено трябва да съдействаме, трябва да помагаме на Куба. Трябва да подкрепяме Куба докато тя е дискириминирана, докато е под бремето на санкциите, докато е обект на блокада от страна на САЩ\", добави той. Нито една от двете страни не разкрива подробности за подобряващите се връзки, но руският износ за Куба включва нови модели на автомобили \"Лада\" и камиони \"Камаз\". Създадено е ново кубинско-руско съвместно предприятие за строителни материали, а когато Медведев посети Куба този месец, той откри рафинерия и подписа споразумение за ремонт на три електроцентрали от съветската епоха. С намаляването на туристите от САЩ, посещенията от Русия са се повишили с 30 процента през 2018 г. до 137 000 души. \"Русия се опитва да запази зоната си за влияние, която е имала през съветската епоха, като търси партньори в Латинска Америка и показва на Вашингтон, че все още е световна сила\", каза Артуро Лопес-Леви, роден в Куба асистент по международни отношения и политология в Университета \"Холи Неймс\" в Оукланд, Калифорния и добави: \"Куба се включва в проекти, от които може да извлече полза и те вече дават резултати на острова\". Русия не крие желанието си да играе ролята на надежден партньор на Куба, която среща враждебност от страна на САЩ, включително санкции върху кораби превозващи петрол от Венецуела. \"Очевидно е желанието на САЩ да създадат отровна атмосфера около сътрудничество с Куба, да сплашат инвеститорите и да блокират притока на енергийни ресурси\", заяви Медведев по време на посещението си в Хавана и добави: \"Куба винаги може да разчита на подкрепата на Русия\". През 60-те, 70-те и 80-те години Куба беше пълна с руска продукция и с руски граждани, които работеха редом с кубинците в химически заводи, мини и военни бази. Москва изпрати милиарди под формата на помощ преди разпадът на Съветския съюз да доведе до катастрофален 30-процентен спад на БВП. Куба остана с 35 млрд. долара дълг към Съветския съюз, 90 процента от който Русия опрости през 2014 г., събитие което според кубинския антрополог от руски произход Дмитри Прието Самсонове начало на съвременна ера в отношенията между двете страни. \"Русия започна да мисли повече за своите бизнес и държавни интереси, и бе поставено началото на нови взаимоотношения с Куба на мястото на предишните братски връзки\", каза Прието. (БТА)", "date": "2019.10.29", "title": "Русия и Куба възстановяват връзките си, поразклатени след Студената война"}
{"url": "https://www.24chasa.bg/novini/article/7735560", "text": "Над 545 000 лв. допълнително ще се насочат към Националната програма за заетост и обучение на хора с трайни увреждания. Това реши Националният съвет за насърчаване на заетостта към Министерството на труда и социалната политика, съобщиха от пресцентъра на социалното министерство. Допълнителните средства се осигуряват чрез вътрешно преразпределение на 1 624 788 лв. от бюджета на Националния план за действие по заетостта за 2019 г. Това ще даде възможност на 657 души да започнат работа. Насочването на допълнителни средства към програмата за заетост на хора с увреждания се налага поради големия интерес към нея от страна на работодателите и безработните, се отбелязва в съобщението. По нея се осигурява заетост и доходи за период от 2 години за хора с увреждания. За голяма част от тях това е единствената възможност за трудова реализация. От началото на 2019 г. до края на септември по програмата са работили 1 231 души. За техните възнаграждения до момента са изразходвани 6 300 731 лева. Допълнителни 370 430 лв. ще се насочат и към националната програма \"Помощ за пенсиониране. По нея се осигурява заетост за период до 24 месеца за безработни над 58 години, с което се подобряват възможностите за включените в програмата хора да придобият право на пенсия. От началото на 2019 г. до края на септември по програмата са работили 794 души. Изразходваните средства са 4 068 730 лв. Увеличение на средствата е предвидено и по национална програма \"Асистенти на хора с увреждания\" - с 325 275 лв. Бюджетът на програмата за обучение и заетост на продължително безработни лица ще се повиши с 218 221 лв. В Националния план за действие по заетостта за 2019 г. за активна политика на пазара на труда са предвидени 69 540 000 лв. С тях се осигурява заетост за 17 573 безработни и обучение за 11 096 безработни.", "date": "2019.10.29", "title": "Над 545 000 лв. допълнително ще се насочат към заетост на хора с увреждания"}
{"url": "https://www.24chasa.bg/novini/article/7735561", "text": "Маскирани въоръжени мъже откриха днес огън по протестиращи в иракския град Кербала. Убити са 18 души и са ранени стотици, съобщиха източници от службите за сигурност, цитирани от Асошиейтед прес и БТА/ Нападението бе извършено миналата нощ по време на протест срещу корупцията на правителството и липсата на комунални услуги. Това кръвопролитие в свещения шиитски град може да се окаже повратна точка в протестите, отбелязва агенцията. Засега не е ясно кой стои зад атаката. Демонстрантите не знаят дали маскираните мъже са били от полицията, от специалните части или от свързани с Иран милиции. Очевидци казват, че иракски военни са били разположени до мястото на протеста, но са се изтеглили, след като нападателите открили огън. Източници от службите за сигурност казаха, че днешното нападение е било извършено на площад, намиращ се на около 2 километра от светилището на имам Хусейн. Високопоставен източник от силите за сигурност отрече те да са използвали сила или да са откривали стрелба в провинция Кербала, предаде ДПА.", "date": "2019.10.29", "title": "18 загинали и стотици ранени след стрелба от маскирани на протест в Кербала"}
{"url": "https://www.24chasa.bg/novini/article/7735571", "text": " ще продължи и днес, а в търсенето ще се включи и авиацията, предадоха Танюг и БТА. Бикът все още се изплъзва от преследвачите, а според в. \"Слободна Далмация\" в преследването днес ще се включи и дрон с инфрачервени лъчи. Още вчера е било поискано разрешение за използване на дрон, но то било отказано, защото бикът се укрива в местност, близка до летище. Петар Скейо, собственикът на кланицата, от която избяга Джери, разкри специалната тактика за издирване, която е била използвана вчера. Следотърсачите се опитали да примамят Джери, като водят крави в района, където предполагат, че се крие бикът. Според Скейо и останалите преследвачи бикът е много бърз и вещ в укриването. Джери спечели симпатиите на гражданите, които призоваха да не бъде изпратен отново в кланицата, ако бъде заловен. Историята придоби известност не само в социалните мрежи, но и в чуждестранните медии.", "date": "2019.10.29", "title": "Търсят с дрон избягалия от кланица в Хърватия бик Джери"}
{"url": "https://www.24chasa.bg/novini/article/7735573", "text": "Британската полиция обяви, че е започнал първият процес срещу шофьора на камиона, в който бяха открити 39 мъртви тела във Великобритания. 25-годишният Морис Робинсън от Северна Ирландия свидетелства пред съда в Хелмсфорт чрез видеовръзка, съобщи полицията в Есекс, цитирана от  Първото заседание е било фокусирано върху основна информация по случая. Робънсън е обвинен в непредумишлено убийство на 39 души, заговор за трафик на хора и нелегаллна имиграция и пране на пари. Той трябва да се яви отново пред съда на 25 ноември.", "date": "2019.10.29", "title": "Изправиха пред съда шофьора на камион, в който загинаха 39 души"}
{"url": "https://www.24chasa.bg/novini/article/7735542", "text": "Шофьор загина при катастрофа, станала на пътя Свищов - с. Царевец . Сигналът е получен в 12,56 ч., информират от ОДМВР - Велико Търново. По първоначална информация са се ударили лек автомобил и микробус. Загинал е водачът на лекия автомобил. На мястото има екипи на полицията и Спешна помощ.                                                                                                                                                                                                                                                                                                                       ", "date": "2019.10.29", "title": "Шофьор загина след сблъсък на кола и бус край Свищов"}
{"url": "https://www.24chasa.bg/novini/article/7735569", "text": "Номинацията за еврокомисар от страна на Румъния е една от причините, поради които лидерът на левоцентристката партия \"Про Румъния\" Виктор Понта не се е договорил с лидера на либералите Лудовик Орбан, който бе предложен да състави новото румънско правителство след падането от власт на кабинета на Виорика Дънчила, съобщава информационният сайт Зиаре, като се позовава на \"Политико\". Американската медия посочва, че бъдещето на Урсула фон дер Лайен, която бе избрана за председател на новата Европейска комисия, зависи и от капризите на румънската политика. Говорител на ЕК заяви в края на миналата седмица, че Урсула фон дер Лайен все още очаква румънските власти да й предложат ново име за еврокомисар, предаде БТА. Лидерът на партия \"Про Румъния\" Виктор Понта е заявил пред \"Политико\", че е опитал да обясни на лидера на либералите Лудовик Орбан, че ако предложи консерватор за еврокомисар, ще наруши \"равновесието\" в Брюксел. Затова Понта, който е бивш премиер и бивш лидер на Социалдемократическата партия, предложил новата номинация също да бъде от редиците на социалдемократите, но Лудовик Орбан отказал. Понта бе изключен от СДП през 2017 г., след като влезе в конфликт с тогавашния лидер Ливиу Драгня. Той привлече в новата си партия \"Про Румъния\" редица социалдемократи, недоволни от политиката на Драгня, който влезе в затвора през май т.г. с присъда за злоупотреба със служебно положение. Управляващата в Румъния СДП предложи за еврокомисар по транспорта социалдемократката Рована Плумб, но кандидатурата й бе отхвърлена от правната комисия на Европейския парламент. След това премиерът Виорика Дънчила предложи евродепутата от СДП Дан Ника, но избраната за председател на ЕК Урсула фон дер Лайен даде да се разбере, че очаква друга кандидатура. Междувременно правителството на Дънчила бе свалено с вот на недоверие в парламента, а новият кабинет на предложения за премиер лидер на либералите Лудовик Орбан все още не е гласуван в парламента. Партия \"Про Румъния\" отказа да подкрепи новото правителство на Орбан, въпреки че участва във вота на недоверие редом до опозицията. Партията на Понта може и да бойкотира заседанието на 4 ноември, на което ще бъде гласувано новото правителство, което вероятно ще създаде проблем със събирането на кворум, тъй като и социалдемократите обявиха такова намерение. За да встъпи в длъжност новото правителство, то трябва да получи подкрепа от минимум 233 народни представители. Такъв е броят и на парламентаристите, които трябва да присъстват на заседанието, за да има кворум, отбелязват румънските медии.", "date": "2019.10.29", "title": "Номинацията за еврокомисар от Румъния - условие за подкрепа за новото румънско правителство"}
{"url": "https://www.24chasa.bg/novini/article/7735585", "text": "Борис Цветков – един от най-активните общински съветници в досегашния СОС - е кандидатът за кмет на БСП в район \"Искър\". Той е от ж.к. \"Дружба\" и отлично познава проблемите в кварталите от тази част на София. Наясно е и с всичките трудности и подводни камъни, които би срещнал в управлението на района. \"Важно е районната администрация, начело с кмета на района, да отстоява интересите на мнозинството от хора\", категоричен е той. А в отстояването на интересите на хората Борис си поставя три приоритета: транспорт, презастрояване и включване на гражданите в управлението на района. Борис Цветков държи районът около езерото да бъде запазен в сегашния си вид – като парк, а не да се презастрои. Трябва да се предотврати строителството около него, около Дома на културата и в парка до 108 СУ. Зелените площи трябва да бъдат запазени, защото в столицата стават все по-малко. \"Не е нормално в замърсен с фини прахови частици град и район, при няколко метростанции, хората да са принудени за няколко спирки да чакат по 20-30 минути автобус, коментира Борис Цветков. Но това не изчерпва проблемите в транспорта. Освен нередовните автобуси самата материална база е некачествена, а маршрутите не са съобразени с нуждите на квартала. \"Нека използваме енергията и желанието на хората да участват в управлението на район \"Искър\" и заедно да поставим и приоритизираме проблемите, да търсим и предлагаме решения\", смята Борис Цветков. Това е начинът, по който той вижда бъдещето управление на района. Борис Цветков е част от създадени вече обществени и квартални съвети в ж.к \"Дружба\" 1 и 2, село Бусманци, кв. \"Абдовица\" и кв. \"Димитър Миленков\". За него активното участие на жителите е в основата на целанасочена политика на местно ниво и той вече търси тяхното активно участие. В годините назад Борис Цветков е успял да спечели подкрепата на редица организации – освен обществените и кварталните съвети, той има подкрепата и на Българския антифашистки съюз. Борис е семеен – обича да пътува из България със съпругата и сина им. Релаксират заедно сред природата. Карат велосипеди и откриват нови и интересни места в страната. Помагал е в организацията на младежи от района да организират различни туристически инициативи – изкачване на Черни връх, младежки поход до връх Полувраг в Лозенската планина. Организира и почистването на парка около езерото и засаждането на дървата, част от инициативата \"Дружба - красива и справедлива\". Борис Цветков, често се обръща към съкварталците си от район \"Искър\" да бъдат активни, да търсят правата си, да се интересуват от кандидатите за кметове и общински съветници, техните платформи и целите, които имат. \"Направете своята преценка и гласувайте – с вашия глас може и ще бъде избран следващият кмет, който всички ние искаме. Той може да промени района и да подобри живота на хората!\", казва Борис Цветков. Той смята, че хората трябва да бъдат активни и да се интересуват от политиката на местно ниво, за да имат информиран избор и да участват активно в решенията, които се взимат за тяхното бъдеще.", "date": "2019.10.29", "title": "Борис Цветков: С Вашия глас можем да променим „Искър“"}
{"url": "https://www.24chasa.bg/novini/article/7735592", "text": "Лидерът на опозиционната Лейбъристка партия заяви, че ще подкрепи предсрочни избори, щом вече е отпаднала вероятността Обединеното кралство да излезе от Европейския съюз без сделка, предаде БТА. \"Нашето условие за изключване на варианта за Brexit без споразумение вече е изпълнено\" с дадената от ЕС отсрочка\", каза Корбин, цитиран от Франс прес. Корбин направи това изявление часове преди консервативният британски премиер Борис Джонсън да поиска още веднъж от депутатите да подкрепят предложението му за предсрочни избори на 12 декември. Основната цел на предсрочните избори е да се излезе от патовата ситуация в парламента по въпроса за Brexit.", "date": "2019.10.29", "title": "Лидерът на лейбъристите ще подкрепи Джонсън за предсрочните избори"}
{"url": "https://www.24chasa.bg/novini/article/7735617", "text": "Новият общински съветник Тома Белев се сдоби с обвинение заради антисемитското му изказване във Facebook преди седмица, предаде  „Повдигнато му е обвинение за насаждане на омраза на етническа основа”, съобщи пред медията говорителят на Софийска градска прокуратура Зорница Таскова. „Взета е мярка „подписка”. Разследването тече”, допълни тя. По повод съмненията на негови привърженици в социалната мрежа, че разследването за антисемитизъм заради коментар в социалната мрежа било незаконно, прокурорката обясни, че това е несъстоятелно твърдение. По думите й става въпрос за общуване с широк кръг от потребители. На 23 октомври т.г. ЦИК му свали имунитета като кандидат в местните избори в столичната листа на „Демократична България” по искане на главния прокурор заради започване на разследване. Белев предизвика вълна от възмущение с пост в социалната мрежа, който гласеше, че „най-евтино са пътували евреите в конски вагони – напълно безплатно”. В писмо до премиера реагираха политически партии и еврейски организации у нас.", "date": "2019.10.29", "title": "Повдигнаха обвинение на Тома Белев за насаждане на етническа омраза"}
{"url": "https://www.24chasa.bg/novini/article/7735587", "text": "Карлес Пучдемон съобщи днес, че брюкселски съд е отложил за 16 декември изслушването по издадена от Испания заповед за арест и искане за екстрадиция на бившия каталунски лидер, предадоха Ройтерс и БТА. Пучдемон избяга в Брюксел, след като Каталуния направи неуспешен опит да се откъсне от Испания през октомври 2017 г. и оттогава живее там. Каталуния обяви независимост след референдума, който испанските власти обявиха за незаконен и подведоха под отговорност представителите на каталунското правителство, замесени в опита за отцепване. Испания, която не успя да уреди екстрадицията на Пучдемон преди време, поднови опитите си, след като Върховният съд осъди девет други сепаратистки лидери на до 13 години затвор заради ролята им в събитията от 2017 г. Изпълняващата длъжността заместник-председател на правителството на Испания Кармен Калво каза днес, че би било неуважително, ако Белгия реши да не предаде Пучдемон.", "date": "2019.10.29", "title": "Брюкселски съд отложи изслушването\nза екстрадиция на Карлес Пучдемон"}
{"url": "https://www.24chasa.bg/novini/article/7735607", "text": "Български гражданин на 39 години е обвинен в трафик на акцизни стоки, след като бе заловен от румънската гранична полиция на ГКПП Гюргево-Русе при опит да внесе в Румъния 1000 пакета цигари с български бандерол, предаде агенция Аджерпрес. При проверка днес на превозно средство, управлявано от 39-годишен български гражданин, румънските гранични полицаи открили в специален тайник в ремаркето 1000 пакета цигари с български бандерол. Шофьорът признал, че е закупил цигарите от България и възнамерявал да ги продаде в Германия, предаде БТА. Цялото количество цигари е конфискувано, а на българския гражданин са повдигнати обвинения в трафик на акцизни стоки.", "date": "2019.10.29", "title": "Хванаха българин, опитал да внесе 1 000 пакета цигари в Румъния"}
{"url": "https://www.24chasa.bg/novini/article/7735656", "text": "Украинският външен министър Вадим Пристайко заяви, че е започнало планираното раздалечаване на киевските войски от силите на самопровъзгласилите се републики край село Золотое, съгласно постигнатите споразумения от Контактната група за конфликта в Източна Украйна, предадоха Ройтерс и ТАСС. \"Раздалечаването в Золотое вече е в ход, започваме го днес\", заяви министърът преди началото на Инвестиционен форум в Мариупол и добави: \"Забавихме се, защото това не е просто раздалечаване, а то трябва да бъде подготвено и контролирано от страна на ОССЕ\", посочва БТА. \"Най-после успяхме да накараме Украйна да сложи край на нарушенията в зоната на раздалечаването в село Золотое\", заяви външният министър на непризнатата Луганска народна република (ЛНР) Владислав Дайнего, като добави, че раздалечаването на силите е започнало в 13.00 ч. местно време.", "date": "2019.10.29", "title": "Украинският външен министър заяви, че започва раздалечаване на войските край Золотое"}
{"url": "https://www.24chasa.bg/novini/article/7735653", "text": "Николай Грозев от ГЕРБ поема за четвърти път управлението на община Нова Загора. Тази сутрин Общинската избирателна комисия обяви решението за избора на Грозев. Той спечели изборите с 59,51% на първи тур, предаде  До месец се очаква проблемът с обгазяването на Нова Загора и околните села от инсталацията за биогаз да намери решение. Това обяви избраният за четвърти мандат за кмет на Нова Загора Николай Грозев. „Имахме разговори със собственика на тази централа. Имаме уверението, има вече изготвен проект, който се реализира - за поставяне на био филтри. Надявам се до ноември месец всичко и там да бъде решено“. В новия мандат Грозев влиза с проекти за инфраструктурни подобрения в града. „Нови водопроводи на повече от 25 улици, които ще бъдат реализирани с европейски средства. Приоритет наистина са и новите улици. Допълнително ще поставим още и видеонаблюдение“. Грозев обяви, че няма да прави промени в екипа си и ще разчита на мнозинството съветници от неговата партия в Общинския съвет.", "date": "2019.10.29", "title": "Четвърти мандат за кмета на Нова Загора"}
{"url": "https://www.24chasa.bg/novini/article/7735648", "text": "Вчера, при проверка на багаж, носен от 35-годишен за получател в затвора в Белене, са намерени наркотици, укрити в части от телевизор. На място се отзовали полицейски служители, при извършения оглед установили шест пакета с различни размери, съдържащи: суха, зелена тревиста маса; два пакета с бяла паста; пакетче с кристалообразно вещество и станиол със същото съдържание; станиолова свивка с кафяво прахообразно вещество; полиетиленово пакетче с бяло прахообразно вещество. При направения наркополеви тест кафявото прахообразно вещество реагирало на хероин, а зелената тревиста маса - на канабис. Теглото на иззетите наркотици е в процес на изясняване. Назначени са експертизи. За случая е уведомен прокурор от Районна прокуратура - Левски и е образувано досъдебно производство за извършено престъпление по чл. 354 а, ал. 3, т. 1 от НК, работата по което продължава.", "date": "2019.10.29", "title": "Опитаха да внесат наркотици, скрити в части от телевизор, в затвора в Белене"}
{"url": "https://www.24chasa.bg/novini/article/7735596", "text": "По искане на Районна прокуратура - Велико Търново е наложена мярка за неотклонение задържане под стража на П. П. за хулиганство, съобщиха от Апелативната прокуратура. Той е привлечен в качеството на обвиняем за това, че на 26.10.2019 г. в гр. Велико Търново извършил непристойни действия, грубо нарушаващи обществения ред - влязъл през служебния вход в заведение за хранене, в частта за персонала, като крещял, ругал и показвал неприлични жестове, влязъл зад щанда като стреснал и притеснил служителите, прередил всички клиенти, за да поръчва арогантно, отказвал да напусне заведението и настоявал да му осигурят тоалетна. След сигнал с паник бутон от персонала на заведението, отказал на служител на охранителна фирма да напусне търговския обект, като се наложило охранителя да го изведе принудително. На тротоара пред заведението крещял, обиждал и се заканвал на служителите на охранителната фирма, извадил нож от раницата си, буйствал докато го отвеждали на отсрещния тротоар и се опитвал да се освободи от охранителите, крещейки „Остави ме, ще те пребия, ще те убия, ще те намеря”, „Какъв си ти да ми кажеш да си ходя, ще отида да си взема хамбургера”. След пристигане на място на служители в РУ - Велико Търново започнал да крещи, ругае, обижда и се заканва и на полицейските служители, започнал да ги блъска с думите „Оставете ме да си ходя, никакви обяснения няма да ви давам. Като си имате работа, си я вършете! Аз отивам да ям!”; обиждал и се заканвал на полицаите и след поставяне на белезници на място, както и след отвеждането му в сградата на РУ - Велико Търново.  Деянието е извършил повторно - след като бил осъждан с влязла в сила присъда за друго такова престъпление – престъпление по чл. 325, ал. 4, вр. ал. 1 вр. чл. 28 от НК, уточняват от прокуратурата. Преценено е, че от събраните до момента доказателства може да се направи обосновано предположение за авторството на деянието и е налице опасност П.П. да се укрие или да извърши престъпление, поради което е уважено искането на прокуратура и на лицето е взета мярка за неотклонение задържане под стража. Разследването продължава под ръководството на Районна прокуратура – Велико Търново.", "date": "2019.10.29", "title": "Оставиха в ареста гладен хулиган, вилнял\nв заведение в Търново и блъскал полицаи"}
{"url": "https://www.24chasa.bg/novini/article/7735668", "text": "\"За нас кампанията не е била един месец, а всеки един ден през тези 4 години, в които отговорно и последователно сме работили за динамичното развитие на Варна. Ще продължим да показваме проекти с осигурено финансиране, които ще гарантират, че това ударно темпо на обновяване на града, което постигнахме за тези 4 години, не само ще се запази, но и ще продължи в перспектива. Поздравявам всички колеги с убедителният резултат. Благодаря на всички, които ни подкрепиха през изминалата седмица. Основен опонент за нас се явява пасивността и в този смисъл съм убеден, че следващата неделя много повече варненци ще упражнят правото си на вот и ще гласуват в подкрепа на развитието на града ни, такова каквото положихме и с ясната представа къде искаме да бъдем в предстоящите 4 години. Вярвам и се обръщам към всеки един варненец, разчитаме на подкрепата на всеки един наш съгражданин, за да можем да продължим да изпълняваме програмата и ангажиментите си към морската ни столица.\" Това каза на специална пресконференция кандидатът за кмет на Варна от ГЕРб Иван Портних, на когото не стигнаха близо 500 гласа, за да спечелите изборите на първи тур. Портних подчерта, че освен големите проекти, с които вече е запознал обществеността в бъдещата си програма, той ще акцентира и върху една по-отворена администрация, близка до хората и техните проблеми. Стана ясно още, че има готовност да бъдат увеличени електронните услуги за гражданите, които предлага общината. \"Надявам платеният вот да не надделее тази неделя! Призовавам още веднъж хората да отделят половин час от времето си и да отидат да гласуват!\", допълни Портних. Досегашният председател на Общинският съвет в града и втори в листата на ГЕРБ Тодор Балабанов коментира, че ГЕРБ остава първа политическа сила в местния парламент, който се очертава пъстър с влезлите в него представители на 11 партии и формации.", "date": "2019.10.29", "title": "Иван Портних: Ще продължим с позитивната кампания"}
{"url": "https://www.24chasa.bg/novini/article/7735676", "text": "900 килограма тютюн без акцизен бандерол иззеха при спецакция плевенски полицаи, съобщават от полицията. Вчера вечерта, на път II-35 км до отбивката за село Николаево, служители на сектор \"Противодействие на икономическата престъпност\" и Второ РУ спрели \"Пежо Боксер. При проверката на автомобила, управляван от 57-годишен от село Муселиево, полицаите открили 23 бали с пресована жълто-кафява суха листна маса, наподобяваща по вид, цвят и мирис на тютюн, с общо тегло около 900 килограма. Количеството е иззето и са назначени експертизи. Работата по досъдебното производство за извършено престъпление по чл. 234, ал. 1 от НК продължава под наблюдението на районната прокуратура в Плевен.", "date": "2019.10.29", "title": "Иззеха 900 кг нелегален тютюн в Плевенско"}
{"url": "https://www.24chasa.bg/novini/article/7735700", "text": "Гърция е изправена пред нова мигрантска и бежанска криза, като се има предвид, че островите на Егейско море продължават да приемат ежедневно стотици кандидати за убежище от Турция, а през последните два месеца пристигащите и от посока на река Еврос (Марица - б.ред.) са се увеличили. Приоритет на правителството е разтоварването на островите чрез създаване на 20 хиляди нови места за настаняване във вътрешността, 10 хиляди от които до края на годината, в хотели в цялата страна. Останалите места се планира да бъдат създадени на по-късен етап, в началото на следващата година, в изоставени сгради и казарми, които се търсят или вече са намерени, като в началото ще бъдат инсталирани големи палатки, за да бъдат настанени около 10 хиляди души. Не е случайно, че миналата седмица за координатор на прехвърлянето на бежанци във вътрешността на страната беше назначен заместник-министърът на отбраната Алкивиадис Стефанис. Това е човекът, който през май 2016 г. беше начело на операцията по извозването на бежанците и мигрантите, които се бяха събрали на ГКПП Идомени, и по ликвидирането на неформалния лагер, който тогава беше издигнат на границата на Гърция с Бившата югославска република Македония. В началото на месеца министерството за защита на гражданите публикува покана за изразяване на интерес за отдаване под наем на хотели с цел настаняване на кандидатите за убежище в опит да бъдат създадени незабавно места за настаняване. Цената е определена на 12 евро за човек на ден. Преди 15 дни обаче тези, които изразиха интерес, получиха известие, че трябва да отправят заявлението си до Международната организация за миграция. Както бързо се разбра, процедурите през държавата изискват месеци, докато бъдат завършени, докато Международната организация за миграция, както и другите международни организации, не се подчинява на същите правила за сключване на договори. Показателно е, че на собствениците на два хотела в Северна Гърция, които беше наело Министерството на миграцията миналата година, все още не е платено. Също така при конкурсите на Международната организация за миграция няма възможност да бъде подадено възражение от заинтересована страна и като следствие процедурата да бъде забавена още повече. Освен това Международната организация за миграция организира и предишната програма за настаняване в хотели, която беше започната миналата година през есента от правителството на СИРИЗА за настаняване на прехвърлените тогава от островите във вътрешността, около 6000 души, защото и тогава бяха възникнали задушаващи условия на островите от пристигналите мигранти през лятото. Въпросната програма беше избрана като принудителна мярка, защото, както отбелязаха от Брюксел, цената й беше висока. Без да е обявявана официално, тя се оценява на 40 евро на човек на ден. Представители на Министерството на защитата на гражданите обаче уверяват \"Катимерини\", че този път цената за наемане се предвижда да бъде много по-ниска, защото е в сила цената, която е предварително обявена, т.е. 12 евро за човек на ден. От Министерството на защитата на гражданите казват още, че става въпрос за тръжна процедура, така че крайната цена може да спадне и още. Пак според същите източници наемането на \"новите\" хотели се очаква да започне незабавно, от началото на ноември, и ще бъде за срок от шест месеца с възможност за подновяване. Същевременно в Гърция вече около 25 хиляди кандидати за убежище са настанени в апартаменти по програма на Върховния комисариат на ООН за бежанците, а в много области функционират 27 лагера, където се изчислява, че пребивават още 25 хиляди кандидати за убежище. Разтоварването на островите обаче, дори и да бъдат създадени места във вътрешността, в края на краищата не е изобщо лесен въпрос, както се вижда от практиката. Веднага щом \"прилична\" бройка хора бъде прехвърлена във вътрешността, до няколко дни \"свободните\" места се попълват от новопристигнали. Пристигналите по суша и по море през 2019 г. (до 15 септември) достигнаха до 46 100, с 24 процента повече в сравнение с 2018 г., докато пристигналите само по море се увеличиха с 54 процента. По-конкретно от януари до септември 2019 г. пристигналите (по море - б.ред.) достигнаха до 36 141 души. Потокът запазва постоянна тенденция за увеличаване и заради това, че хубавото време се запазва. Само през последния месец са пристигнали над 12 хиляди бежанци и мигранти. Най-голям дял от пристигналите вече трайно имат афганистанците, докато сирийците вече са на второ място по отношение на страната на произход. Показателно е, че през миналата седмица, 14-20 октомври, по данни на Върховния комисариат на ООН за бежанците на гръцките острови са пристигнали 2214 души, докато през същата седмица миналата година броят им е бил 1191 души. (БТА)", "date": "2019.10.29", "title": "Планът за прехвърляне на мигранти от гръцките острови"}
{"url": "https://www.24chasa.bg/novini/article/7735707", "text": "Двама души са загинали днес при падане на учебен самолет в Северен Кипър, съобщи турската телевизия СиЕнЕн-Тюрк, цитирана от БТА.  Катастрофата е станала край летище Гечиткале (в района на град Фамагуста). Засега няма повече информация във връзка с катастрофата в СКТР (Севернокипърската турска република, призната само от Анкара - бел. ред.).", "date": "2019.10.29", "title": "Двама души са загинали при катастрофа на учебен самолет в Северен Кипър"}
{"url": "https://www.24chasa.bg/novini/article/7735678", "text": "Срещу сума, която може да достигне 50 000 долара, виетнамските кандидати за емиграция във Великобритания могат да получат \"ВИП пропуск\", включващ самолетен билет, фалшив паспорт и дори адвокат. Процедурата определено е скъпа, но се смята за по-сигурна от организирано от каналджии пътуване по суша. Подробностите за тези добре организирани миграционни пътища се озоваха под светлината на прожекторите след откриването на 39 трупа в камион близо до Лондон. Първоначално жертвите бяха обявени за китайци, но сега се смята, че вероятно са виетнамци, след като семейства от тази страна споделиха страховете си, че техни близки може да са били в хладилния камион. Качеството на пътуването на мигрантите зависи от количеството пари, което семействата им са в състояние да събират. За пътуване по суша са необходими около 15 000 долара, но сумата достига 50 000 долара за пътуване със самолет, което е далеч по-бързо и удобно, казаха редица запитани от АФП експерти. ВИП пропускът включва пътни документи и полети към Европа, често пъти Франция, Германия или Испания, преди последния етап до Великобритания. Тези посредници \"ви свързват пряко с група във Франция, която ви помага\", обясни за АФП Чунг Фам, който работи с \"Локейт интернешънъл\", британска организация, която помага за откриването на изчезнали виетнамски мигранти. След пристигането си във Великобритания мигрантите получават помощ от адвокати и преводачи в случай, че бъдат арестувани от полицията. \"Това ви показва колко добре са организирани\" тези групи, подчерта Чунг Фам. Великобритания отдавна е ценена от мигрантите дестинация благодарение на добре внедрените престъпни мрежи, които дори им предлагат работа, макар и често пъти на по-ниски заплати от първоначално обещаваните. Централните провинции на Виетнам са особено бедни и там има множество каналджии и посредници. Семействата на кандидатите за емиграция продават земи или вземат заеми, за да финансират пътуването им, залагайки на рентабилността на тази инвестиция. Семейството на Хоанг Ван Тиеп мисли, че той е една от намерените близо до Лондон 39 жертви, въпреки че каналджиите обещали, че техните 13 000 долара му гарантират сигурен маршрут през Франция. \"Чух, че щял да има ВИП преминаване с кола, но ни излъгаха\", каза майката на 18-годишния младеж Хоанг Тхи Ай в къщата си в Диен Тхин в централната провинция Нге Ан. Младежът е прекарал една година във Франция, а семейството му вече било платило 17 500 долара, за да стигне той дотам през Русия. Последното плащане трябвало да се даде при пристигането му във Великобритания, но семейството му останало без вести. То не е платило за фаталното пътуване с камиона, но още дължи 4300 долара на банката. \"Ако знаех, че ще се качи на този камион, никога нямаше да го пусна\", каза майка му. Въпреки обещанията каналджиите закарват виетнамските мигранти само до Франция или Белгия и тогава те често пъти нямат друг избор освен да предприемат последно опасно пътуване за прекосяване на Ламанша. За хората с по-малко средства пътуването е по-дълго и опасно. \"По \"селския път\" се пътува пеша или с камион през гората в продължение на месеци\", каза Чунг Фам. По дългия си път на запад мигрантите често са принудени да работят, за да платят следващия етап от пътуването си, с риск да бъдат заловени от полицията. Те работят в кухни, заводи или по пазари. Някои, включително непълнолетни, са принудени да се проституират. Много мигранти са излъгани от каналджиите, които ги примамват с описания на безпрепятствено пътуване, ако платят достатъчно. \"Те поемат големи рискове. Няма как да проверят истинността на обещанията на каналджиите, могат само да се надяват, че те ще спазят обещанието си\", разказва пожелал анонимност виетнамски мигрант, който се е завърнал в родината си. Дори и при такива рискове обаче перспективата за нов живот за много хора е неустоима. Нгуен Ван Хунг тази година е платил 17 000 долара на каналджии за паспорт и полет до Русия. Семейството му е получило заем, като казало на банката, че иска да отглежда фъстъци. Оттам той стигнал до Франция (семейството му не знае как) и преди няколко седмици им се обадил да поиска пари от майка си за последния етап от пътуването му. \"Оттогава нямаме никакви вести\", призна майка му. (БТА)", "date": "2019.10.29", "title": "Срещу $50 000 виетнамските мигранти във Великобритания получават ВИП пропуск"}
{"url": "https://www.24chasa.bg/novini/article/7735701", "text": "В 14 ч. днес ще бъде погребано детето от село Кардам, което почина след хранително натравяне в неделя. В болница във Варна са две от неговите сестри – на 7 и 11 години, каза кметът Георги Събев. Двете деца са били транспортирани във варненската болница в понеделник, в тежко състояние. Районната прокуратура в Генерал Тошево ръководи досъдебно производство по повод смъртта на малолетно момченце. Започналото разследване ще установява причините и обстоятелствата, довели до смъртта на 9-годишното дете на 27 октомври тази година малко преди полунощ. Във Военноморската болница във Варна е настанено и 11-годишно момиченце, което е сестра на починалото момче. Детето е било прието в критично състояние първо в добричко лечебно заведение, а впоследствие е било транспортирано до Варна. В момента състоянието му се подобрява и е без опасност за живота. Действията по разследването продължават.", "date": "2019.10.29", "title": "Погребват детето от село Кардам, починало след хранително отравяне"}
{"url": "https://www.24chasa.bg/novini/article/7735714", "text": "Аржентинският дипломат Рафаел Гроси беше избран начело на Международната агенция за атомна енергия, предадоха световните агенции, съобщи БТА. Гроси е посланик на Аржентина в Австрия и в базираните във Виена организации към ООН. В битката за ръководния пост на МААЕ конкурент на Гроси беше румънецът Корнел Феруца. Той беше изпълняващ директор на МААЕ след кончината на японеца Юкия Амано. При тайно гласуване днес сред членовете на управителния съвет на МААЕ Гроси получи подкрепата на 24 страни, а Феруца само на десет. Една страна се въздържа. Гроси заяви, че планира при управлението му МААЕ да се фокусира повече върху ядрената безопасност и сигурност. Рафаел Гроси е на 58 години и е ветеран в дипломацията по ядрените въпроси.", "date": "2019.10.29", "title": "Аржентинският дипломат Рафаел Гроси бе избран за шеф на МААЕ"}
{"url": "https://www.24chasa.bg/novini/article/7735811", "text": "Пътният трафик се увеличи днес в Бейрут, а демонстрантите, блокиращи входовете или забавящи движението в ливанската столица изглеждат по-малобройни, съобщи Франс прес. Улиците бяха почти пусти през изминалите няколко дни, но тази сутрин колите в центъра са отчетливо повече. Това може да говори за изтощаване на протестното движение срещу политическата класа, започнало преди близо две седмици, отбеляза АФП. Търговски обекти отвориха врати за пръв път от няколко дни, но банки, училища и университети продължават да не работят. Все още има блокади по някои главни пътни артерии. Коли са паркирани на пътните платна, за да пречат на трафика. На вчерашния протест имаше и по-малко хора, въпреки че пак бяха хиляди, предаде БТА. Властите не направиха никакви значителни отстъпки пред народния гняв, избухнал след обявяването на данък върху разговорите по мобилното приложение \"Уотсап\". Този нов данък бе отменен, но това не успокои демонстрантите, искащи оставка на цялото правителство, което смятат за некомпетентно и корумпирано. Министър-председателят на Ливан Саад Харири ще направи днес обръщение, в което ще обяви оставка. Това съобщават местни медии, позоваващи се на правителствени източници, предаде ТАСС. По данни на телевизия \"Ал Хадас\" Харири не е успял да се договори с президента Мишел Аун и с партньори от парламентарно представените партии за промени в кабинета, които биха удовлетворили исканията на участниците на протестното движение. Поддръжници на шиитските групировки \"Хизбула\" и \"Амал\" се сбиха днес с протестиращи в Бейрут, съобщи Ройтерс. Те събориха палатките в импровизиран протестен лагер, разположен на един от главните булеварди в столицата, за да ги накарат да отворят пътя за движение.", "date": "2019.10.29", "title": "Пътният трафик в Бейрут се засили, част от блокадите са вдигнати"}
{"url": "https://www.24chasa.bg/novini/article/7735820", "text": "Пленумът на Висшия съдебен съвет единодушно с 19 гласа отхвърли проекта за бюджет на съдебната власт за 2020 година. Причината е, че има 90 милиона лева разминаване между проекта на кадровиците и този на финансовото министерство. Според представляващия ВСС Боян Магдалинчев по-малкото пари ще се отразят на ремонта на съдебни сгради, както и няма да бъдат назначени още 100 съдебни служители.", "date": "2019.10.29", "title": "ВСС отхвърли проекта за бюджет на съдебната власт"}
{"url": "https://www.24chasa.bg/novini/article/7735837", "text": "За балотажа БСП ще води разговори с всички партии, освен с ГЕРБ. Ще търсим по места общи коалиции и подкрепа от партии, партньори и граждански организации за промяна на статуквото, заяви соцлидерката Корнелия Нинова. Надпартийно, с програмите и платформите, които сме предложили, ще търсим промяна на статуквото, допълни тя. БСП печели на първи тур 34 общини. В 56 общини и 16 района във Варна, Пловдив и София ни предстоят баложати, 12 са за областни градове, отчете Нинова. БСП увеличава гласовете за подкрепа на кандидатите си спрямо 2015 г. с около 100 хил. гласа. А подкрепата за общински съветници се увеличава с около 45-50 хил. гласа, допълни соцлидерката. Същевременно БСП запазвала и не отстъпвала от досегашните си червени общини. Имаме намаление с 2/3 на общините, в които не сме имали съветници. Сега са около 10, предимно в смесени райони, отчете още Нинова. И обяви, че БСП се завръща в местната власт и затвърждава тенденцията от последните няколко избора - на увеличаваща се подкрепа в партията. Изпълнителното бюро на партията обсъдило, че в София БСП има още ресурс за мобилизация. А от резултатите във Варна е доволно, като Нинова напомни, че до последно е било оспорвано кой ще е на балотаж там. Анелия е усвоила резултата си от предишните избори. Удвояваме и съветниците си там и това е важно за нас, каза сацлидерката. По повод коментара на премиера Бойко Борисов в изборната нощ, че ГЕРБ е постигнала безапелационна победа, Нинова коментира: \"Г-н Борисов, безапелационна победа не се обявява с гняв, жръч и омраза, зачервени лице, сирене на обиди срещу опонента. Колко безапелационна е тази победа, след като от 21 области печелиш отново на първи тур 9? Отиваш в София на балотаж, което не се е случвало от 14 г. Губиш съветници в цялата страна. Безапелационно и тези избори показаха, че в последните години тенденцията е ГЕРБ да намалява подкрепата си, а за БСП да расте. Да, трудно е, не е революционно, цялата държавна машина срещу нашите момичета и момчета, но въпреки това сме нагоре.\" Така че, по-спокойно с оценките, обърна се соцлидерката към премиера. Само при честна игра можеш да говориш за безапелационна победа. При купен мач и твой съдия няма как да да го правиш, коментира пък зам.-шефът на червената група Георги Свиленски. Той даде примери с ромски секции в София. Доказателствата ни са протоколите на СИК - МВР и прокуратурата да си свършат работата, призова той. Нинова поздрави червените за силната, положителна и усмихната кампания, за това, че удържали на натиска, на заплахите и на компроматната война. Цялата държавна машина бе изправена срещу вас, благодаря, че не се поддадохте на всичко това, каза соцлидеркаха. Страхотен национален отбор сме. Вярвам, че той ще се запази и след тези избори - и спечелили, и не, защото всеки един е богатство за партията, допълни Нинова. Тя обаче открои основен проблем на тези избори - по прогнозни данни и обобщения на \"Позитано\" имало около 15% невалидни бюлетини. Това са около 400 хил. гласа, което е притеснително, коментира Нинова. И обяви, че решението е единствено в машинното гласуване. Емблемата на тези избори обаче не са числата, които мерим в партийните централи. Много години говорим за фалшификации и манипулации. Бедност, страх и репресии - срещу това трябва да се борим в България. Това е големия въпрос, а не партийното мерене на сили, коментира Нинова. И се обърна към всички - тези избори ще минат, ще дойдат други, но трябва да решим този проблем - свободен народ, без страх, да може да избира управниците си. Най-големият ни успех на балотажа ще е, ако видя хората да гласуват свободно, без страх от това, че ще им вземат супата или запалят колата, допълни Нинова. И призова хората за балотажа да се обединяват и да не позволяват да ги насъскват един срещу друг. Имаме обща цел - промяна на статуквото. Тя започна, нека я довършим, каза още соцлидерката.", "date": "2019.10.29", "title": "БСП ще води разговори за балотажа с всички, освен ГЕРБ"}
{"url": "https://www.24chasa.bg/novini/article/7735865", "text": "\"До колкото разбирам от колеги от Черноочене, има камери по цялата улица, но са били изключени\". Това обяви председателят на Народното събрание и депутат от Кърджали Цвета Караянчева. Според нея някой се опитвал да обвини активисти на ГЕРБ за погрома в Черноочене. \"Не му прави чест на г-н Осман да прави такива изявления и да осъжда хората още преди да са се произнесли компетентните органи. Надявам се полицията да работи усърдно, а не както по време на изборите да пренебрегва определени сигнали, които са подавани от различни политически партии\", каза още Караянчева. Тя призова полицията да намери извършителите.", "date": "2019.10.29", "title": "Караянчева: Камерите в Черноочене са били изключени"}
{"url": "https://www.24chasa.bg/novini/article/7735858", "text": "Близките на жертвите на катастрофата със самолет на индонезийската авиокомпания \"Лайън еър\", отнела живота на 189 души преди година, хвърлиха днес цветя в Яванско море, съобщи Франс прес, цитирана от БТА. На церемонията не бяха допуснати медии. Но на видеа, направени от близки на загиналите, се вижда как роднини и приятели се молят и хвърлят цветя в морето, където летателната машина изчезна малко след излитането си от Джакарта. \"Надявам се, че след инцидента \"Лайън еър\" ще изпълни всичките си задължения към близките на жертвите\", каза пред АФП Антон Сахади, загубил братовчед си при трагедията. Катастрофата на този \"Боинг 737 МАКС\" на 29 октомври 2018 г. бе последвана след няколко месеца от друга катастрофа на същия тип самолет. Това доведе до забрана на използването на всички самолети от този най-продаван модел на американската компания.", "date": "2019.10.29", "title": "Навършва се една година от самолетната катастрофа в Индонезия"}
{"url": "https://www.24chasa.bg/novini/article/7735866", "text": "Преспанският договор не може да се приложи изцяло, ако Северна Македония не започне преговори с ЕС, заяви министърът на външните работи на Северна Македония Никола Димитров пред парламентарната комисия по европейските въпроси, съобщава Радио Свободна Европа, цитирана от БТА. В Преспанския договор цялостното прилагане на нашите задължения е обвързано с присъединителния процес към ЕС, посочи Димитров. Димитров заяви също, че Франция не оспорва значението на европейската перспектива на Западните Балкани, но има и легитимни притеснения, защото е необходимо присъединителният процес да се подобри. Депутаттие от ВМРО-ДПМНЕ напуснаха комисията преди да започне дискусията. Според депутата от опозиционната партия Антонио Милошоски причина за тяхното неучастие в дискусията е, че вместо да подадат оставка и да поемат морална отговорност, министър Димитров и вицепремиерът по европейските въпроси Буяр Османи ще дадат манипулативни обяснения, но няма да се откажат от постовете си. Милошоски призова министрите да се обърнат пред комисията за външни работи, която е ръководена от него, ако искат реална дискусия, аргументи, критика и истински въпроси. Буяр Османи изтъкна, че страната е заслужила да започне преговори и никой в ЕС не е оспорил, че необходимите реформи са извършени. За да няма дилеми, невъзможността на Европейския съвет да оформи консенсус и да подкрепи нашия успех е несправедливост и историческа грешка на ЕС, заяви Османи.", "date": "2019.10.29", "title": "Никола Димитров: Договорът от Преспа не може да се приложи, ако няма преговори с ЕС"}
{"url": "https://www.24chasa.bg/novini/article/7735841", "text": "Полицията разследва причините за   По първоначални данни лекият автомобил е \"Фолксваген Голф\", а микробусът е товарен \"Фиат Дукато\", управляван от 45-годишен мъж от Велико Търново. Ударът е почти челен, съобщиха от ОДМВР - Велико Търново. Водачът на микробуса е изпробван за употреба на алкохол, пробата е отрицателна. Прегледан е на място, не са установени наранявания. Отказал е да бъде откаран в Спешна помощ - Свищов. Предстои да бъде изяснена самоличността на загиналия водач. По случая е образувано досъдебно производство.", "date": "2019.10.29", "title": "Изясняват самоличността на загиналия\nводач в челен удар край Свищов"}
{"url": "https://www.24chasa.bg/novini/article/7735909", "text": "84-годишен мъж е извършил  , предаде РИА новости. Местната полиция е обявила за задържането на дядо, чието име е било Клод Синке. Той е бил член на партията \"Национален фронт\", оглавявана от Марин льо Пен. На възрастния мъж са били повдигнати обвинения в тероризъм, нанасяне на телесни повреди и опит за убийство на две и повече лица, съобщава \"Канал 3\". Синке е имал мераци към властта. Той се е кандидатирал за общински съветник в Байон през 2015 г. от \"Национален фронт\". Мъжът обаче е загубил борбата за кресло в местния парламент. Медията също посочи и подробности за пострадалите. Ранените са били мъже на 74 и 78-годишна възраст и техният живот е бил извън опасност. Атаката е била заклеймена и от льо Пен, и от френския президент Еманюел Макрон.", "date": "2019.10.29", "title": "Задържаха 84-годишен за нападението във френска джамия"}
{"url": "https://www.24chasa.bg/novini/article/7735931", "text": "Централната избирателна комисия глобява БТВ \"МЕДИА ГРУП\" ЕАД за предизборна агитация в изборния ден. Това стана ясно от две решения, публикувани от ЦИК днес. Те са по сигнали на партия ГЕРБ относно репортажи, излъчени в телевизията часове преди края на изборния ден. В репортажа за София бил показан ремонтът на “Граф Игнатиев”, а на екрана било изписано “Хубаво е, но не е готово” и “Гаф след гаф”. Ремонтът на “Граф Игнатиев” бе направен в последната година от мандата на Йорданка Фандъкова, която в неделя стигна до балотаж за нов мандат. Репортажът за Варна пък бил посветен на новия булевард “Васил Левски” и в него се припомняли всички неудачи на строежа. Заради обвинения на местни хора, че булевардът се наводнява, на екрана било изписано: “Тече, всичко тече”. Построяването на булеварда бе една от гордостите на кмета на Варна Иван Портних. Портних също участва в изборите за нов мандат като кмет и стигна до балотаж. Материалът за Русе пък бил посветен на мръсния въздух, а в репортажа се показвали снимки от протестите през 1989 г., от които тръгна недоволството, довело до свалянето на режима на Тодор Живков. Досега градът бе управляван от кмета на ГЕРБ Пламен Стоилов, а кандидатката на управляващите Диана Иванова стигна до балотаж с кандидат на БСП. Репортаж в изборния ден за Благоевград пък бил по темата как общината е инвестирала във водопровод за минерална вода, който да захранва общински басейн, но вместо това той захранва хотелите на общински съветници в града. Кмет на областния град е Атанас Камбитов (ГЕРБ), който също отива на балотаж. От Хасково пък телевизията излъчи репортаж за злоупотреби с общински жилища и с пари от лихвоточки. Скандалът датира от седмица преди изборите. Схемата е действала от 10 години, посочи в репортажа си Би Ти Ви. През 2015 г. този град също бе спечелен от ГЕРБ, но партията сне доверието си от кмета Добри Беливанов преди години, а в неделя на първи тур победи новият кандидат на управляващите Станислав Дечев. Подобни репортажи за проблемите на областните градове бяха излъчвани и преди всеки дебат, който Би Ти Ви организираше по време на предизборната кампания. Още в неделя Борисов отказа да отговаря на въпроси на репортер от телевизията и се закани, че от партията ще подадат жалби. Вижте решенията на ЦИК: В сигналите се твърди, че в следобедната емисия на БТВ в 16:20 ч. в репортаж със заглавие \"Хубаво, но не е готово\" и с подзаглавие \"Ремонтът на граф Игнатиев - нито в срок, нито според очакванията на столичани\", се отразява ремонтът на ул. Граф Игнатиев в столицата. Водещи са А. Х. и С. И.. Използвани са кадри от вече излъчвани материали, и по-конкретно на ранена жена, чийто съпруг изкъртил три \"перки\", поставени като ограничители на ул. \"Граф Игнатиев\". Въпросното предаване е част от обзорното предаване на телевизията за провеждането на местните избори с наименование \"Местните 2019\". В сигналите се посочва, че по този начин се правят индиректни внушения по отношение на решението на избирателите за кого да дадат своя вот. Нарушението, според сигналоподателите, се състои в излъчването на репортаж, който не касае законосъобразността на изборния процес, а агитация срещу кандидата за кмет Йорданка Фандъкова, а на нея не й е дадена възможността да представи своята гледна точка. Централната избирателна комисия в изпълнение на правомощията си по чл. 57, ал. 1, т. 1 ИК извърши проверка на посочения видео-материал. В интервала 16:22:49 - 16:26:21 ч. по БТВ е излъчено предаване, което е част от обзорното предаване на телевизията за провеждането на местните избори с наименование \"Местните 2019. Отново ти местиш.\". Въпросното предаване е със заглавие \"Хубаво, но не е готово\" и с подзаглавие \"Ремонтът на граф Игнатиев - нито в срок, нито според очакванията на столичани\" и в него се отразява ремонтът на ул. Граф Игнатиев в столицата. Водещи са Л. Б., А. Х. и С. И.. Използвани са кадри от вече излъчвани материали, включително интервюта с недоволни граждани. Съгласно разпоредбата на чл. 182, ал. 4 ИК не се допуска предизборна агитация 24 часа преди изборния ден и в изборния ден. Централната избирателна комисия приема, че негативни квалификации и внушения срещу даден кандидат, дори извършени по индиректен начин, в изборния ден, представлява нарушение на разпоредбата на чл. 182, ал. 4 ИК. Нарушението се изразява в излъчването на репортаж, който няма връзка с отразяването на изборния процес в изборния ден, и представлява предизборна агитация по смисъла на з 1, т. 17 ДР на ИК. Съгласно посочената разпоредба \"предизборна агитация\" е призив за подкрепа или за неподкрепа на кандидат, партия, коалиция или инициативен комитет при участие в избори. За да е налице нарушение на забраната за предизборна агитация е достатъчно да бъде направено политическо внушение и то под всякаква форма. Разпоредбата на чл.182, ал.4 ИК се намира систематически в Раздел II \"Предизборна агитация\", който е от глава дванадесета \"Правила за провеждане на предизборна кампания\". Забраната за агитация е установена, за да се даде възможност на избирателите в спокойна атмосфера да формират свободно волята си по въпроса кой кандидат да подкрепят. При отправени внушения и призиви за подкрепа или неподкрепа такава възможност на избирателите не може да се осигури. Предвид гореизложеното и на основание чл. 57, ал. 1, т. 1 и т. 26 във връзка с чл. 182, ал. 4 във връзка с чл. 480, ал. 2, чл. 496 и чл. 498 от Изборния кодекс Централната избирателна комисия Р Е Ш И: УСТАНОВЯВА нарушение на разпоредбата на чл. 182, ал. 4 от ИК, изразяващо се в извършване на предизборна агитация в изборния ден, извършено 27 октомври 2019 г. в интервала 16:22:49 - 16:26:21 часа от БТВ \"МЕДИА ГРУП\" ЕАД, ЕИК 130081393, със седалище и адрес на управление: гр. София, Столична община, район \"Триадица\", административна сграда на НДК, пл. \"България\" номер 1, представлявано от Господин Борисов Йовчев, Тонислав Радославов Попов и Флориан Скала. ОПРАВОМОЩАВА председателя на ЦИК да състави акт за установеното нарушение на Господин Борисов Йовчев, Тонислав Радославов Попов и Флориан Скала - представители на БТВ \"МЕДИА ГРУП\" ЕАД.", "date": "2019.10.29", "title": "ЦИК глоби 2 пъти Би Ти Ви за предизборна агитация в изборния ден по сигнали на ГЕРБ"}
{"url": "https://www.24chasa.bg/novini/article/7735923", "text": "По време на посещението си във Вашингтон, председателят на управителния съвет на ЕАЦС Цветан Цветанов се срещна с бившия помощник държавен секретар Даниел Фрийд, съобщиха от ЕАЦС. Посланик Фрийд е сред водещите изследователи на Атлантическия съвет във Вашингтон, дългогодишен дипломат и специалист по Русия, Балканите и Източна Европа. Още в началото на срещата посланик Фрийд подари на Цветанов своята книга „Съединените Щати и Централна Европа през американското столетие“. Двамата обсъдиха възможността книгата да бъде преведена на български език и официално представена лично от посланик Фрийд в София през първата половина на 2020 г. Цветанов представи обстойно дейността на новосъздадения Евро-атлантически център за сигурност, като заяви, че центърът се стреми към засилване на връзките и контактите между България и САЩ по линия на гражданското общество и неправителствените организации. Беше обсъдена актуалната политическа обстановка в региона и амбициите на различни сили извън НАТО и ЕС към тази жизненоважна за стабилността на Европа и Близкия Изток част на света. Даниел Фрийд определи Цветанов като добър приятел на Америка и политик със стратегическо виждане за процесите в национален и регионален план. Той насърчи разрастването на дейността на центъра в региона на Балканите, определяйки тази дейност като жизненоважна за развитието на трансатлантическите отношения.", "date": "2019.10.29", "title": "Цветанов се срещна с бившия помощник държавен секретар Даниел Фрийд"}
{"url": "https://www.24chasa.bg/novini/article/7735939", "text": "В 22 от 24 столични района ще има балотажи. Това показва, че гражданите, които гласуваха на 27 октомври, подкрепиха промяната и не гласуваха за кметовете на ГЕРБ. Управлението до този момент се извършваше по модел, създаден от орлетата на Борисов, свили гнездо в Столична община. 2/3 от гражданите гласуваха срещу този модел на задкулисието, каза Манолова. Готова съм да водя разговори с щабовете на \"Демократична България\" и \"Спаси София\" за това как да осигурим подкрепа за промяна и да обединим усилията си срещу порочния модел, който ни управлява, заяви Манолова. Важни са разговорите между партийните кандидати и централи, но най-важни са разговорите с гражданите, допълни тя. Вярвам в овластяването на районните кметове като част от битката срещу задкулисието на Столична община. Моята борба ще е и с електронни поръчки и търгове, които да гарантират прозрачност. Ще разформировам комисията на Орлин Алексиев, която определя заданията на обществените поръчки, това е порочен модел, закани се Манолова. Подкрепата й за кандидатите за районни кметове се базирала на програмата й - децентрализация на инвестиционната програма на Столична община. Процент от планираните разходи ще се насочи към районите. Още повече, че СО не можела да разходва целия си бюджет. Участие на районните кметове в обществени поръчки по важни за районите им проекти, предвижда Манолова. Още в бюджета за 2020 г. ще бъдат осигурени средства за районите, обеща тя. И се закани да направи ревизия на СО и общинските дружества. Както и на Топлофикация, която след това да бъде реформирана. Обектите, които ще се изпълняват с децентрализираните средства, ще се определят с участието на районните кметове и гражданите. Децентрализация на централния бюджет - чрез законодателни промени част от ДОД да остава в общините, където е реализиран, поиска Манолова. Това щяло да осигури финансова независимост на Столична община. Манолова предизвика Фандъкова на лидерски дебат лице в лице, без да се крият зад екипи. Готова съм да дебатирам на всякакъв терен, включително на Международната космическа станция, ако това е неутрален терен за ГЕРБ, каза тя.", "date": "2019.10.29", "title": "Мая Манолова подкрепи за балотажа и районните кметове на \"Демократична България\" в София"}
{"url": "https://www.24chasa.bg/novini/article/7735949", "text": "Несъобразени изкопни работи на строителна фирма са причината за прекъсването на електрозахранването в гр. Разлог. Скъсан е кабел 20 kV, собственост на ЧЕЗ Разпределение България, като в резултат спря токът на 1300 клиенти за 80 минути. ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл ", "date": "2019.10.29", "title": "Клиенти на ЧЕЗ Разпределение в Разлог без ток заради изкопни дейности на строителна фирма"}
{"url": "https://www.24chasa.bg/novini/article/7736092", "text": "Сандански е една от общините в България, която тази седмица отива на балотаж. Въпреки това е видно, че хората имат предпочитание в лицето на досегашния кмет - Кирил Котев. Така показваха и социологическите проучвания преди деня на изборите. Котев е сред най-младите градоначалници в България. Само за 4 години под негово ръководство в общината се реализираха редица проекти, които промениха осезаемо нейния облик. Любопитното е, че срещу него се изправя кандидат на коалиционния партньор на ГЕРБ - ВМРО. Може би на национално ниво никой не е чувал за народния представител Атанас Стоянов, но в курортния град той е сред старите лидери на войводите. Дългогодишен председател на местната структура на патриотичната партия той бе председател на общинския съвет по времето на стария кмет - Андон Тотев, управлявал Сандански 12 години. През последните 4 години Стоянов беше коалиционен партньор на ГЕРБ, а сега усърдно гради лице на алтернатива на управлението. Кампанията в Сандански се отличаваше и с много скандали и фалшиви компромати. Битката бе изключително оспорвана, като с реален шанс да стигнат до балотажа бяха и БСП, и РЗС. По един или друг начин обаче ВМРО успя да генерира повече подкрепа на техен гръб. Никога досега в своята история войводите не са получавали толкова гласове - над 6000. През годините те никога не са отчитали повече от 3000 гласа. Сега остава големият въпрос кой ще успее да генерира повече подкрепа. Част от избора ще се реши от гласовете на РЗС и БСП, но все по-усилено се говори, че Сандански вече е избрал посока. И това не е случайно - през последните години курортният град наистина се промени с големи крачки. След като години наред общината беше в застой, сега само за 4 години знакови обекти бяха реновирани, построи се спортен комплекс, система за сепариране на отпадъци, важни инфраструктурни проекти и се увеличиха площите на един от най-красивите паркове в България - \"Св. Врач\". Всичко това се отразява и на туризма, който всяка година отбелязва нови и нови ръстове. В тази ситуация е трудно да се предположи друго, освен, че в неделя Сандански ще има нов стар кмет. Но разбира се това никога не е сигурно - една от общините, които ще продължим да следим с интерес.", "date": "2019.10.29", "title": "Сандански избра посока - Кирил Котев"}
{"url": "https://www.24chasa.bg/novini/article/7736102", "text": "По внесен обвинителен акт на Районна прокуратура – Ямбол, съдът наложи ефективно наказание от 16 месеца „лишаване от свобода“ спрямо Божидар С., съобщиха от пресцентъра на прокуратурата. Той е подсъдим за това, че на 21.01.2019 г. в гр. Ямбол, от фризьорско ателие „Нефертити“, находящо се в ж.к. „Златен рог“, е отнел чужди движими вещи - сумата от 100 лева, от владението на жена, без нейното съгласие, с намерение противозаконно да ги присвои, като деянието е извършено в условията на опасен рецидив – престъпление по чл.196, ал.1, т.1, вр. чл.194, ал.1, вр. чл.29, ал.1, б. „а“ и б. „б“, вр. чл.58а, ал.1 от НК. Наказанието, което е постановено по реда на съкратеното производство, трябва да бъде изтърпяно при първоначален „строг“ режим в затвор. Присъдата на Районен съд – Ямбол може да бъде обжалвана пред Окръжния съд в града.", "date": "2019.10.29", "title": "16 месеца затвор за рецидивист, откраднал пари от фризьорски салон в Ямбол"}
{"url": "https://www.24chasa.bg/novini/article/7736109", "text": "По обвинителен акт на Окръжна прокуратура – Враца подсъдимият Д.В. е признат за виновен за извършен от него опит за убийство. Това съобщиха от прокуратъарата Подсъдимият В. е многократно осъждан за престъпления от общ характер. През нощта на 12.02.2019 г., в дом в с. Върбица, област Враца, подсъдимият В. нападнал с брадва К.Т., като му нанесъл посечна рана. В резултат на действията му бил засегнат жизнено важен орган на пострадалия – бял дроб, в степен, водеща до реална опасност за живота му. С присъда на Окръжен съд – Враца на Д.В. от 22.10.2019 г. е наложено наказание от дванадесет години и осем месеца „лишаване от свобода“ при „строг“ режим на изтърпяване. Наказателното производство е преминало при условията на съкратеното съдебно следствие, като подсъдимият е признал всички факти от обстоятелствената част на обвинителния акт, поради което наказанието е било редуцирано с една трета. Присъдата не е окончателна и може да бъде обжалвана и протестирана в законоустановения срок пред Софийския апелативен съд.", "date": "2019.10.29", "title": "12 г. и 8 м. затвор за мъж, посякъл друг с брадва във Върбица"}
{"url": "https://www.24chasa.bg/novini/article/7736108", "text": "По внесен обвинителен акт на Районна прокуратура – Бургас, съдът наложи наказание от 4 години и 8 месеца „лишаване от свобода“ спрямо Спас Т. Той е подсъдим за това, че за времето от 10.00 ч. на 21.11.2018 г. до 16.00 ч. на 28.11.2018 г. в гр. Бургас от дом, при условията на опасен рецидив, чрез повреждане на преграда здраво направена за защита на имот - разбита ключалка на гардероб, отнел чужди движими вещи на обща стойност 30 133 лв., собственост и от владението на жена, без нейно съгласие, с намерение противозаконно да ги присвои – престъпление по чл.196, ал.1, т.2, прдл.1, вр. чл.195, ал.1, т.3, предл.1 и т.4, предл.2, вр. чл.194, ал.1, вр. чл.29, ал.1, б. „а“ и б. „б“ от НК, съобщават от пресцентъра на прокуратурата. Той е подсъдим и за това, че при условията на съвкупност с горепосоченото деяние, на 28.11.2018 г. в хотелска стая, разположена в хотел „Върли бряг“, минно селище „Върли бряг“, oбл. Бургас, без надлежно разрешително държал високорисково наркотично вещество – приблизително 11 грама коноп, на стойност 65 лева - престъпление по чл.354а, ал.3, предл.2, т.1, предл.1, вр. чл.23, ал.2 от НК. Наказанието, което е постановено по реда на съкратеното производство, трябва да бъде изтърпяно при първоначален „строг“ режим в затвор. На подсъдимото лице е наложено и наказание „глоба“ в размер на 2000 лева. Присъдата на Районен съд – Бургас може да бъде обжалвана пред Окръжния съд в града.", "date": "2019.10.29", "title": "Осъдиха рецидивист за кражба на вещи на стойност над 30 000 лв."}
{"url": "https://www.24chasa.bg/novini/article/7736140", "text": "С наведена глава и брадичка, подпряна в едната му ръка, с набръчкано чело и стиснати устни, \"Мислителят\", една от най-известните скулптури на всички времена, намери нов дом в Лувъра на Абу Даби, съобщава Асошиейтед прес, цитирана от БТА. Бронзовата скулптура, дадена назаем за една година от Музея на Роден в Париж, е една от оригиналните отливки, направена от Роден някъде между 1881 и 1882 година. \"Скулптурата сама по себе си е величествена и излъчва невероятна мощ!, споделя Сурая Нуджаим, директор на колекциите в музея в столицата на Обединените Арабски Емирства. Роден е един от най-емблематичните и универсални творци и ние държахме да имаме негова творба на Лувъра в Абу Даби\". По нейните думи Роден е бил един от първите творци, който се е освободил от оковите на академизма. Затова в местния Лувър са държали да покажат на публиката \"Мислителят\" като символ на модерността. Творчеството на Роден е било крайно оспорвано по неговото време. Той загърбва идеализма на класическото европейско изкуство в полза на едно по-гъвкаво движение на тялото при често измъчени фигури. \"Мислителят\" е една от няколкото творби на Роден, изложени временно под наем или като част от постоянна експозиця в Лувъра на Абу Даби.", "date": "2019.10.29", "title": "\"Мислителят\" на Роден е с нов дом в Лувъра на Абу Даби"}
{"url": "https://www.24chasa.bg/novini/article/7736149", "text": "Районна прокуратура – Хасково наблюдава досъдебно производство за това, че към 20.10.2019 г., в гр. Хасково, без съгласието на притежателя на изключителното право, е използвано в търговската дейност марка кафе, обект на това изключително право, без правно основание - престъпление по чл. 172б, ал. 1 от Наказателния кодекс, съобщиха от пресцентъра на прокуратурата. Досъдебното производство е образувано на 28 октомври 2019 г. след получен сигнал от дружеството – правопритежател върху търговската марка на кафето и в резултат на проведена специализирана полицейска операция на отдел „Киберпрестъпност“ при Главна дирекция „Борба с организираната престъпност“ - МВР и съвместно със сектор „БОП“ - Хасково. В хода на работата по досъдебното производство до момента са извършени претърсвания и изземвания на 4 склада, намиращи се в Индустриалната зона на гр. Хасково, при което са били иззети 1 496 кутии, съдържащи общо 41 888 броя от разтворимо кафе, имитиращо продукт на една от най-популярните марки кафе в България. Към момента произходът на иззетите стоки е неясен, като предстои назначаване на експертиза с цел установяването му.", "date": "2019.10.29", "title": "Прокуратурата разследва продажбата на разтворимо кафе - менте в Хасково"}
{"url": "https://www.24chasa.bg/novini/article/7736159", "text": "Окръжна прокуратура - Благоевград е внесла обвинителни актове срещу извършителите на грабежи при условията на опасен рецидив  - С.Х. и А.Ч. 41-годишният С.Х., осъждан 19 пъти за престъпления против собствеността, като са му налагани различни наказания, отвоно застава пред съда за грабеж на възрастен мъж. 85-годишният Б.Н. живеел в Дома за стари хора в кв. \"Струмско\" в Благоевград. Около 11:30 ч. на 19 август тази година възрастният мъж излязъл с намерение да отиде до банка, за да внесе на сметка 1000 лева. С градски автобус слязъл в близост до сградата на ОД на МВР. Тъй като не познавал добре града решил да попита някого къде се намира банката. Около 12 ч Б.Н. срещнал С.Х., който се ангажирал да му помогне. Двамата се отправили към бул. \"Васил Левски\", като в района на ЦКБ Х. му казал, че трябва да изчакат да свърши обедна почивка. Обвиняемият попитал възрастния мъж дали носи в себе си пари. Тогава Б.Н. извадил от джоба на анцуга си торбичка със сумата от 1000 лева и я показал на Х. Рецидивистът издърпал от ръцете му парите, побягнал по улицата, след което се качил в такси и се отдалечил от местопрестъплението. На следващия ден той разбрал, че го издирват и решил да се предаде сам в полицията. На 23 август Х. предал доброволно на органите на полицията 400 лева, като заявил, че това е част от сумата от 1 000 лева, която е взел от непознат за него \"дядо\" в близост до ЦКБ, след което избягал. Парите са били върнати на пострадалия Н. В хода на разследването е било извършено разпознаване на извършителя на престъплението С.Х. Обвиняемият по другото наказателно производство  А.Ч., на 47 г., е извършил грабеж на мъж в  Гоце Делчев. На 15 юли 2019 г. Ш.А. изтеглил пари от сметката си в \"Банка ДСК\" в Гоце Делчев. Портфейлът с 660 лева, както и с личните документи, мъжът сложил в джоба на панталона си. Докато вървял по ул. \"Кавала\", забелязал, че на около 2 -3 метра го следва непознат. В един момент А.Ч. го настигнал и му нанесъл удар с юмрук в областта на врата. Пострадалият паднал на земята по лице, а грабителят извадил от джоба на панталона му портфейла и избягал. Органите на МВР били уведомени за извършеното деяние. Полицейските служители открили същия ден извършителя. Обвиняемият Ч. ги завел в местността \"Хаим баир\" в гр. Гоце Делчев, като им показал къде е изхвърлил портфейла на пострадалия А. С протокол за доброволно предаване обвиняемият предал отнетите 660 лева, които заедно с други вещи била върната на собственика ми.", "date": "2019.10.29", "title": "Рецидивист с 19 присъди отива на съд за грабеж на дядо от Старчески дом"}
{"url": "https://www.24chasa.bg/novini/article/7736169", "text": "\"Вчера беше отправена покана за дебат пред всички медии между г-жа Фандъкова и г-жа Манолова заедно с техните екипи. Убедени сме, че дължим на софиянци публичен разговор както за проектите на града, така и за екипите, които ще реализират заявените програми. Тази покана беше лично отхвърлена от г-жа Манолова\". Това се казва в позиция на предизборния щаб на ГЕРБ/СДС в София. В нея се твърди още: \"Вече повече от месец Мая Манолова продължава да крие и хората, които стоят зад нея, и парите, с които финансира кампанията си. На твърденията си за кмет в сянка, тя отговори с екип в сянка, който и до момента е неизвестен\".", "date": "2019.10.29", "title": "Предизборният щаб на ГЕРБ/СДС в София: Повече от месец Манолова крие екипа си"}
{"url": "https://www.24chasa.bg/novini/article/7736166", "text": "Британската полиция каза днес, че преследва двама братя от Северна Ирландия във връзка със смъртта на 39 души, чиито тела бяха открити в камион край Лондон миналата седмица, предаде Ройтерс, цитирана от БТА. Ронан Хюс, на 40 години, и 34-годишния му брат са издирвани по подозрение в непредумишлено убийство и трафик на хора. \"На този етап смятаме, че са в Северна Ирландия, но имат връзки и с Република Ирландия. Ако знаете къде са или имате някаква информация за местонахождението им, свържете се с моя екип\", каза Стюарт Хупър от полицията в Есекс. Вчера на съд се яви водачът на камиона Морис Робинсън, обвинен в непредумишлено убийство, пране на пари, трафик на хора и участие в схема за нелегална имиграция.", "date": "2019.10.29", "title": "Полицията издирва двама братя от Северна Ирландия за смъртта на 39-мата мигранти"}
{"url": "https://www.24chasa.bg/novini/article/7736174", "text": "Сред кандидатите на БСП, които ще се състезават на балотажите за районни кметове в София с номер 56 в бюлетината, е един лекар от \"Спешна помощ\" – София. Бивш фехтовач е, разпуска с каяк, има куп хобита, много и разностранни интереси и е баща на три деца. Името му е д-р Делян Георгиев, на 33 години, и влиза в балотажа като фаворит за кметския стол на район \"Изгрев\" от името на социалистическата партия. \"Съпругата ми по принцип винаги ме е подкрепяла във всичко. Тя не е аполитичен човек, винаги гласуваме заедно, но смята, че може би не трябва да се захващам с това предизвикателство, защото е прекалено обсебващо, признава д-р Георгиев. – В момента нейният основен приоритет са децата ни. Синът ни е на 11, по-голямата ни дъщеря вече е на 6, а малката през ноември ще навърши 5\". Според д-р Делян Георгиев спешна помощ е перлата в короната на медицината. \"Защото между живота и смъртта стоиш само ти. Ако направиш всичко, което знаеш, ако го направиш навреме, човекът ще оживее. Ако не... За мен това е огромното предизвикателство”, казва той. Кандидатът на БСП за кмет на район \"Изгрев\" е категоричен, че със смъртта никога не се свиква. \"Много пъти съм чувал колеги – било лекари, медицински сестри или фелдшери – да казват, че след 30 години работа вече са свикнали. Аз не мисля, че е така, казва той. - Дори и сега, след всичките години работа в \"Спешна помощ\", след многото болка и човешко страдание, което съм видял, има неща, с които няма как да свикна. Не можеш да приемеш безстрастно смъртта, да неглижираш присъствието й, за мен това е абсурдно твърдение. Не можеш да свикнеш със страданието, болката или угасването на живота на дете. Това са тежки моменти! Да, може да запазиш присъствие на духа в тежка ситуация и си длъжен, като лекар, да го сториш. Да, може да се абстрахираш от някакви мисли и чувства на паника в определен момент, за да бъдеш адекватен в обстановка на всеобща паника и страх, но никога не можеш да свикнеш! В противен случай трябва да не си човек, а някаква безчувствена машина\". Д-р Георгиев силно вярва, че любопитството движи света. \"По принцип имам много интереси и хобита. Бивш спортист съм, тренирах фехтовка дълго време. Това е един от любимите ми спортове, разказва той. – Страшно обичам да ходя на риба. Тази година успях само два пъти да отида, а това е голяма мъка за човек, който обича. Обичам спокойствието на риболова. Обичам планината, природата... Скоро водих децата в Бели Искър, Самоковско, където открихме едни хубави екопътеки. Обичам да чета книги, най-различна литература. Много обичам да карам каяк. Обичам да ходя на концерти. Като изключим традиционните рок, джаз и съвременна музика изобщо, страшно много обичам опера. Харесва ми. Това изкуство, което много хора не разбират, мен ме успокоява. Миризмата на залата, столовете, музиката, гласовете... Старая се да уплътнявам всяка свободна минута пълноценно и да не я губя. Надявам се да съм добър пример за децата. Но това ще го разберем, живот и здраве, след време. Когато те самите ми кажат какъв баща съм бил...\".", "date": "2019.10.29", "title": "Д-р Делян Георгиев – фаворитът за кмет на „Изгрев“"}
{"url": "https://www.24chasa.bg/novini/article/7732385", "text": "Мартина Илиева е едва на 9 г., а вече има над 38 медала и призови места по математика в колекцията си. Там блести и диамантен медал от World Mathematics Invitational от Фукуока, Япония, който печели през юли. Там тя е и най-малката участничка. Отличието получават участниците, които се класират в топ 3% в съответната възрастова група. Марти е класирана под №2 в световната класация за втори клас. Грабва и купата Star of the world за постигнат най-висок резултат от всички български участници независимо от възрастовата група. Печели я в конкуренцията на по-голямата си сестра - Сара, която бе част от втория випуск на “Отличниците на България”.  “Те и трябваше да се изправят една срещу друга за купата”, разказа майка им Даниела. Марти успява да изкара по-висок резултат от кака си и грабва купата. “За първи път се състезавам с нея и беше много странно. Все пак имаме 3 г. разлика”, разказва Мартина. През април пък се преборва за златен медал от квалификацията за Thailand International Mathematical Olympiad. Резултатът ѝ я изкачва под №2 в световната класация. През август тя успява да получи и втори резултат на австралийското математическо състезание при децата от III клас, при условие че е с година по-малка. “Беше трудно, защото трябваше да се решат 30 задачи на английски език за 60 минути”, разказва момичето, което учи в ЧНУ “Питагор”. С хъс, постоянство и много труд печели и първо място и златен медал в националното състезание “Хитър Петър” в конкуренцията на над 460 деца. Мартина е класирана на първо място на база финален рейтинг, който се формира от резултатите от 4 математически състезания през учебната година. Финалният ѝ рейтинг е 95,33% и е най-високият при второкласниците в България. Най-трудното състезание за Марти е “Московска олимпиада за малки ученици”. Въпреки това тя се класира трета. “Задачите там са по-трудни и различни. “Искам един път да съм на първо място и там”, амбицирана е Марти. “Започнах да се занимавам с математика заради сестра ми, която печелеше много медали, и реших да се пробвам”, разказва малката шампионка. Още на първото си състезание в I клас печели челното място. Амбицията ѝ е да спечели повече медали от кака си. Преди състезания Марти е спокойна, притеснява се само когато ѝ се паднат задачи за по-големи. Животът ѝ не е само математика - ходи на народни танци и, разбира се, и там има две купи от Националния фестивал “Ритъмът в сърцето ми”. Ходи на школа по математика и на логически игри, като намира време и за гимнастика. А вече ще ходи и на школа за IV клас. В училище математиката ѝ е скучна, защото задачите са много лесни. За нея трудните задачи са предизвикателство, “защото всичко може да се реши с усилие”. Марти иска да бъде учител по математика, но да преподава по-сложни задачи. “Все още не съм решила, защото имам много време”, усмихва се момичето. Следващата цел пред нея е медал от финала на златните медалисти по математика, който ще е в Токио от 27 до 29 декември. Там отново може да спори за купата със сестра си. Сара Илиева вече има над 70 медала и призови места по математика. Талантливата шестокласничка бе част от втория випуск на кампанията на “24 часа” - “Отличниците на България”. През октомври тя завоюва два сребърни медала - индивидуален и отборен, от International Teenagers' Mathematics Olympiad 2019 в Лакнау, Индия. “Доволна съм от резултата”, казва момичето и се надява на медал и в Япония през декември. Миналата година дори успява да хване грешка в условието на задача от Есенен математически турнир. Това е най-трудното състезание за нея досега, защото не признават решението ѝ. Освен това организаторите объркват задачите за V и VI клас и Сара трябва да решава тези за по-големите. Въпреки натоварената си програма Сара помага и на Мартина. Често Марти се опитва да реши и задачите на кака си. “Понякога успявам”, казва скромно по-малката сестра.", "date": "2019.10.29", "title": "Мартина е само на 9 години, а вече има световна \nдиамантена купа\n\nпо математика"}
{"url": "https://www.24chasa.bg/novini/article/7736182", "text": "„Основната цел в усилията ни за засилване на двустранното икономическо сътрудничество е привличането на нови преки американски инвестиции“, заяви заместник министър-председателят по икономическата и демографската политика Марияна Николова на срещата си в Министерския съвет с извънредния и пълномощен посланик на САЩ Херо Мустафа. Това съобщиха от правителствената информационна служба. Вицепремиерът Николова поздрави своя гост за назначаването й като посланик в София и изрази готовност за задълбочаване на търговско-икономическите отношения. Заместник министър-председателят акцентира върху положителната тенденция за устойчив растеж на двустранната търговия, която през 2018 г. има ръст от близо 26%. Вицепремиерът Марияна Николова посочи, че има значителен потенциал за привличане на американски инвестиции в сферата на високотехнологичните сектори като информационните и комуникационните технологии, аутсорсинга на бизнес процеси, машиностроенето, електротехниката и електрониката. От своя страна посланик Мустафа приветства възможностите за по-нататъшно сътрудничество между нашите две правителства в различни сектори, включително инвестициите и киберсигурността.", "date": "2019.10.29", "title": "Вицепремиерът Николова пред Херо Мустафа: Има потенциал за привличане на US инвестиции"}
