{"url": "https://www.24chasa.bg/novini/article/6384270", "text": "Жегите не са опасни за конете. За разлика от други животни като кучетата например, те се потят и така се охлаждат. Важното е да им се дава редовно вода и от време на време да са на сянка”, каза шефът на областната агенция за безопасност на храните в Бургас д-р Георги Митев, който е ветеринар по образование. Според него лосионите и мазилата срещу изгаряния били излишни. “Има специална козметика за коне, но от нея нямат нужда файтонджийските впрягове. Тяструва скъпо и я ползват само богаташи, които имат расови жребци замилиони”, каза Митев. Новината за препоръките от немската природозащитна организация РЕТА бе посрещната на нож от файтонджиите в Созопол. Както “24 часа” писа, в отворено писмо до медиите съветник от организацията препоръчва по-светлите коне да се мажат със слънцезащитни кремове без съдържание на алкохол и с фактор 50+, да стоят на сянка, за да не получат топлинен удар. При това РЕТА настоява България да забрани впрягането на коневъв файтони по морето заради изпепеляващите жеги. “С това си вадим хляба и не оставяме конете ни да се преуморяват, задължително има сменни добичета - докато едните теглят файтоните, другите си почиват в обора”, коментира файтонджията Райчо. Впрягали конете само сутрин до обед и после ги изкарвали след 17 ч по хладното, за да не се проуморяват в жегите, обясниха файтонджии. Специални мазила против изгаряния обаче не ползвали. Редовно ги мият с вода, в която понякога капват малко шампоан, за да се разпени. Казват, че така косъмът ставал по-лъскав. “Че кой по-добре от нас ще се грижи за конете - нали те ни издържат. Нямаме интерес да ги изтощаваме, да ги държим мръсни и гладни”, категорични са файтонджиите. До стоянките им винаги имат подръка кофа с вода, за да поят конете, и през час ги хранят. Като излизат на смяна, задължително им измиват копитата - особено ако са бели, за да си личи, че са чисти. В жегите ги плискат и с маркуч, за да се охлаждат Докато едните заработват по улиците на Созопол, другите добичета са по селата около града, където файтонджиите ги отглеждат и водят на паша. Някои от тях са потомствени кочияши и са наследили занаята от бащите си. “Возим туристи още от Бай-Тошово време, защо трябва да ги лишаваме от тази атракция?”, коментира Райчо. “Като ги забранят във Виена, тогава ще слезем и ние от конете”, вметва шеговито негов колега. И си спомня през смях за някой си Азис от Ямболско, който преди време си купил 100-годишен файтон от Виена, боядисал го в розово и дотолкова се грижел за него, че редовно го водел с коня на автомивка. В Созопол бил голяма атракция особено за младите двойки. Самите кочияши са спретнато облечени - задължително с бяла риза или черно елече, и с пригладени коси. Пръскат се с по много с дезодорант, за да неутрализират миризмата от конски фъшкии. Говорят “плажен” английски и немски, но руският им е по-добър за реклама на атракцията. Между 20 и 30 лв. излиза една разходка с файтон в Созопол за 15-20 минути, за час атракцията струва 60 лв. Файтонджийската стоянка в Созопол е в центъра на града на автогарата, където е пълно със заведения. Кръчмарите обаче не се дразнят от миризмата, а ги приемат като колорит и неизменна част от пейзажа на Созопол. Въпреки че е курортен град, в Бургас не са си и помисляли да разрешат файтони, въпреки че навремето се чуваха такива предложения за Морската градина, където има километрично дълги и широки алеи. Още през първия си мандат обаче кметът Димитър Николов забрани всякакви конски впрягове в града, които идваха от крайните ромски квартали и стигаха до центъра. Другата морска община, в която няма файтони, е Царево. Преди имало един, но работата не потръгнала и човекът сам се отказал. Почти няма файтони в Несебър. В Стария град е въведен пропускателен режим и там е немислимо да влезе подобно превозно средство. За сметка на това всички файтонджии са се събрали в Слънчев бряг Файтоните в курорта са желана и много използвана атракция. Често правят курсове от курорта до новата част на Несебър и обратно. Шест файтона и пет каручки разхождат туристите в Поморие. Файтонджиите, които са предимно от циганската махала в града, но спретнати и усмихнати, предлагат панорамни разходки, както и по-кратки, съсредоточени само в старата част на града. Цената на по-дългите курсове е 30-40 лв., но тя спокойно може да се свали при добро пазарене. “Нямаме никакви проблеми с файтоните, напротив, туристите са много доволни. Преди години започнахме само с един, сега са шест. Имат си документи, отличителни знаци за през нощта, записани са в специален регистър към транспортния отдел на общината”, казва кметът на Поморие Иван Алексиев. Той уточнява, че всеки месец файтоните минават на проверка в комисията по безопасност към общината. Преди сезона пък имат и основен преглед. В града са определени стоянки, нямало нелоялна конкуренция помежду им. Файтон може да се хване най-лесно по крайбрежната алея в Поморие, в района на старото рибарско пристанище, както и на влизане в града. “Файтоните не са проблем, има ги на много места в Европа”, смята кметът Иван Алексиев. Конските каляски се радват на интереса на летовниците и в Приморско. “При нас всичко е наред, еколозите може да са спокойни, защото конете се извеждат за разходки по-късно вечер”, казва кметът на Приморско Димитър Германов. В общината са регистрирани четири файтона, които се водят на отчет в транспортната комисия. Имат си регистрационни табели и регламентирани маршрути.", "date": "2017.08.09", "title": "За конете във файтоните в Созопол имало сиеста - от обяд до 17 ч"}
{"url": "https://www.24chasa.bg/novini/article/6384344", "text": "Правителството на Доналд Тръмп разшири днес санкционния списък за Венецуела с още 40 организации и 30 физически лица за подкопаване на демокрацията. Сред тях са осем венецуелски служители, включително братът на покойния президент Уго Чавес, Адан Чавес, заради ролята им в създаването на новото учредително събрание на Николас Мадуро, предадоха Ройтерс и ТАСС. Новите мерки, обявени от Държавния департамент, предвиждат замразяване на активите на визираните лица в САЩ, забрана за пътуване в САЩ и забрана за американците да правят с тях бизнес, предава БТА. Вашингтон наложи санкции на самия Мадуро миналата седмица, а преди това на 26 юли обяви подобни наказателни мерки срещу други 13 венецуелци.", "date": "2017.08.09", "title": "САЩ разшириха санкционния списък за\nВенецуела"}
{"url": "https://www.24chasa.bg/novini/article/6384389", "text": "Министърът на отбраната на САЩ Джим Матис предупреди Северна Корея да се въздържа от обмисляне на действия, които \"биха довели до края на режима и унищожението на народа й\", предаде Асошиейтед прес. \"Действията на режима на КНДР винаги ще са несравнимо по-слаби от нашите и той ще загуби всяка надпревара във въоръжаването или конфликт, която задейства\", заяви Матис, предава БТА. Вчера президентът Доналд Тръмп заяви, че Северна Корея не трябва повече да заплашва САЩ и обеща при необходимост да отвърне \"с огън и ярост, каквито светът не е виждал\". По-късно севернокорейската държавна агенция КЦТА съобщи, че Корейската народна армия разработва план за нанасяне на превантивен ракетен удар по военни обекти на САЩ на остров Гуам, включително по военновъздушната база \"Андерсън\", където са разположени стратегически бомбардировачи Б-52, припомня ТАСС. Русия се надява, че САЩ ще запазят спокойствие и ще се въздържат от стъпки, които биха предизвикали КНДР към опасни действия, заяви руският постоянен представител в ООН Василий Небензя, цитиран от ТАСС. Той призова към политически диалог и заяви, че военното решение не е вариант. Небензя увери, че Русия е готова да направи всичко възможно да насърчи американско-севернокорейски преговори. Генералният секретар на НАТО Антониу Гутериш е изключително обезпокоен от ситуацията на Корейския полуостров и изострянето на конфронтационната реторика, заяви говорителят му Стефан Дюжарик, цитиран от Ройтерс. Франция приканва всички страни да се държат отговорно и да деескалират напрежението около ядрените амбиции на КНДР, каза говорителят на френското правителство Кристоф Кастанер, цитиран от Асошиейтед прес. Париж следи ставащото с безпокойство и е готов да предостави всичките си ресурси за намиране на мирно решение, добави той. Британският постоянен представител в ООН Матю Райкрофт заяви, че страната му стои редом със САЩ за справянето със севернокорейската ядрена заплаха и гарантирането, че КНДР няма да продължи да развива ядрената и ракетната си програма. Той подчерта, че отмяната на санкциите срещу Северна Корея зависи от Пхенян.", "date": "2017.08.09", "title": "САЩ призова КНДР да спре действията,\nкоито биха довели до унищожаване на народа й"}
{"url": "https://www.24chasa.bg/novini/article/6384394", "text": "По разпореждане на министър-председателя Бойко Борисов министърът на туризма Николина Ангелкова назначи незабавна проверка за категоризацията на  , което според сигнал е начислявало на гостите му да заплащат по 20 лв. за празен стол. В сигнала си посетителите посочват, че заведението ги е таксувало с касова бележка, защото са били оставени незаети столове на заетата маса. Така за четири празни стола клиентите трябвало да заплатят 80 лв. На място експерти от Министерството на туризма ще направят цялостна инспекция за работата на заведението. Днес Министерството на туризма сигнализира Комисията за защита на потребителите (КЗП) да вземе мерки срещу подобна нелоялна практика, която вреди на имиджа на българския туризъм. За в. \"24 часа\" министър Ангелкова каза, че веднага е изпратила екип на проверка и смята, че сутринта ще има резултатите от нея.", "date": "2017.08.09", "title": "Борисов разпореди проверка на заведението, вземало такса за празен стол"}
{"url": "https://www.24chasa.bg/novini/article/6384232", "text": "Коварно мъртво вълнение погълна осем летовници само за три дни по плажовете на Южното Черноморие, научи “24 часа”. Инцидентите с фатален край са станали от 7 до 9 август. Загиналите са намерили смъртта си по плажовете в Черноморец, Созопол, Лозенец, Приморско и “Елените”. Последният инцидент е от Созопол, където се е удавил 39-годишен мъж от Бургас. По непотвърдена информация той е влязъл с джет късно вечерта на 8 август. Вече повече от седмица червените флагове за забрана за къпане не слизат от вишките на спасителите. Много от туристите обаче не спазват забраната и рискуват живота си, като някои влизат дори с надуваеми дюшеци, коментират спасители. Само през последните три дни са постъпили 14 сигнала за 17 давещи се, девет от тях са спасени. Според доайена на водното спасяване д-р Андрей Найденов мъртвото вълнение започнало още от края на юли и се очаква да продължи докъм 20 август. “Каквито и наказания да се прилагат, има хора, които не спазват правилата, а морето не е до колене”, ядосва се д-р Найденов. През последните 2-3 дни духа силен източен вятър, променят се теченията и се образува мъртво въленние, което дърпа навътре. Най-лошото е, че се образуват дупки по дъното и както водата е до колене, изведнъж дълбочината може да стигне и 3 метра, коментира зам. областният управител Владимир Крумов, чийто ресор са плажовете в Бургаско. “Проблемът не е само в мъртвото вълнение, причините са комплексни. Не се спазват указанията, влиза се след употреба на алкохол или при наличието на опасни хронични заболявания”, коментира шефът на спасителите към БЧК в Бургас Васил Алексиев. Той припомня случай от началото на лятото в бургаския квартал “Крайморие”, когато инфаркт покоси на плажа украинка със сърдечно заболяване.", "date": "2017.08.09", "title": "Ад на морето, мъртво вълнение погълна 8 души за три дни (Обзор)"}
{"url": "https://www.24chasa.bg/novini/article/6384299", "text": "Циганинът рецидивист, който изнасили брутално във вторник 55-годишната жена от Варна, е оставил ДНК по тялото ѝ, научи “24 часа”. Мъжът вече е идентифициран, но засега не е задържан, защото се укрива. Престъпникът имал няколко присъди. Според полицаи изнасилването е било планирано. Циганинът я издебнал да върви сама по ул. “Струга” в града и я нападнал в гръб. Замъкнал я в храстите и запушил устата ѝ, за да не вика, след което разкъсал дрехите ѝ. Жената се съпротивлявала, а циганинът използвал сила, от което тя получила големи синки. В медицинския документ от прегледа ѝ пише, че тя има охлузвания и кръвонасядания във влагалището. Кожата на гърба ѝ е издрана в областта на прешлените. При освидетелстването на пострадалата медиците намерили епителни клетки, които подложили на изследване. Оказало се, че по тялото ѝ има и следи от У-хромозомата, която отговаря за мъжкия пол. Така полицаите бързо разбрали кой е извратенякът. След като го заловят, ще се провери и дали по него има ДНК от жертвата. Първоначално от полицията се надяваха да стигнат до извършителя чрез фоторобот, тъй като дала много подробно описание на изнасилвача си. ДНК-то, което намерили по тялото ѝ, обаче значително улеснило работата на разследващите. Първоначално за изнасилването Те обаче бяха освободени. Хората в района на ул. “Струга” във Варна избягваха да говорят за случая. Момиче на 19 г. с кокер на каишка направо отказа коментар, защото я било страх от ответна реакция. Други съзират връзка със съседния ромски кв. “Победа”, където имало много лежали във варненския затвор. Полицейската акция срещу роми в Каменар във вторник около 14 часа е заради тяхна хулиганска проява. Един от тях ударил с камък шофьор на боклукчийски камион и му причинил средна телесна повреда, казаха от районната прокуратура във Варна. “Случаят в Каменар няма нищо общо с разследването за изнасилената жена на улица “Струга” във Варна. Нападателят ѝ все още е в неизвестност”, каза за “24 часа” прокурор Искра Манолова. Тя добави, че заради деликатната ситуация с жертвата не може да каже никакви подробности. Маскирани полицаи нахлули в ромската част на Каменар и започнали да удрят наред хората. Жителите на селото твърдят, че те не са предизвикали с нищо полицаите и дори след като са изпълнили заповедите на полицаите да легнат на земята, са били ритани и удряни.", "date": "2017.08.09", "title": "Циганин рецидивист изнасилил жената във Варна, издирват го"}
{"url": "https://www.24chasa.bg/novini/article/6384257", "text": "С 291% е нараснал на годишна база в края на юни броят на кредитите над 1 млн. лв. изтеглени от физически лица, показват данни на БНБ. Общият брой на заемите е достигнал 321 спрямо 82 през юни 2016 г. Като сума увеличението е с 227,9 на сто и от 1511, 576 млн. тя е достигнала 497,060 млн. лева. При кредитите над 500 000 лева увеличението на бройката е с 98,5% - от 398 на 790. Общата им сума се увеличава със 101,4 на сто и от 271,198 млн. се вдига на 546,259 млн. лева. Намаление има при заемите от 1000 до 10 хил. лева, a нaй-cилнo е при кpeдититe мeждy 1000 и 2500 лв., къдeтo cпaдът e oт 12,9%. Хората, които имат на влог над 1 млн. лева са се увеличили от 716 на 743 в края на юни. В сравнение с март 2017 г. те са намалели, тъй като тогава са били 762-ма души.", "date": "2017.08.09", "title": "291% ръст на кредитите над 1 млн. лева за физически лица"}
{"url": "https://www.24chasa.bg/novini/article/6384268", "text": "На българо-турската граница на ГКПП \"Капитан Андреево\" има колона от товарни автомобили 2 км на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18:00 часа. На българо-гръцката и на българо-румънската граница трафикът е интензивен. Трафикът на останалите гранични пунктове е нормален. Фериботът Оряхово - Бекет работи само в светлата част от деня поради ниско ниво на река Дунав. На 10 август от 13:00 до 15:00 поради разрешени протестни действия е възможно затруднено преминаване на МПС през мостовото съоръжение \"Дунав мост Русе\".", "date": "2017.08.09", "title": "2 км колона от тирове се е образувала на ГКПП \"Капитан Андреево\""}
{"url": "https://www.24chasa.bg/novini/article/6384272", "text": "Най-малко 65 туристи бяха откарани в болница след хранително отравяне в провинция Мугла в западната част на Турция, съобщи ТАСС, цитирана от БТА. Според телевизията гости на хотел в град Милас са били хоспитализирани със съмнения за отравяне с храна. Животът на туристите не е застрашен. Властите са започнали разследване за причините за оплакванията на туристите от хотела.", "date": "2017.08.09", "title": "65 туристи са в болница в Турция, натровили се с храна"}
{"url": "https://www.24chasa.bg/novini/article/6384286", "text": "Службите по геодезия, картография и кадастър да не могат да изискват от заявители предоставяне на документи, за които има създадени регистри на държавната администрация или с тях се удостоверяват обстоятелства, които се съдържат в база данни на държавната администрация. Това предвижда публикуван проект на наредба за изменение и допълнение на наредба от 2016 г. за предоставяне на услуги от кадастралната карта и кадастралните регистри, съобщиха от Министерството на регионалното развитие и благоустройството /МРРБ/. В случай че службата по геодезия, картография и кадастър не може да намери необходимите данни, тя ще изисква от заявителя да предостави информация, необходима за идентифициране на данните или документите в регистрите на държавната администрация. Ще бъде облекчен и режимът за вписване на лицата, правоспособни да извършват дейности по кадастъра. За целта е изготвен проект на Наредба за изменение и допълнение на Наредба 3 от 16 февруари 2001 г. за водене и съхраняване на регистъра на лицата, правоспособни да извършват дейности по кадастъра. С промените отпада изискването лицата, които желаят да бъдат вписани в регистъра да прилагат към заявлението за вписване документи, които могат да бъдат получени от Агенцията по геодезия, картография и кадастър по служебен път, чрез достъп до регистри на държавната администрация. За физическите лица и физическите лица - еднолични търговци, се въвежда алтернативна възможност, вместо свидетелство за съдимост на хартиен носител, да предоставят код на електронното свидетелство за съдимост. За едноличните търговци и за юридическите лица, отпада изискването да предоставят удостоверение за актуално състояние от Търговския регистър, актуално удостоверение за данъчна регистрация, документ за регистрация в БУЛСТАТ и съдебно решение за регистрация на юридическото лице, с предмет на дейност съгласно Закона за кадастъра и имотния регистър. С промените понятието \"молба\" също отпада и се заменя със \"заявление.\" Предложените промени в нормативната уредба са част от приоритетите на правителството за намаляване на административната и регулаторната тежест върху гражданите и бизнеса. Проектите на наредбите могат да бъдат намерени на интернет страницата на МРРБ в секцията \"Проекти на нормативни актове\" и на Портала за обществени консултации.", "date": "2017.08.09", "title": "Предлагат нормативни промени за улесняването на кадастралните услуги"}
{"url": "https://www.24chasa.bg/novini/article/6384303", "text": "Изследване показа, че кръстен наскоро вид динозаври е шампион по телесно тегло сред всички динозаври, съобщи Асошиейтед прес. Растителноядното животно тежало 76 тона, т.е. колкото космическа совалка. Фосили от динозавъра са открити в южната част на Аржентина през 2012 г. Учени, които ги изследвали и датирали, заявиха, че дълговратото животно е било с най-големи размери сред група от едри динозаври, известни като титанозаври, предава БТА. \"Малка част от това семейство динозаври са били с изключително големи размери\", заяви съавторът на изследването Диего Пол от палеонтоложкия музей \"Еджидио Ферулио\" в Аржентина. Учени кръстили динозавъра Patagotitan mayorum, на областта Патагония, където е открит. \"Шест фосила от динозавъра бяха изследвани, като въз основа на откритата около тях пепел бе установено, че датират отпреди около 100 милиона години\", поясни ученият. Динозавърът достигал 37 метра дължина и близо 6 метра височина до рамото му. Отливка от динозавърския скелет вече е изложена в Американския природонаучен музей в Ню Йорк. Скелетът е толкова голям, че динозавърската глава се подава навън в коридора. \"Легендарният Тиранозавър рекс и други месоядни динозаври изглеждат като джуджета, когато размерите им се сравнят с тези на титанозаври - отбеляза Пол. - Все едно да поставиш лъв редом със слон.\" /", "date": "2017.08.09", "title": "Най-големият динозавър тежал 76 тона"}
{"url": "https://www.24chasa.bg/novini/article/6384211", "text": "Бившият шеф на “Напоителни системи” Ивайло Първанов от вчера е обвинен в принуда на служителка. Спецзвеното “Антикорупция”, чийто шеф е Румяна Арнаудова, е подвело под отговорност Първанов за това, че на 26 май м.г. в Пазарджик е опитал да принуди управителката на клона на “Напоителни системи” в Тополница. Тя трябвало да убеди назначените с нейна заповед председател и членове на комисия да приемат за извършени ремонтите на 3 обекта - кантон “Варвара 1”, воднотехническо съоръжение “Бент Лесичово” и прилежащ към него кантон и кантон “Гелеменово”. Първанов настоявал за това, въпреки че ремонти по обектите не били правени, твърди прокуратурата. За да убеди шефката на “Напоителни системи” в Тополница, От обвинението обясняват, че опитът на Първанов да извърши престъпление останал недовършен по независещи от него причини - заплашената служителка подала сигнал срещу него. Първанов не бе открит за коментар. Това не е първото обвинение срещу него. През март той и друг бивш шеф на дружеството - Стайко Ганчев, бяха подведени под отговорност за сключване на неизгодни сделки и безстопанственост за близо 1 млн. лева. Първанов се разследва за 79 неизгодни договора за правни и счетоводни услуги и за реклама за близо 600 хил. лева. Според прокуратурата не е имало необходимост от сключването им, защото “Напоителни системи” разполагало със свои юрисконсулти и счетоводители. Разследването започна в началото на февруари след одит на Министерството на земеделието и сигнал на шефката на “Напоителни системи” Галина Панайотова. Тогава от прокуратурата посочиха, че одитът е установил, че от януари 2014 г. до декември 2015 г. в “Напоителни системи” са Допълниха, че голяма част от възнагражденията надвишавали минималните адвокатски хонорари, въпреки че в дружеството били назначени четирима юристи. Стайко Ганчев е обвинен за една неизгодна сделка за 20 хил. лева. Той сключил консултантски договор с фирма във връзка с необходимостта от лицензиране на дружеството като ВиК оператор, наложено от Закона за регулиране на ВиК услуги, както и за процедурата по издаване на лиценз пред КЕВР. Разследващите установили, че не е било необходимо сключването на договора, тъй като по закон не се предвиждал лицензионен режим пред КЕВР. Освен това “Напоителни системи” три пъти е било уведомявано писмено от КЕВР, че като ВиК оператор трябва да разработи и представи пред регулатора бизнес план за развитие на дейността. Ганчев има обвинение и за безстопанственост, от която настъпили щети за близо 350 хил. лева. Между ноември 2012 г. и май 2013 г. той не контролирал изпълнението на договор за консултантски услуги и наредил плащане по фактури, Клиент на прокуратурата е и трети бивш шеф на “Напоителни системи”. От април т.г. Димитър Иванов се разследва за 4 неизгодни сделки и за присвояване. Според прокуратурата той е сключил контракти за близо 3 млн. лв., без да са били нужни. Сделките били отново за консултантски договори и за правни услуги. Другите обвинения на Иванов са за това, че през 2014 г. разрешил на председателя на Съвета на директорите на “Напоителни системи” да си купи за 85 лв. IPhone 5, собственост на дружеството, който струвал 1100 лева. След това издал заповед, с която наредил 2 лаптопа за близо 5000 лева да се бракуват, като взел единия за себе си, а другия дал на служител на дружеството. Всички обвинени бивши шефове са с мярка за неотклонение “подписка”. ", "date": "2017.08.09", "title": "Шеф на “Напоителни системи” притискал подчинена за фалшиви ремонти (Oбзор)"}
{"url": "https://www.24chasa.bg/novini/article/6384311", "text": "От 1 септември над 90 хил. учители ще получават с 15 % по-висока заплата. За целта правителството гласува в сряда допълнителни 80 млн. лв. “С това правим първа крачка към поето обещание за каза образователният министър Красимир Вълчев. Той обясни, че за година парите за заплати на учителите ще се увеличат с още 240 млн. лв. Новата минимална заплата за учителите ще бъде 760 лв., а заплатата на директорите не може да е по-ниска от 950 лв. Вълчев изрази очакването си, че това ще привлече повече млади хора към учителската професия, и припомни, че в момента броят на учителите, наближаващи възрастта за пенсиониране, е много по-голям от този на влизащите в професията. “Имаме райони и отделни дисциплини, при които имаме недостиг на учители. Там политиката ще бъде, доколкото е възможно, да задържим в следпенсионна възраст част от педагогическите специалисти”, обясни образователният министър. Той съобщи, че се разработва и програма за поетапното преминаване от активно трудова към пенсионна възраст. “От друга страна, имаме райони и дисциплини, в които е желателно да подмладим в голяма степен педагогическия състав. Там ще поясни Красимир Вълчев. С промените в наредбата за нормиране и заплащане на труда освен новите минимални основни заплати на учителите се въвеждат и две нови допълнителни трудови възнаграждения за педагозите. От 1 януари 2018 г. 4% към заплатата ще получават учителите, които участват в съвместните екипи за обхващане и задържане на ученици в задължителната предучилищна и училищна възраст. Същия процент ще получават и педагозите, които провеждат допълнително обучение на учениците, които не са усвоили учебната програма, както и на деца, които не владеят български език.", "date": "2017.08.09", "title": "От 1 септември: 15% по-високи заплати за 90 000 учители"}
{"url": "https://www.24chasa.bg/novini/article/6384209", "text": "Нестабилността в Турция е довела до намаляване броя на круизните кораби, които спират по гръцките егейски острови, съобщава в. \"Катимерини\". През първата половина на тази година на пристанище Ираклио на остров Крит са пристигнали 82 357 туристи, което е спад от 39,4 процента спрямо същия период на миналата година, когато на Ираклио са спрели 135 967 пътници на круизни кораби, предава БТА. Остров Родос е бил посетен през първата половина на тази година от 98 127 пасажери на круизни кораби, което е спад от 10,9 процента спрямо същия период на миналата година. Представители на сектора очакват през август 24-процентно намаление на трафика на круизни кораби и на остров Санторини, който е една от най-популярните туристически дестинации, посочва изданието. Анализатори отбелязват, че операторите на круизни кораби са ограничили сериозно маршрутите си до Турция от съображения за сигурност. Това се отразява и на посещаемостта на гръцките егейски острови, които се използват за междинни спирания на път към турския бряг в комбинирани круизни програми, пише \"Катимерини\".", "date": "2017.08.09", "title": "По-малко круизни кораби по гръцките острови заради нестабилността в Турция"}
{"url": "https://www.24chasa.bg/novini/article/6384202", "text": "Поклонението на големия композитор и музикант Асен Гаргов ще е този петък, 11 август, съобщава  То ще бъде в столичната църква \"Света Неделя\" от 12,30 ч на обяд. Гаргов почина в понеделник на 68-годишна възраст след дълга битка с рака.                                                                                                                                                                                                                                                                                                                       ", "date": "2017.08.09", "title": "Поклонението на Асен Гаргов е в петък в столичната църква \"Света Неделя\""}
{"url": "https://www.24chasa.bg/novini/article/6384221", "text": "38-годишен мъж е починал след като клон е паднал върху него, докато е товарил камион в частен обект до \"Цариградско шосе\" в София, предаде Нова телевизия. Инцидентът се е случил към 16:20 часа днес. 20 минути по-късно идва линейка, но е установено, че мъжът е починал на място. Това е поредният случай с паднали дървета и клони в столицата от началото на месеца.  От МВР изясняват обстоятелствата около инцидента. ", "date": "2017.08.09", "title": "Клон падна върху работник в София и го уби на място"}
{"url": "https://www.24chasa.bg/novini/article/6384138", "text": "Уволнен е полицаят, който разпространи скандалния запис с вече бившия директор на охраната в АЕЦ \"Козлодуй\" Пешко Караджов, предава  . Във видеото се чува как Караджов се държи неуважително със служители на реда. Полицай Цветан Благоев е освободен на 2 август със заповед на директора на Областната дирекция и след извършена дисциплинарна проверка. Заради разпространения видеозапис беше уволнен шефът на охраната на електроцентралата. На кадрите се чува как той заплашва и обижда местни полицаи. Причината - органите на реда са съставили акт за шофиране в нетрезво състояние на негов приятел. Окръжната прокуратура също прави проверка по случая. Първоначално магистратите в Козлодуй решили, че няма основание за образуване на дело.", "date": "2017.08.09", "title": "Уволниха полицая, публикувал скандално видео с бившия шеф на охраната в АЕЦ \"Козлодуй\" (Видео)"}
{"url": "https://www.24chasa.bg/novini/article/6384141", "text": "Председателят на Народното събрание Димитър Главчев почете паметта на героично загиналите български воини по време на Първата световна война в боевете при Червената стена от връх Пелистер, погребани в българското военно гробище в село Цапари, Битолско. Това съобщиха от пресцентъра на Народното събрание. Председателят на парламента се поклони пред гробовете на седем български офицери в двора на църквата „Св. Георги” в селото. Димитър Главчев посети генералното консулство на България в Битоля и се запозна с неговата работа.", "date": "2017.08.09", "title": "Главчев почете паметта на наши воини, погребани в гробището в Цапари"}
{"url": "https://www.24chasa.bg/novini/article/6384150", "text": "Новата полска комисия, която разследва самолетната катастрофа край Смоленск, при която през 2010 година загина полският президент Лех Качински, е стигнала до извода, че върху едно от крилата на самолета има следи от експлозия, съобщава РИА Новости, цитирана от  Според полските специалисти, лявото крило на самолета Ту154 не е било разрушено при сблъсък с високо дърво, както се смяташе досега, а доста преди това. Многобройните повреждания на конструкцията носят следи от взрив, смятат полските експерти. Тези изводи са в разрез със заключенията на Междуведомствената комисия, която е категорична, че нито на борда на самолета, нито край него е имало взрив. Като причина за трагедията, при която загинаха над 90 души, комисията посочва лошото време и грешка при пилотирането.", "date": "2017.08.09", "title": "Откриха следи от експлозия на самолета, в който загина Лех Качински"}
{"url": "https://www.24chasa.bg/novini/article/6384158", "text": "Русенски митничари задържаха микробус, пренасящ два тона нефтопродукт без документи. Това е второ такова нарушение на шофьора на микробуса за един месец, съобщиха от Митница Русе. Колата с незаконното гориво е спряна край село в Разградска област. В товарната част на превозното средство са открити два еднотонни контейнери с нефтопродукт. Горивото и колата са задържани, а на шофьора предстои административно наказание. Микробусът не е бил конфискуван при първото такова нарушение, тъй като се води на друго лице, обясняват от митницата.", "date": "2017.08.09", "title": "За втори път заловиха превозвач на гориво без документи"}
{"url": "https://www.24chasa.bg/novini/article/6384179", "text": "Заведение в Созопол начисли на клиенти 80 лв. такса „свободен стол”. Сумата е вписана в касовия бон със сметката, съобщи  До наказателната мярка се стигнало, след като компанията резервирала маса в ресторанта, но 4 стола останали незаети. „Таксуваха ни по 20 лв. за всеки свободен стол на масата, макар че преди това уведомихме хостесата, че не очакваме други хора. Тя впоследствие отрече, че сме й казали. Пожелахме да говорим с управителя за нелепата такса \"свободни други\", за която не бяхме предупредени, нито беше описана в менюто. Той дойде, започна да ни обижда и в крайна сметка ни изгони от заведението”, разказват клиентите. Те са подали жалба в НАП и в Комисията за защита на конкуренцията.", "date": "2017.08.09", "title": "Заведение в Созопол начисли на клиенти 80 лв. такса „свободен стол”"}
{"url": "https://www.24chasa.bg/novini/article/6384180", "text": "Проучване показа, че българите са най-мързеливите сред всички европейци, пише британският вестник \"Дейли мейл\". Според ново изследване около 78% от пълнолетните граждани на балканската страна твърдят, че не тренират. На второ място сред най-мързеливите държави се нарежда Малта, където 75% от гражданите не правят никакви упражнения. Трето място заема Португалия, където този брой е 64%, предава Фокус. От другата страна на спектъра се оказва Швеция, чието население е физически най-активно. Общо 91% от гражданите на скандинавската страна тренират ежеседмично. В проучването са участвали по хиляда души от всяка държава членка на Европейския съюз.", "date": "2017.08.09", "title": "Проучване: Българите са най-мързеливи в Европа"}
{"url": "https://www.24chasa.bg/novini/article/6384170", "text": "Ужасна трагедия се разигра на плажа в Бургас в късния следобед, когато мъж се хвърлил от моста и се удавил. Скокът му е станал пред очите на десетки очевидци, които в този момент били наблизо. Имало и деца, които скачали от моста за удоволствие. На място веднага са пристигнали линейка и полиция. По първоначални данни става дума за бездомник, който е бил пиян.", "date": "2017.08.09", "title": "Мъж скочи от моста в Бургас и се удави пред десетки очевидци"}
{"url": "https://www.24chasa.bg/novini/article/6384172", "text": "ФБР иззе документи и други материали от дома на бившия шеф на предизборния екип на Тръмп Пол Манафорт, предаде Ройтерс, цитирана от БТА. Обискът в дома на Манафорт във Вирджиния е част от разследването на специалния прокурор Робърт Мълър за евентуална руска намеса в президентските избори в САЩ от 2016 г., пише в. \"Вашингтон пост\". Обискът е извършен на 26 юли без предварително предупреждение, ден след като Манафорт се е срещнал с членове на сенатската комисия по разузнаването.", "date": "2017.08.09", "title": "ФБР обискира дома на бившия шеф на предизборния екип на Тръмп"}
{"url": "https://www.24chasa.bg/novini/article/6384193", "text": "ЕС е предложил британците, които живеят на негова територия, след Брекзита да имат право на престой само в страната на пребиваване в момента на напускането на Великобритания, се казва в писмо на британския министър за Брекзита Дейвид Дейвис, цитирано от Ройтерс и БТА. Бъдещите права на живеещите в ЕС британски граждани и на живеещите във Великобритания граждани на ЕС са един от въпросите, които ЕС иска да уреди в първия етап на преговорите и едва след това да се премине към бъдещите търговски отношения. В писмо до комисия от горната камара на британския парламент, в която информира за хода на преговорите, Дейвис съобщава, че ЕС предлага само ограничени права за пребиваване на британците. \"Те предлагат само гаранции за право на пребиваване в страната членка, в която е пребивавал британският гражданин в момента на излизането ни от ЕС. Не му се гарантира никакво право за движение в ЕС, например за работа или следване в съседна страна членка\", съобщава Дейвис. \"Въпросът ще бъде предмет на допълнителни разисквания в нужния момент\", уверява британският министър за Брекзита.", "date": "2017.08.09", "title": "Дейвид Дейвис: ЕС предлага на британците ограничени права след Брекзита"}
{"url": "https://www.24chasa.bg/novini/article/6384222", "text": "150 българи биха отишли за зелен хайвер в Дания, това заявиха от фондация \"Асоциация Анимус\". В рамките на своята кампания за борба с трафик на хора с цел трудова експлоатация, организацията е разпространила фалшива оферта за работа в чужбина, съобщи  Организацията е отговорила на всеки от тях, като ги е запознала с кампанията си. \"Заплащането е твърде атрактивно, няма никакви изисквания за възраст, умения, за предишен опит, не се изисква владеене е на език. няма адрес на компанията и се иска предварително заплащане на средства за пътя и обработката на документите\", обобщи отличителни белези на рисковите обяви Надя Кожухарова, координатор на проекта. От Асоциацията обръщат внимание и на това, че в повечето случаи, в които се предлага високо заплащане срещу нискоквалифициран труд, вероятността подвелите се да станат жертва на трудова експлоатация е голяма.", "date": "2017.08.09", "title": "150 българи готови да тръгнат за ...зелен хайвер в Дания по фалшива оферта"}
{"url": "https://www.24chasa.bg/novini/article/6384252", "text": "До момента са евакуирани повече от 45 хил. туристи, след като във вторник вечерта земетресение с магнитуд 7 по скалата на Рихтер удари китайската провинция Съчуан, предава Xinhua, цитирана от Фокус. Над 800 служители претърсват населените места в района за хора, затиснати под руините. От полицията уточниха, че голяма част от падналите камъни и свлачищата, които са блокирали пътищата, вече са отстранени. Освен това месните властите са осигурили повече от 90 превозни средства, които да предоставят хуманитарна помощ в пострадалите области.", "date": "2017.08.09", "title": "Над 45 000 туристи са евакуирани след силното земетресение в Китай"}
{"url": "https://www.24chasa.bg/novini/article/6384265", "text": "Полицейска акция се проведе в столицата срещу незаконно държане и търговия с пиротехнически изделия. Тя премина под ръководството на Софийската районна прокуратурата, съобщиха от пресцентъра на МВР за \"Фокус\". Операцията е реализирана от служители на отдел “Икономическа полиция“, сектор “Национален център по сигурността на спортни мероприятия”, разследващи полицаи от отдел “Разследване на общата престъпност” - ГДНП, както и служители на Седмо РУ. В хода на акцията е установен столичанин, занимавал се с държане и търговия на пиротехнически изделия. При проведените процесуално-следствени действия в жилището, в което живеел С. П. на 47 г., са иззети 75 факли, 38 различни димки - военни, РДГ и малки, както и 30 кутии с пиратки. По случая е образувано досъдебно производство за извършено престъпление. Активните действия по разследването продължават под наблюдението на прокуратурата.", "date": "2017.08.09", "title": "Намериха незаконно държани военни димки и пиратки в жилище в София"}
{"url": "https://www.24chasa.bg/novini/article/6384094", "text": "Гръцката брегова охрана е започнала издирвателно-спасителна операция в Егейско море за откриване на лодка с неизвестен брой мигранти на борда, след като е получено спешно обаждане от един от пътниците, съобщава в. \"Катимерини\", цитиран от БТА. Три патрулни катера, хеликоптер и един намиращ се наблизо кораб участват в издирването на лодката в морски район между островите Миконос и Икария. По-рано днес бреговата охрана спаси 36 мигранти и бежанци, намиращи се на гумена лодка край бреговете на остров Хиос. Мигрантите са в безопасност и са прехвърлени на пристанището в Хиос, отбелязва изданието.", "date": "2017.08.09", "title": "Издирват бедстваща лодка с мигранти \nмежду островите Миконос и Икария"}
{"url": "https://www.24chasa.bg/novini/article/6384053", "text": "Най-малко 490 земетресения са разтърсили района на турския курорт Бодрум на Егейско море през последните 24 часа след вчерашния трус от 5,1, предаде агенция Доган, цитирана от БТА. Турската дирекция за управление при бедствия и извънредни ситуации съобщи, че след земетресението вчера са регистрирани 490 вторични труса. Част от плажа в квартал Йалъчифтлик е рухнал при труса, предизвиквайки паника сред населението. На пътя пък се е образувала двуметрова дупка. Академик Хасан Сьозбилир от университета \"9 септември\" в Измир заяви, че земетресенията в Бодрум може да продължат, но подчерта, че туристите не трябва да си тръгват. Той отбеляза, че повечето трусове са просто вторични. По думите му сградите в Бодрум са построени качествено и не са високи, така че туристите не трябва да прекъсват ваканцията си. Вчерашният трус от 5,1 стана три седмици след като Бодрум бе разтърсен от земетресение със сила 6,6. На 21 юли двама души загинаха на гръцкия остров Кос от силното земетресение. Трусът бе усетен в егейския окръг Мугла и околностите. В Турция нямаше жертви, но 354 души бяха ранени, петима от които тежко, съобщи тогава турският премиер Бинали Йълдъръм.", "date": "2017.08.09", "title": "490 земетресения са регистрирани в Бодрум за последните 24 часа"}
{"url": "https://www.24chasa.bg/novini/article/6384050", "text": "Четирима мъже бяха застреляни, вероятно при гангстерско нападение, в Южна Италия, съобщи полицията, цитирана от Ройтерс. Смята се, че две от жертвите са фермери, които били убити, защото станали свидетели на нападението, предаде БТА. Нападението е извършено близо до железопътен прелез в района на село Сан Марко в област Пулия. Двама от убитите са идентифицирани като местния престъпен бос Марко Лучано Ромито и девера му Матео де Палма. Те пътували в черен Фолксваген, когато друга кола се изравнила с тях и оттам бил открит огън. След това нападателите застреляли двама фермери, които седели в колата си наблизо. Единият бил убит на място, а вторият починал от раните си в болница. Според италиански медии те били двама братя, които се случили на неподходящо място в неподходящ момент.", "date": "2017.08.09", "title": "Четирима убити след гангстерско нападение в Италия"}
{"url": "https://www.24chasa.bg/novini/article/6384076", "text": "Руският опозиционен лидер Алексей Навални публикува в ЮТюб нови разобличения срещу хора от обкръжението на президента Владимир Путин, предаде Асошиейтед прес. До момента пуснатият вчера видеоматериал, в който се описват активи на братята милиардери Аркадий и Борис Ротенберг и синовете им, вече е гледан над 880 000 пъти. Това е най-новият материал във видеопоредица на Навални в ЮТюб, чиято цел е да разкрие незаконно обогатяване на водещи представители на правителството и свързани с Кремъл олигарси, предава БТА. Братята Ротенберг са свързани с Путин още от 60-те години, когато са тренирали джудо в един и същ спортен клуб. След избирането на Путин за президент Аркадий и Борис Ротенберг стават едни от най-влиятелните бизнесмени в Русия. И на двамата са наложени санкции от Запада, отбелязва АП. Във видеоматериала на Навални се твърди, че двамата неправомерно са спечелили държавни поръчки. Показани са кадри от луксозните им къщи.", "date": "2017.08.09", "title": "Навални с нови разобличения срещу хора от обкръжението на Путин (Видео)"}
{"url": "https://www.24chasa.bg/novini/article/6383832", "text": "В съответствие със Закона за защита от дискриминация, президентът Румен Радев определи членове на Комисията за защита от дискриминация (КЗД), съобщи прессекретариата на президентството. От квотата на държавния глава за членове на КЗД са определени Владимира Владимирова Стоименова-Делийска, Наско Руменов Атанасов, Петър Илиянов Кичашки и София Кирилова Йовчева. Съгласно следваната от Администрацията на държавния глава политика на прозрачност и публичност при назначенията на висши държавни длъжности, на 21 юли 2017 г. президентът оповести предварително номинациите си за членове на независимия антидискриминационен орган.", "date": "2017.08.09", "title": "Радев определи членовете на Комисията за защита от дискриминация"}
{"url": "https://www.24chasa.bg/novini/article/6382538", "text": "В ресторант \"Миконос\" в Пловдив кухнята е средиземноморска, предлагат се всякакви видове диви риби и огромно разнообразие от морски деликатеси. Отворен е през 2013 г. и може да посрещне 250 гости. Кръстен е на античния герой Миконос (пряк потомък на Аполон). Вдъхновен е от цикладската архитектура и издържан в средиземноморски стил, затова бързо гостите се пренасят на едноименния остров. - Учих четири години кетъринг и готварство в \"Генерал Владимир Заимов\". Започнах да работя в \"Миконос\" от отварянето му. С течение на времето натрупах опит и така останахме заедно. - Това ме влечеше от малък. Не започнах по неволя. В училище имах учител, който ме питаше какъв ще стана като порасна. Тогава му отговорих, че ме влече готварството. То не е само работа, а изкуство, занаят и страст към храната. - Това, което трябва да даваш, е любов. Да приготвяш храната по този начин. Не е важно дали ще е за 200 - 300 човека или по-малко. Когато готвиш със старание и работата спори, и храната е по-добра, и всичко върви по-лесно. Когато си добър с екипа си, работата е лека. - Трудностите винаги са в началото. Когато влезеш в една кухня за пръв път, е доста по-различно от времето, когато си учил. Трудностите са, когато започнеш да надграждаш уменията си. - Трудно е да се намират хора, но се намират. Понякога трябва да се доизгладят някои неща. Но се познава дали някой става или не. А и човекът усеща дали е на мястото си. При нас идват подходящите. Ние сме хора и се разбираме. - Добро заплащане, коректност, колегиалност и разбирателство. - Всеки се стреми да успява повече и да научи колкото се може повече. Нашата професия е безкраен път, във всеки един момент се учи нещо ново. Преди да стигнеш висотите, трябва да има трудности. Аз съм борбен човек, обичам да се боря и рано или късно да изпълнявам целта си.", "date": "2017.08.09", "title": "Дива риба и цикладска архитектура в ресторант \"Миконос\""}
{"url": "https://www.24chasa.bg/novini/article/6383847", "text": "По време на посещението си в Москва от 20 до 24 август, държавният секретар на Ватикана кардинал Пиетро Паролин ще обсъди евентуална официална визита на папа Франциск в Русия, става ясно от негово интервю за в. \"Кориере дела сера\", предаде Франс прес. Това би било първото посещение на глава на Римокатолическата църква в Русия, предаде БТА. В Москва Паролин, дясна ръка на папата и ръководител на дипломацията на Ватикана, ще се срещне с руския президент Владимир Путин и с високопоставени духовници, включително с главата на Руската православна църква патриарх Кирил. \"В този исторически момент, в който ставаме свидетели на увеличаване на напрежението и конфликтите в различни части на света, за папа Франциск и за мен лично мирът е ясен и незаобиколим приоритет\", каза Паролин. \"След периода на идеологическо противопоставяне, който очевидно не може да отмине от днес за утре, и с новите отворени хоризонти след края на Студената война, е важно да се възползваме от всички възможности, за да насърчим взаимно уважение, диалог и сътрудничество, като по този начин съдействаме за мира\", добави той.", "date": "2017.08.09", "title": "Подготвя се първото в историята посещение на папа в Русия"}
{"url": "https://www.24chasa.bg/novini/article/6383833", "text": "51-годишен мъж от Ракитово е починал след меле сред група дървосакчи на връх Свобода в Родопите.Между починалия Атанас Насков и неговия съгражданин Ангел Нунев възникнал скандал кой трябва да пасе конете късно през нощта. Според местни след това последвал и юмручен спор, след който Ангел закарал Атанас до Спешна помощ в Баните. След като му направили преглед и го превързали и Ангел си го откарал към фургона, в който живеели. По пътя обаче 51-годишният мъж издъхнал. Подаден е бил сигнал на тел. 112 в 22.30 часа. Полицията установява на място, че човека е починал и има видими наранявания по тялото. Направен е оглед и е образувано досъдебно производство, казаха от полицията. По първоначални данни става въпрос за битов скандал, но фактите се изясняват, казаха от прокуратура.", "date": "2017.08.09", "title": "Дървосекачи се сбиха на връх Свобода, един е умрял"}
{"url": "https://www.24chasa.bg/novini/article/6383875", "text": "Четири пожара горят на различни места в планината Ида, разположена в западната част на Турция, пише вестник Хюриет, цитиран от Фокус. Два противопожарни самолета, четири хеликоптера и два булдозера са разположени на местата, където бушуват пламъците. „Огънят бушува на четири различни места и вятърът го усилва, което затруднява нашата работа. Екипите ни работят нонстоп“, отбелязаха местните власти. Те уточниха, че разследват инцидента и възможността пожарът да е причинен от умишлен палеж. През юни бушуваше пожар в същия регион и беше установено, че причината е била именно палеж.", "date": "2017.08.09", "title": "Четири пожара бушуват в планината Ида в Турция"}
{"url": "https://www.24chasa.bg/novini/article/6383881", "text": "Продължава издирването на жената, която се удави на 6 август в местността „руски плаж“ в Козлодуй. Гранични патрули от Румъния намериха две тела в района срещу село Остров, като първоначално се смяташе, че едното тяло е възможно, да е на жената, загинала в инцидента – А. Илиева. След извършени експертизи от румънските власти на намерените две тела в румънския участък на река Дунав, става ясно, че удавилите се са 8-годишно дете и мъж на средна възраст, а тялото на удавилата се жена в Козлодуй продължава да се издирва от българските гранични патрули. Семейството на жената е уведомено, а братът на удавилата се - Даниел Илиев, моли всички власти и институции да продължат издирването на сестра му. Граничните полицаи са поискали информация за отличителни белези на жената, по които да е възможно идентифициране, разказаха близките, предаде  . Близките на удавената четвърти ден са с надежда, че тялото ще бъде намерено. Даниел Илиев моли за съдействие: „Моля за съдействие, както гражданите, така и всички институции в България да ни помогнат. Дори и доброволци, ако има, пак ще са ни в помощ. Молим за съдействие по всякакъв начин, с каквото могат, за да намерим тялото на удавената ми сестра. Също така моля водолази да извършат издирване точно на мястото, където се е удавила..... Сестра ми е била облечена с червена тениска. Тя е с черни дълги коси, около 1.60 висока. Най-вече умолявам институциите да ни съдействат за водолази. Имам съмнения, че тялото, ако е изплувало, може да се е оплело или закачило някъде в страни на брега.“ Мъжът на удавилата се жена, който ще се грижи за две малки деца, също моли за съдействие, за да може да отдаде последна почит на съпругата си.", "date": "2017.08.09", "title": "Намереният труп в Дунав не е на удавилата се от Козлодуй, тялото е на дете"}
{"url": "https://www.24chasa.bg/novini/article/6383878", "text": "Германската прокуратура заяви, че 29-годишен сириец е бил арестуван за извършване на военни престъпления в родината си като член на групировката \"Ислямска държава\", предаде Асошиейтед прес, цитирано от БТА. Сириецът Фарес А. Б. е обвинен също в принадлежност към терористична организация. Според прокуратурата през 2013 г. той се присъединил към Фронта \"Ан Нусра\", а през 2014 г. преминал към \"Ислямска държава\". Там той бил зачислен в затвор и, както се твърди, е подложил на тормоз трима затворници. Обвинен е също, че на контролен пункт пребил шофьор на автомобил с автомата си, както и че през 2014 г. е екзекутирал пленник на \"Ислямска държава\". Арестуван е на 31 юли в провинция Баден-Вюртемберг в Германия, а вчера се е явил пред съдия.", "date": "2017.08.09", "title": "Немската прокуратура обвини сириец в членство в \"Ислямска държава\""}
{"url": "https://www.24chasa.bg/novini/article/6382953", "text": "Пристигат още снимки на санирани блокове от цялата страна, във връзка с  Обновяването на сградата започна на 08.10.2015 г. и завърши на 27.05.2016 г. Блокът е с разгъната застроена площ 8224,54 кв.м. с 96 апартамента ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.09", "title": "Виж санирания блок на Евгения Иванова от Гълъбово, изпрати снимки, спечели 13 000 лв"}
{"url": "https://www.24chasa.bg/novini/article/6383910", "text": "Комисията за защита на конкуренцията е отхвърлила жалба на фирмите \"Фармнет\" и \"Варнафарм-М\" срещу американския концерн \"Пфайзер\", \"Стинг\" и \"Софарма трейдинг\". Първите две компании са на зам.-шефът на парламента Веселин Марешки. Те се жалват, че другите три компании се опитвали с непозволени споразумения да ги изтласкат от пазара на осем вида лекарства, произвеждани от \"Пфайзер\". От КЗК обаче се произнасят, че няма нарушение на закона. Освен това се заключава, че жалбите са подадени, въпреки че на фирмите на Марешки не са отказвани доставки и те са едни от най-големите купувачи на съответните лекарства. В решението на КЗК е посочено, че през 2014 г. \"Пфайзер\" прави търг за два дистрибутора, които да доставят лекарствата за редки заболявания. Избрани са \"Стинг\" и \"Софарма трейдинг\", а \"Фармнет\" не е класирана и не е обжалвала резултата от търга. Това е втори случай, при който КЗК отхвърля жалба на фирма на Марешки. Наскоро регулаторът остави без уважение твърденията на бизнесмена политик, че има \"Лукойл България” оказва върху фирмата му \"Трейднет Варна\" ценова преса на пазара на горива на дребно. От КЗК тогава посочиха, че “Лукойл България” не е сред доставчиците на Марешки и няма как да му влияят върху цените. Преди това пък КЗК глоби с близо 500 000 лв. \"Фармнет\" заради нелоялна търговска практика, при която аптеки били притискани да купуват лекарства от компанията.", "date": "2017.08.09", "title": "КЗК отхвърли жалба на Марешки срещу \"Пфайзер\""}
{"url": "https://www.24chasa.bg/novini/article/6383909", "text": "Централният депозитар планира да раздвижи спящите акции от масовата приватизация с информационна кампания, която включва справки и облекчени тарифи на процедурите, необходими за управление на този вид собственост. Тя ще стартира от есента, тъй като се оказва, че стотици хиляди дребни акционери не се възползват от правата си като акционери. Това са 2.5 млн души, предимно на възраст между 55 и 70 години, които притежават общо номинален обем от 2 млрд. лева акции. Голяма част от сметките към тях не са движени от 20 години насам, някои дори не знаят къде са им боновите книжки, обясни пред Радио София Васил Големански - изпълнителен директор на Централния депозитар. Той отбеляза, че част от дружествата, които се представят добре икономически, раздават дивидент, но много малка част от него достига до собствениците на акции от масовата приватизация, поради това, че те не се интересуват.", "date": "2017.08.09", "title": "2 млрд. лева са \"спящите\" акции от масовата приватизация"}
{"url": "https://www.24chasa.bg/novini/article/6383915", "text": "Българският инвестиционен фонд „Ривър Стикс Кепитъл” е постигнал сделка за 85% от сръбската „Теленор Банка”, предаде „Танюг”. Телекомът запазва 15-процентово участие във финансовата институция, съобщи  . Сумата по сделката не е обявена официално, като освен това по придобиването трябва да се произнесат сръбските власти. „Теленор Банка” е посочена като пионер в дигиталните банкови услуги в страната – „единствената интернет базирана и на първо място мобилна банка в Югоизточна Европа” с над 300 000 клиенти.", "date": "2017.08.09", "title": "Български инвестиционен фонд купи банката на „Теленор” в Сърбия"}
{"url": "https://www.24chasa.bg/novini/article/6383923", "text": "Германия има проблем. Бежанците изведнъж станаха невидими. Но какво се случва в главите им? Те се чувстват под всеобщо подозрение, а в същото време - по инстинкт от родните си страни - не вярват на германските власти. Държавата трябва да внимава да не ги изпусне, пише в своята Джафар Абдул Карим за  Ето и част от разказа на Карим: Отидох в този приют за бежанци в Хамбург с един въпрос: Кой всъщност е бил 26-годишният Ахмад А., който наскоро уби с нож един човек в хамбургски мол и рани още четирима? Защото Ахмад е живял тъкмо в този приют. Неговият съквартирант най-напред ми разказа, че Ахмад бил много религиозен и стигал до крайности. Веднъж нахлул в общата им стая и му забранил да слуша музика. Грях било. През последните седмици от прозореца на стаята той редовно призовавал гръмогласно мюсюлманите към молитва. Други хора в приюта ми казаха, че Ахмад държал флага на „Ислямска държава” в стаята си, трети твърдяха, че пушел трева и бил изключително лабилен психически. \"Много пъти сме се оплаквали от Ахмад пред управата на дома, но никой не ни обръщаше внимание. Не ни взимат на сериозно, ние сме просто някаква бройка\", каза ми един млад човек. През този един ден аз се запознах с повече от десетима млади мъже, които по цял ден се чудят какво да правят. Един слушаше музика, друг тъкмо се връщаше от пазар, трети готвеха заедно в кухнята, четвърти играеха баскетбол. Няколко души си дойдоха от работа – работят на черно, разбира се, обикновено по кухните. Има и такива, които ходят на курсове по немски. Мнозина обаче вътрешно са рухнали. Седят по цял ден в стаята, ядат, пият, общуват по \"Уотсап\" със семействата си. И това е. После лягат да спят. Много от тези хора са си мислели, че след година-две всичко ще им е наред: език, жилище, работа, ще се съберат пак със семействата си. Тези надежди отдавна са се стопили. Службите продължават да обработват молбите, мнозина от хората в приюта още нямат разрешение за пребиваване. Борбата им с немския език е тежка. Курсът за начинаещи им дава някаква основа, но за да проговорят, на тях им трябва контакт с немскоезични събеседници. И много упоритост. Да си намериш жилище в Хамбург също не е лесна работа, дори за местен човек. Колкото повече време минава, толкова по-силна става и тревогата за семейството у дома. И почти никой от тези хора не знае накъде ще бъде след половин година.", "date": "2017.08.09", "title": "Нападателят от Хамбург държал флага на \"Ислямска държава\" в стаята си"}
{"url": "https://www.24chasa.bg/novini/article/6383942", "text": "„Холдинг БДЖ” ЕАД погасява задълженията си към държавния бюджет, които са в размер на 42 млн. лв. Средствата са осигурени чрез безлихвен заем в резултат на получената нотификация от ЕК, съобщиха от пресцентъра на \"Холдинг Български държавни железници\" ЕАД. Задълженията на дружеството към Бюджета са формирани в резултат на извършени плащания след активирани държавни гаранции за погасяване на вноски по получени заеми от Световната банка по Проект за преструктуриране на железницата в България от 1995 г. Чрез погасяването на тези задължения ще бъдат спестени наказателни лихви, които възлизат на 2,7 млн. лв. на годишна база.", "date": "2017.08.09", "title": "БДЖ погасява задълженията си към държавния бюджет"}
{"url": "https://www.24chasa.bg/novini/article/6383989", "text": "Районна прокуратура – Козлодуй предаде на съд С.Д., обвинен в извършване на престъпления, свързани със създаване и държане на порнографски материали, съобщиха от пресцентъра на Апелативна прокуратура – София, предаде \"Фокус\". В ползвано от него жилище в гр. Козлодуй, обвиняемият Д. държал на хард диск 14 файла и три видеофайла, представляващи порнографски материали, за създаването на които са използвани лица, изглеждащи като ненавършили 18 години. Другите 204 файла с подобно съдържание били в паметта на мобилния му телефон марка „Айфон“. В периода от края на 2013 г. до началото на 2014 г., чрез скрийншот от програма Скайп, С.Д. създал порнографски материал с участие на тринадесетгодишно момиче.", "date": "2017.08.09", "title": "Съдят мъж, снимал порнографски материали с деца"}
{"url": "https://www.24chasa.bg/novini/article/6384012", "text": "Ако се намерят 78 млн. лв., за период от две години и половина, може да бъде решен проблемът по един от най-натоварените пътни участници в столицата – Околовръстното шосе от “Младост” 4 до разклона за автомагистрала “Тракия”. Това се посочва в писмен отговор на регионалния министър Николай Нанков до депутати от ГЕРБ, съобщава  . Забавянето на проекта за разширение на Околовръстното шосе е по вина на Столичната община. “По възлагане на Столична община за трасето на Софийски околовръстен път в разглеждания участък е изработен идеен проект, който през 2016 г. е представен в Агенция “Пътна инфраструктура” за съгласуване. Поради констатирани пропуски и неточности в проектната документация, агенцията е изискала от Столична община разработката да бъде коригирана и допълнена. Към момента идейният проект е на етап съгласуване с експлоатационните дружества, след което следва отново да бъде представен в Агенция за съгласуване”, пише Нанков на депутатите. Министърът посочва още, че процедурите за избор на изпълнители, може да стартират през 2018 г., но само при следните условия: съгласуван идеен проект с отразени коментари, финализирана процедура по придобиване на нужните за строителство терени и не на последно място – осигурено финансиране, каквото липсва. Николай Нанков допълва, че при осигурен бюджет от поне 78 млн. лв., строителството на отсечката може да се извърши и поетапно. От отговора на строителния министър не се разбира, какви са противоречията за отсечката между АПИ и СО. Строителните дейности по разширяването на Софийското околовръстно шосе стартираха в далечната 2006 г., а отсечката, която свързва “Младост” 4 и АМ “Тракия”, макар и изключително натоварена, продължава да разполага само с по едно пътно платно в двете посоки. Заради натоварения трафик в тази част на столицата, задръстванията около разклона за Горубляне и Самоков често са километрични. От отговора на министъра се разбира, че разширение на Околовръстното шосе в този му участък, ще може да се очаква едва след края на 2020-та година. При това, ако се предвидят пари в бюджета още за 2018-та година. Парите за разширението трябва да дойдат от общината или от държавния бюджет, тъй като по европейските фондове, не е предвидено финансиране за този участък.", "date": "2017.08.09", "title": "Нанков: Разширението на Околовръстното шосе до АМ “Тракия” струва 78 млн. лв."}
{"url": "https://www.24chasa.bg/novini/article/6383966", "text": "Между 1 и 3 август Владимир Путин направи двудневна \"екскурзия\" в Тива, Южен Сибир, по пътя си към Благовещенск в Далечния Изток на Русия. Руският лидер посети труднодостъпната тайга, лови риба в каскадите на планинско езеро, отдаде се на подводен риболов, пече се на слънце, спусна се по планинските реки и бързеи с моторни лодки и салове, ходи и на планински походи, както съобщи Kremlin.ru, цитиран от  Министърът на отбраната Сергей Шойгу, лидерите на републики Хакасия – Виктор Зимин, и Тива – Шолван Караоол, придружиха президента на активното пътешествие. \"Путин няколко пъти е посещавал района, но всеки път се опитва да види нещо ново\", писаха от пресслужбата на президента. Владимир Путин предлага на Сергей Шойгу да си избере гъби. Въпреки това, ние не ви препоръчваме да берете гъби, ако не сте сигурни в познанията си за тях.", "date": "2017.08.09", "title": "Уикендът на Путин в сибирската тайга далеч не прилича на обикновена почивка (Снимки)"}
{"url": "https://www.24chasa.bg/novini/article/6383531", "text": "„Софийска вода” временно ще прекъсне водоснабдяването в някои части на столицата на 10 август, съобщиха от пресцентъра на водоснабдителното дружество. Във връзка с подмяна на сградно водопроводно отклонение на ул. „Маестро Кънев“, кв. „Овча купел“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. \"Бойчо Бойчев\", ул.\"761\", ул.\" Вацлав Роубал\", ул.\"764\", ул.\"763\", ул.\" Монтевидео\", ул.\"Братя Бартел\", ул. \"Димитър Попниколов\", ул.\"Иван Радоев\", ул. \"Народно хоро\", ул.\" Арх. Франк Лойд Райд\", ул. \"Драгоман\", ул. \"Иван Радоев\", ул.\" Народен герой\", ул. \"Букет\", бул. \"Никола Петков\", по ул. „Кореняците“ от ул. „Букет“ до ул. „Бойчо Бойчев“; манастир „Сестри Евхаристинки“, Следствен отдел на СГП, Ортопедичен център, Франкофонски институт, НБУ, НСУ София, ДДГ Средец, общежитие Средец, 151 СУ, Център за работа с деца, ДАБ, ДГ 125 „Усмивка“- филиал, IV МБАЛ, 21 ДКЦ, ПГ по Селско стопанство. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ДАБ ул. „Леополд Сенгор“. Във връзка с реконструкция на уличен водопровод на ул. „Силиврия“ жк. „Гоце Делчев“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Деян Белишки“, ул. „Силиврия“, ул. „Димитър Попниколов“, ул. „Луи Айер“, бул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Луи Айер“ ъгъла с бул. „Тодор Каблешков“ . Във връзка с монтаж на водомерен възел на ул. „Полк. Борис Дрангов“ Център се налага спиране на водоподаването от 9:00 до 12:00 часа на клиентите на „Софийска вода”, живеещи в района по ул. „Полк. Борис Дрангов“ от ул. „Димитър Греков“ до ул. „Победа“, по ул. „Победа“ от ул. „Полк. Борис Дрангов“ до ул. „Тракия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Победа“№3 . Във връзка с подмяна на сградно водопроводно отклонение на ул. 376 кв. „Модерно предградие“ се налага спиране на водоподаването от 9:00 до 14:00 часа на клиентите на „Софийска вода”, живеещи в района по ул. „Старата църква“ от ул. „Светла“ до ул. 379, ул. 377, ул. 376. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Старата църква“ ъгъла с ул. 376. Във връзка с подмяна на сградно водопроводно отклонение на ул. „Мусала“ с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на ул. „Мусала“, ул. „Ален мак“, ул. „Мургаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мусала“ ъгъла с ул.“Ален мак“. Във връзка с подмяна на сградно водопроводно отклонение на ул. „Арх. Коста Николов“ вилна зона „Малинова долина“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Проф.Теодор Горанов “ , ул. „Архитекти Васильов и Цолов“, ул. „Проф. Юрдан Данчев“ , ул. „Арх.Никола Лазаров „ , ул. „Арх .Коста Николов“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бистришко шосе“ ъгъла с ул.“Проф. Юрдан Данчев“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.09", "title": "Спират водата в някои части на София утре. Вижте къде"}
{"url": "https://www.24chasa.bg/novini/article/6383560", "text": "Експерти обезвредиха бомби от Втората световна война, открити при строителни работи в германските градове Дюселдорф и Дортмунд. Наложи се хиляди хора да бъдат евакуирани, предаде ДПА, цитирано от БТА. В понеделник при строителни работи в предградието на Дюселдорф Дерендорф била открита бомба. Според общинския съвет на града около 2300 души се оказали в засегнатия район и се наложило да бъдат евакуирани, а вчера говорител заяви, че на още 4400 било наредено да си останат у дома и да не излизат, докато не приключат дейностите по обезвреждането. В рамките на евакуацията се наложило и около 80 обитатели на дом за социални грижи за възрастни хора да бъдат откарани в други сгради. Операцията предизвикала и нарушения в разписанието на железопътния транспорт, тъй като трябвало да се затварят за движение участъци от жп мрежата. В Дортмунд бомбата била открита на строителен обект на общинския електродоставчик в предградието Дорстфелд. Вчера преди да започне операцията по обезвреждане, полицията обходила домовете в зоната за сигурност, за да се увери, че в тях няма хора. Улиците в района бяха отцепени, а движението на градски транспорт - преустановено за времето на операцията. Към 22.30 ч властите в Дортмунд съобщиха в Туитър, че бомбата е обезвредена и благодариха на жителите за съдействието им.", "date": "2017.08.09", "title": "Евакуират хиляди заради обезвреждане на бомби от войната в Германия"}
{"url": "https://www.24chasa.bg/novini/article/6383567", "text": "Утре – 10 август, започва реконструкцията на 10-километровия участък от път II-86 Пловдив – Асеновград. Със средства от ОП „Региони в растеж“ 2014-2020 г. ще се изгради второ пътно платно и ще се направи рехабилитация на съществуващото, с което отсечката ще се разшири до автомагистрален габарит, предаде пресцентъра на Министерство на регионалното развитие и благоустройството. На символичната първа копка ще присъстват министърът на регионалното развитие и благоустройството Николай Нанков и инж. Светослав Глосов - член на Управителния съвет на Агенция „Пътна инфраструктура“. Изпълнител на строително-монтажните работи на лот 6 от ОПРР е „ИСА 2000“ ЕООД. Строителният надзор ще осъществява ДЗЗД „ПЪТКОНСУЛТ 2000 – ИРД“, в което участват: „Пътконсулт 2000“ ЕООД и „ИРД-Инженеринг“ (Италия). Авторският надзор ще е на „Пътпроект“ ЕООД. Проектът се финансира по Оперативна програма „Региони в растеж“ 2014-2020 г. чрез Европейския фонд за регионално развитие.", "date": "2017.08.09", "title": "Започва реконструкцията на пътя Пловдив - Асеновград"}
{"url": "https://www.24chasa.bg/novini/article/6383568", "text": "Президентът на босненската Република Сръбска Милорад Додик каза, че миналия век срещу сърбите е бил извършен погром и през този век те трябва да работят за национално обединение там, където е възможно, тъй като по думите му Сърбия и Република Сръбска имат право да се борят да вземат решение за своя статут, предаде агенция МИА, цитирана от БТА. \"Това не е нещо нередно, нито противоречи на каквото и да е\", смята Додик и посочва като пример Източна и Западна Германия, които се обединиха, когато се създадоха исторически условия за това. Додик, цитиран от босненските медии, говори за инициативата за приемане на декларация от Сърбия и Република Сръбска за оцеляване на сръбската нация. Инициативата бе лансирана неотдавна на среща на сърбите от региона в Нови Сад и на нея бе решено да се направи опит за дефиниране на това, което е важно за сръбската национална идентичност и дейността на националните общности. \"С това никой не поставя под въпррос нито една държава, нито териториалната й цялост, но се поставят под въпрос политиките, насочени към унищожаването на сръбската национална общност и нейните права\", каза Додик пред журналисти в Баня Лука. Той напомни, че е договорено парламентите на Република Сръбска и на Сърбия да се произнесат за декларацията, когато тя бъде готова, което може да стане през ноември.", "date": "2017.08.09", "title": "Президентът на Република Сръбска: Със Сърбия ще решаваме за своя статут"}
{"url": "https://www.24chasa.bg/novini/article/6383580", "text": "В сряда властите на Северна Корея съобщиха, че са освободили от затвора канадски пастор по хуманитарни причини, на фона на ескалацията на напрежението на Корейския полуостров, произтичащо от продължаващите провокации от страна на режима в Пхенян, пише вестник \"The Korea Herald\", предаде \"Фокус\". KCNA, официалната информационна агенция в изолираната комунистическа страна, съобщи, че цивилният канадски гражданин е освободен от затвора в съответствие с решение на Централния съд. Хиеон Су-лим, пастор с корейско и канадско гражданство, е държан в плен след влизането си в Северна Корея през януари 2015 г. за изпълнението на хуманитарна мисия. През декември най-висшият съд на Северна Корея осъди пастора на доживотен затвор заради „подривните“ заговори срещу режима в Пхенян. Не се привеждат данни за здравословното състояние на освободения Хиеон Су-лим.", "date": "2017.08.09", "title": "Северна Корея освободи канадски пастор по хуманитарни причини"}
{"url": "https://www.24chasa.bg/novini/article/6383604", "text": "Нови, по-лесни правила за работа на Министерството на външните работи с преводаческите фирми, са в сила от днес. Със заповед на заместник-министър председателя по правосъдната реформа и министър на външните работи Екатерина Захариева е намален броят на необходимите документи за включване на преводачески фирми в списъка на юридически лица, извършващи официални преводи на документи и други книжа. Това съобщават от пресцентъра на министерството.  Това е поредната конкретна мярка, предприета от Министерството на външните работи в последните седмици, насочена към облекчаване и ускоряване на административното обслужване не само на гражданите, но и на бизнеса. Според новите разпоредби от списъка с необходимите документи отпада задължителното изискване преводаческите фирми да представят актуално удостоверение, издадено от Агенцията по вписванията, или копие от съдебното решение за регистрация. Отпада и необходимостта от прилагане на копие от регистрацията по „Булстат”. Информацията за вписаните данни вече ще се проверява служебно от дирекция „Консулски отношения” на МВнР. Друга промяна, която ще доведе до улесняване на фирмите, е отпадането на досегашното изискване за задължителна нотариална заверка на подписите върху декларацията за свързани лица. Тя се подава от едноличния търговец или съдружниците в търговското дружество, че по смисъла на Търговския закон те не са свързани лица с други, извършващи официални преводи. МВнР продължава да работи в посока оптимизиране на административните услуги на институцията. Тези усилия са в съответствие и с целите, които българското правителство си поставя в областта на административната реформа в полза на гражданите и бизнеса.", "date": "2017.08.09", "title": "Външно въвежда улеснения за преводаческите фирми"}
{"url": "https://www.24chasa.bg/novini/article/6383607", "text": "Шофьор на камион с отнета книжка е установен зад волана в Генерал Тошево. От Областната дирекция на МВР-Добрич, уточняват, че около 16,15 ч.във вторник е спрян за проверка товарен автомобил „МАН” с габровска регистрация, управляван от С.А. (36 г.) от град София. При извършената справка в информационните масиви на МВР е установено, че водачът е неправоспособен и управлява в едногодишен срок от влязла сила наказателно постановление. Съставен му е акт по Закона за движение по пътищата. Снети са регистрационните табели на транспортнотто средство. Образувано е незабавно полицейско производство.", "date": "2017.08.09", "title": "Шофьор кара камион с отнета книжка"}
{"url": "https://www.24chasa.bg/novini/article/6383615", "text": "Тазгодишната реколта от пшеница ще бъде рекордна. Количеството по предварителни данни е между 5,85 и 5,95 млн. тона. Това е повече от миналата 2016 г., когато производството беше 5,66 млн. т. Реколта от почти 6 млн. тона е исторически връх, никога България не е достигала тези нива, съобщи Министерство на земеделието, храните и горите. Увеличаването на количеството се дължи на по-висок среден добив от декар. Той е нараснал с около 8% спрямо миналогодишния – или 513 кг/дка сега и 475 кг за 2016 г. Реколтираните площи са около 11,4 млн. тона. Освен с по-голямо количество тазгодишната реколта се очертава да бъде и с по-добро качество. Към 3 август са анализирани 815 проби от пшеница. Резултатите показват, че 46,39% е с много добри качествени показатели и в сравнение с реколта 2016 г. има завишаване с над 5% на количеството с високи хлебопекарни качества. Така не се потвърждават опасенията, че с високите добиви и навлизането на високопродуктивни френски и австрийски сортове ще се влоши качеството на добитото зърно. Рекордната реколта и високо качество води и до засилен износ на зърно от България. До 15 август експортът на пшеница ще надвиши 1 млн. тона, на ечемик – 189 хил. т, а на рапица – 152 хил. т.", "date": "2017.08.09", "title": "Рекордна реколта от пшеница – почти 6 млн. тона"}
{"url": "https://www.24chasa.bg/novini/article/6383612", "text": "Туристка от Естония е била ограбена на автогарата в Балчик - съобщават от Областната дирекция на МВР-Добрич. Нападението е станало във вторник около 15 ч. Неизвестен извършител, чрез използване на сила, е отнел дамската чанта на 35-годишната гражданка на Естония. По данни на тъжителката в чантата е имало лаптоп, мобилен телефон, таблет, сумата от 200 евро и 17 лева. По случая е образувано досъдебно производство.", "date": "2017.08.09", "title": "Ограбиха естонка на автогарата в Балчик"}
{"url": "https://www.24chasa.bg/novini/article/6383645", "text": "„Да не се успокояваме от резултатите, а още по-активно да работим, трябва да съберем повече приходи” – така премиерът Бойко Борисов коментира на днешното правителствено заседание данните за касовото изпълнение на държавния бюджет и на основните показатели на консолидираната фискална програма за първото полугодие на 2017 г. Това съобщиха от пресцентъра на Министерски съвет. Според информацията, внесена от министъра на финансите, салдото по КФП на касова основа към месец юни 2017 г. е положително в размер на 1 746,7 млн. лв. (1,8% от прогнозния БВП). Посочено беше, че по предварителни данни за месец юли то се увеличава на близо 2 млрд. лв. или около 2% от БВП. По думите на Борисов, когато има стабилност в политическата среда и координация в действията на приходните агенции, службите и прокуратурата, идват и резултатите. „Не го казвам с упрек. Всяко разклащане в държавата става рай за контрабандата”, посочи министър-председателят, като даде пример с намалените приходи по време на служебното правителство. Той заяви, че ще продължи активната работа за събирането на всеки лев в държавния бюджет, защото тези средства са необходими за много сектори, за съфинансиране на европроектите и за проекти за подобряване на градската среда.  ЕТО И ПЪЛНИЯ ТЕКСТ НА СТЕНОГРАМАТА:  Точка 5 Доклад за информация за касовото изпълнение на държавния бюджет и на основните показатели на консолидираната фискална програма за първото полугодие на 2017 г. БОЙКО БОРИСОВ: Ананиев! КИРИЛ АНАНИЕВ: Уважаеми господин премиер, уважаеми дами и господа министри, колеги, параметрите на изпълнението на данъчно-осигурителните приходи през първото полугодие на 2017 година за пореден път показват сериозни преизпълнения спрямо същия период на предходната година. Веднага искам да ви информирам, че тяхното преизпълнение за полугодието е с близо милиард и петдесет милиона в повече отколкото за същия период на миналата година, което представлява накъде около 7,8% ръст спрямо същия период на 2016 година. В същото време искам да дам и една по-актуална информация, тя вече излезе в средствата за масова информация и лично премиерът информира българското общество, че за месец юли, което не е обект разбира се на този отчет, нарастването на преизпълнението продължава и само за един месец – юли спрямо юни, имаме допълнително преизпълнение около 200 милиона лева. Преизпълнението на приходите над разходите или това е т. нар. излишък, към месец юли вече стига 2% от БВП или около 2 милиарда лева. Надяваме се, че с мерките, които предприемаме, този процес ще продължи до края на годината. Разбира се, има фактори, които влияят върху това преизпълнение. На първо място, това са макроикономическите фактори, свързани с растежа, с подобрената икономическа среда, с намаляване на безработицата, съответно увеличаване на заетостта, с мерките, които се предприемат от абсолютно всички структури на държавата, свързани с подобряване събираемостта, разкриване на укриване на данъци и т. н. Така че, отчитаме едно добро изпълнение и към полугодието, и към 31 юли с първоначални данни от месец август, които потвърждават добрата работа на приходните агенции и на всички органи, които са ангажирани с подобряване събираемостта на приходите. Проблем донякъде имаме в изпълнението на разходната част. Те са свързани от една страна със сезонността на извършване на тези разходи. Другата част са свързани със ситуацията, в която се намира изпълнението на разходите, свързани с усвояването на европейските средства, доколкото все още сме в първата половина на програмния период, но се надяваме, че мерките, които се предприемат от правителството, непрекъснатите срещи с управляващите органи и набелязването на мерките по подобряване усвояването на средствата ще доведат във втората половина на годината подобрение и в тази насока. Благодаря, господин премиер! БОЙКО БОРИСОВ: Все пак да кажа (това не е упрек към тогавашния финансов министър) колко е важна стабилността в политическата атмосфера за една държава. По време на служебното правителство със 100 милиона по-малко бяха събрани за два месеца и то не защото агенциите или Министерството на финансите са работили по-малко. Това са числата. В момента, в който има стабилност, когато координираме действията на всички приходни агенции, службите, прокуратурата, органите, които се занимават със събирането на парите в бюджета, идват и резултатите. Не го казвам с упрек. Просто всяко разклащане в държавата става рай за контрабандата. Така че, продължаваме със същите темпове, защото доста пари трябват за всички ресори. Действително, като погледнеш близо 2 милиарда излишък, си задаваш въпроса: „Защо не ги раздадете?”. Защото това са пари, които чакаме – в момента, в който излизат европейските проекти, да имаме готовност да ги кофинансираме. Знаете, че има периоди, в които докато се работи, не се разплаща, но като дойде време да се плати, трябва да имаме готовите пари. За това става въпрос. КИРИЛ АНАНИЕВ: Самият цикъл, господин премиер, на усвояване на инвестициите, на капиталовите разходи, той е силен в края на лятото и есента, защото в първата половина се провеждат обществените поръчки, обжалванията и т. н., тоест, те тепърва ще бъдат реализирани през втората половина на годината. БОЙКО БОРИСОВ: Порожанов! РУМЕН ПОРОЖАНОВ: Само един коментар. Мисля, че по 100 милиона месечно бяха намалени приходите по време на служебното правителство, а не за трите месеца, г-н Ананиев да ме поправи, разбира се. БОЙКО БОРИСОВ: Добре. Мисълта ми е, че продължаваме битката и с контрабандата, и с корупцията, и всеки лев да бъде събран в държавния бюджет. Това ни е целта. Вие видяхте онзи ден във Варна – с Валери Симеонов, Горанов и Московски бяхме – втори..", "date": "2017.08.09", "title": "Борисов: Да не се успокояваме от резултатите, трябват още приходи в бюджета"}
{"url": "https://www.24chasa.bg/novini/article/6383646", "text": "До дни започва извозването на опасното вещество, което се съхранява в корозиралите цистерни във фалиралия преди години завод \"Полимери\" в Девня, собственост на бизнесмена Николай Банев. Това съобщи за   кметът на града Свилен Щитов. На свой ред Банев коментира, че ще съди България. Цистерните съдържат близо 3 хил. тона токсично вещество.  Местните са притеснени и от факта, че никой официално не ги информира за предстоящите действия. От областна управа вече е избрана фирма, която да извози токсичният отпадък във Франция, където ще бъде неутрализиран. Извозването ще се осъществи с авто, а не с влакови цистерни, тъй като в завода релсите са демонтирани и вече няма железен път. Контейнерът, където се съхранява опасното вещество, пък може да издържи още не повече от година и половина, тъй като то разрушава метала.", "date": "2017.08.09", "title": "Токсичните отпадъци от \"Полимери\" в Девня ще бъдат унищожени във Франция"}
{"url": "https://www.24chasa.bg/novini/article/6383663", "text": "Окръжна прокуратура – Русе внесе в съда обвинителен акт срещу 35-годишен мъж, изнудвал майка си за пари, като й нанесъл жесток побой. Обвинението срещу Кирил К. е за това, че на 18 януари 2017 г., в гр. Русе, в условията на опасен рецидив, с цел да принуди 63-годишната си майка да изтегли от банковата си сметка наличната сума на стойност 4040, 31 лева и да му я предаде, я заплашил с насилие. След побоя жената е с причинена тежка телесна повреда, изразяваща се в загуба на единия бъбрек и за това престъпление не се предвижда налагане на по-тежко наказание. Престъплението е по чл. 213а, ал. 3, т. 1, пр. 2 и т. 7, вр. с ал. 1 от НК. Обвиняемият е бил осъждан многократно за различни престъпления, не работил и нямал доходи. След освобождаването му от затвора през юли 2016г. , Кирил се завърнал в Русе и се настанил в едно от жилищата на майка си. Не работил и разчитал на средства от нея. Освен пари за живеене, тя му плащала сметките за електричество, вода, телефон и др. Тя била пенсионер, но за да може да го издържа, започнала да гледа болни хора в Гърция, като му изпращала пари в България. Въпреки всичко, той предявявал претенции, че средствата не са му достатъчни и се нуждае от повече пари. На 12 януари Кирил бил приет за изследване и лечение в болница, но нямал заплатени здравни осигуровки. Обадил се на майка си, която на 17 януари се завърнала от Гърция и заплатила дължимите суми. На следващия ден му казала, че здравноосигурителните му права са възстановени. Кирил се осведомил за размера на платената сума и се ядосал, че майка му е похарчила много пари, вместо да му ги даде на него. Упрекнал я, че е платила осигуровките, макар държавата нищо да не била направила за него и нищо да не му била дала. Тогава решил да напусне самоволно болницата и да се прибере с майка си, като я принуди да му даде всичките си спестени пари. В жилището започнал да я упреква, за да я принуди да изтегли парите си и да му ги даде. Тя не искала да го стори и заплашил, че ще я пребие. Започнал да й нанася удари с ръце и крака по главата и тялото, като искал тя да изтегли и да му даде всичките си спестени пари. На няколко пъти жената губила съзнание от силна болка, но обвиняемият я изправял на крака и я отвеждал в банята, където я обливал с вода, за да я свести и продължавал с насилието. В резултат на нанесените удари жената изпитвала силни болки. За да се спаси, тя се съгласна да отиде до банката. Тогава обвиняемият я облякъл с яке върху мокрите дрехи и я повел към банковия клон, като я придържал за ръката, за да може да върви изправена. Жената не искала да изтегли и да даде парите на сина си, но се страхувала от него. Затова в банковия клон изчаквала удобен момента и започнала да дава знаци с очи и уста на охраната, че не е там по собствено желание. В момента в който застанали на гишето,жената изпитала силна болка от нанесения побой и се свлякла на земята. По искане на прокуратурата Кирил К. е с взета мярка за неотклонение „Задържане под стража“. Предстои насрочване на делото за разглеждане от съда.", "date": "2017.08.09", "title": "Рецидивист, изнудвал майка си за пари, като и нанесъл жесток побой застава пред Темида"}
{"url": "https://www.24chasa.bg/novini/article/6383650", "text": "След продължително боледуване днес на 71 годинипочина основоположникът на истинската журналистика в Пиринско Иванка Лалева, съобщава   Дълги години Лалева популяризираше Пиринско във вестник \"Труд\", откъдето се пенсионира. Учител на десетки млади кадри, сред които е и дъщеря и Светлана, продължила делото и във вестник \"Труд\". Поклонението ще се извърши утре от 10.30 в черквата на старите гробища в Благоевград, а погребението е от 11 часа.", "date": "2017.08.09", "title": "Почина журналистката Иванка Лалева"}
{"url": "https://www.24chasa.bg/novini/article/6383677", "text": "Бащата, обвинен че е подпалил сина си след скандал за 10 лв., се отказа от първоначалното си намерение да признае вината си и така да се сдобие с правото присъдата му да бъде намалена с една трета, предаде   Делото беше насрочено по тази процедура в разгара на съдебната ваканция, но днес Никола Добревски обяви, че не е виновен. Така процесът ще стартира по общия ред – с разпит на свидетели и вещи лица, като се очаква това да стане на 2 октомври. Съпругата на Никола и майка на починалия след запалването Иван – Величка, отказа да се конституира като частен обвинител и да внесе граждански иск срещу мъжа си за смъртта на сина им. Според прокуратурата на 27 декември в. г. вечерта Никола Добревски изпил около половин литър ракия в къщата си в село Отец Кирилово. Разбрал от жена си, че синът им Иван взел заем от 10 лв. от човек от селото, и много се ядосал. Взел пълна с бензин бутилка и се заканил, че ще запали колата на сина си. В този момент влязъл Иван, двамата се скарали и Никола го полял с бензина и го запалил. Дрехите му пламнали, майката се опитала да го спаси, като го съблече. После била извикана линейка и Иван бил настанен в болница в Пловдив, но на 26 февруари починал от тежките изгаряния. Още от момента на задържането си Никола Добревски твърди, че това е нещастен случай и един баща никога не постъпил така с единственото си дете. Той обеща да даде обяснения пред съда, след като бъде даден старт на делото.", "date": "2017.08.09", "title": "Никола Добревски отрече да е подпалвал сина си"}
{"url": "https://www.24chasa.bg/novini/article/6383685", "text": "Най-възрастният действащ пловдивски адвокат Румен Карлиев почина на 93 години днес,  „Той ни беше доайенът. Може да има и по-възрастни адвокати, които обаче не практикуват, а той работеше”, съобщи шефът на Адвокатската колегия в Пловдив Стефан Левашки. Справка показва, че Румен Карлиев е вписан като адвокат още през 1960 г., т. е. има 57 години стаж.", "date": "2017.08.09", "title": "Почина пловдивският адвокат Румен Карлиев"}
{"url": "https://www.24chasa.bg/novini/article/6383710", "text": "Към момента няма постъпила информация в посолството на България в Пекин за загинали или пострадали български граждани при  , съобщиха от пресцентъра на МВнР. Службата за външни връзки на провинция Съчуан е съобщила за пострадали трима чужди граждани - по един гражданин на Италия, Канада и Франция. Българската дипломатическа мисия в Пекин следи развитието на ситуацията и поддържа постоянен контакт с местните власти. Български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на посолството на България в Китайската народна република: 00 8610 6532 1916, 00 8610 6532 1946.", "date": "2017.08.09", "title": "МВнР: Няма данни за пострадали българи при земетресението в Китай"}
{"url": "https://www.24chasa.bg/novini/article/6383204", "text": "От 150 лв. на 200 лв. се увеличава размерът на месечната стипендия на студенти-чужденци, приети за обучение в държавни висши училища съгласно актове на Министерския съвет, както и по междуправителствени спогодби за образователен, научен и културен обмен, реши правителството. Промяната е направена в ПМС 103/1993 г., с което се определят условията и редът за предоставяне на стипендии на студентите, докторантите и специализантите от държавните висши училища и научни организации. Това съобщиха от правителствената информационна служба. Повишаването на размера на стипендията ще допринесе за осъществяването на националната политика за привличане към родината на младите ни сънародници зад граница. То ще подпомогне повишаването на конкурентоспособността на българските държавни висши училища в условията на силна международна конкурентна среда и ще стимулира трансграничната студентска мобилност и интернационализирането на обучението в системата на българското висше образование. Тази категория студенти имат право на стипендия, която се изплаща ежемесечно в продължение на година. Обучаващите се в първи курс получават стипендията безусловно. След първата година на обучение за получаването на стипендия е необходимо средният успех от предходни два семестъра да бъде не по-нисък от добър 4,00. Броят на студентите, приети по този ред, е увеличен от 1174 през учебната 2013/2014 г. на 1700 през 2016/2017 година. По-голямата част от тях произхождат от райони с нeвисок жизнен стандарт. Ниският размер на стипендията, която беше увеличена от 105 лв. на 150 лв. през 2015 г., поставя България в неконкурентна среда спрямо съседни страни, предлагащи значително по-високи финансови стимули за студентите.", "date": "2017.08.09", "title": "Увеличават се стипендиите на студентите – чужденци"}
{"url": "https://www.24chasa.bg/novini/article/6383208", "text": "Правителството одобри включването на новата Национална програма за обучение и заетост „Работа” в Националния план за действие по заетостта за 2017 г., съобщи \"Фокус\". До края на тази година инициативата ще се реализира пилотно в 14 общини с високо равнище на безработица от областите Враца, Видин и Монтана. По нея ще се осигури субсидирана заетост на около 830 безработни в периода септември – декември.Това съобщиха от правителствената информационна служба. Пилотното стартиране на програмата ще се финансира с 2 млн. лв., които бяха осигурени чрез оптимизация на бюджета на Министерството на труда и социалната политика. По новата програма ще се осигурява субсидирана заетост на пълно или непълно работно време. Наетите ще изпълняват различни дейности в частния сектор или общественополезни дейности към общините като ремонт на обществени сгради, комунално-битово обслужване, поддържане на недвижимо културно наследство или оказване на услуги на населението. Приоритетно в заетост ще се включват продължително безработни, безработни младежи, както и безработни, които получават социални помощи или са с основно и по-ниско образование и без професионална квалификация. Работодатели по програмата могат да бъдат частни фирми, общински администрации и предприятия, социални предприятия, неправителствени организации. Те ще получават средства за трудовите възнаграждения на наетите лица и дължимите осигуровки за сметка на работодателя, съгласно Националния план за действие по заетостта за 2017 г.", "date": "2017.08.09", "title": "Включват нова програма за намаляване на безработицата в плана по заетостта"}
{"url": "https://www.24chasa.bg/novini/article/6383225", "text": "Инспектори от отдел „Митническо разузнаване и разследване\" на Митница Русе задържаха микробус с разградска регистрация, превозващ 2000 литра гориво без документи. Нефтопродуктът е с вложен маркер за корабно гориво, установила проверката на митническите инспектори. Във връзка със засиления контрол върху транспортирането на акцизни стоки с пътни превозни средства, в края на миналата седмица, те извършили обход в района на с. Осенец, обл. Разград. Митническите служители спрели за проверка съмнителен микробус с разградска регистрация. В товарния отксек на превозното средство те открили два пластмасови еднотонни контейнера, пълни със синя течност с мирис на нефтопродукт. Водачът не могъл да представи документи за горивото. Микробусът и контейнерите с акцизната стока са задържани в Митница Русе. На шофьора ще бъде съставен акт по Закона за акцизите и данъчните складове. Това ще е второ административно наказание за него в рамките на един месец. Неотдавна същото превозно средство, управлявано от същия водач, беше спряно при опит да пренесе сходно количество маркирано гориво без документи. След като товарният автомобил, регистриран на трето лице, бил върнат, шофьорът се е заел със същата противозаконна дейност.", "date": "2017.08.09", "title": "Нелегално гориво задържаха в микробус инспектори от Митница Русе"}
{"url": "https://www.24chasa.bg/novini/article/6383157", "text": "\"Уолт Дисни Уърлд\" откри паметник във формата на фар, за да почете 2-годишно момченце, убито от алигатор по време на ваканция във Флорида, разказва Би Би Си. Фарът е построен в близост до мястото, където се е случил нещастният инцидент. Семейството на 2-годишния Лейн Томас Грейвс било на почивка в един от тематичните паркове на \"Дисни\". Малкото момченце играело на пясъка в резервата \"Севън сийс лагуун\", който бил в близост до парка, когато изведнъж бил завлечен от нещо във водата. Бащата веднага се опитал да спаси сина си, като отвори устата на чудовището, но силната челюст на алигатора нанесла сериозни наранявания на малкия Лейн. След смъртта му семейството решава да създаде организация, помагаща на родители, чиито деца имат нужда от трансплантация, вместо да съди компанията. От \"Дисни\" пък решили да подпомогнат популяризирането на фондацията, чието лого е фар, за да се помогне на възможно най-много нуждаещи се.", "date": "2017.08.09", "title": "\"Дисни\" почете 2-годишно момченце, загинало след нападение от алигатор"}
{"url": "https://www.24chasa.bg/novini/article/6383251", "text": "Лидерът на кенийската опозиция Райла Одинга отправи обвинения за измами по време на произведените в страната президентски избори, като заяви, че хакери са проникнали в базата данни на националната избирателна комисия и са манипулирали резултатите, предадоха Асошиейтед прес и Ройтерс. Опозиционният лидер определи това като посегателство срещу демокрацията, съобщи БТА. Одинга отправи обвиненията си след обявяването на изборните резултати, които показват, че след преброяването на гласовете от повечето избирателни секции, президентът Ухуру Кениата има голяма преднина над опозиционния лидер. \"Не можете да заблуждавате хората през цялото време\", заяви Одинга на пресконференция. \"Изборите през 2017 г. бяха измама\". Одинга призова поддръжниците си да запазят спокойствие, но добави, че не контролира народа на Кения. Неговият заместник Калонзо Муйока също призова за спокойствие, но добави, че опозицията може да призове поддръжниците си към действия на по-късна дата. Високопоставен представител на партията на Кениата заяви, че критиките на опозицията са неоснователни. Ръководителят на кенийската избирателна комисия Езра Чилоба увери гражданите на страната, че \"всичко е наред\", въпреки твърденията на Одинга. Одинга публикува в Туитър резултатите от собственото си преброяване на гласовете. Според тях той печели с 8,1 милиона гласа срещу 7,2 милиона за Кениата. Малко след пресконференцията на Одинга, кенийската полиция изстреля сълзотворен газ по група от 100 скандиращи негови поддръжници. Невъоръжените мъже, които скандирали \"Няма ли Райла, няма мир\", се разпръснаха.", "date": "2017.08.09", "title": "Лидерът на кенийската опозиция: На изборите са били извършени измами"}
{"url": "https://www.24chasa.bg/novini/article/6382098", "text": "Наесен бронзовата фигура на лъва, стояла в центъра на мемориала на Първи и Шести софийски пехотен полк, ще се върне отново на оригиналното си място – пред НДК. Той ще бъде поставен на специален нов пиедестал, малко по-висок от оригиналния, на който е стоял преди 37 г. Фигурата научи “24 часа”. “Подготвя се договорът за предоставяне на фигурата с Националния военноисторически музей. Възложили сме на експерти да направят анализ и специална консервация, за да може лъвът да бъде преместен. Идеята за временното решение за експозицията на фигурата предстои да се одобри от експертно-художествения съвет към Столична община”, обясни зам.-кметът по култура и образование доц. Тодор Чобанов. Според договора лъвската фигура, дело на скулптора Михаил Михайлов, ще остане част от фонда на музея, но общината ще я получи срещу отговорно пазене, уточни Чобанов. Кметството е поело и ангажимент да вземе нужните охранителни мерки, за да опази фигурата, която от 17 г. посреща посетителите на входа на музея. Инициативата за връщането на лъва на оригиналното му място и идеята за възстановяване на мемориала подкрепи лично и вицепремиерът и военен министър Красимир Каракачанов. Фигурата е и единственият оцелял елемент от мемориала с 3 внушителни стени, разположени във формата на буквата П. Войнишкият пантеон е открит през 1934 г. от цар Борис III. Върху стените са били монтирани тъмнозелени табели с изписани с бели букви имената и родните места на загиналите воини. Част от тях също се пазят в музея. Лъвската фигура е заемала централно място в разрушения мемориал. Любопитното е, че с изписани имената на български градове - София, Пловдив, Велико Търново, Скопие, Битоля, Охрид, Ниш, Тулча и др. При американските бомбардировки над София през 1944 г. обаче една от стените на мемориала е разрушена, а друга - повредена. В крайна сметка последните елементи от мемориала са демонтирани при строителството на НДК, а върху тях е издигнат паметникът “1300 г. България”. През септември общината ще представи проект на задание за Искането е подкрепено от редица военно-патриотични организации. За да се стигне до него в началото на юли след дебати и дела, продължили няколко години, общината започна демонтирането на останките от паметника, който през годините софиянци наричаха Седмокрилия петох...ик. Първият етап включваше сваляне на трите пластики. По време на него обаче кранът, който демонтираше останките от опасния монумент, беше запален от неизвестни лица. Инцидентът прекъсна временно работата, докато пристигне нов кран, а други два изнесат унищожената машина. “Демонтирахме над 30 тона метална конструкция, както и трите пирамиди. За тях ползвахме хидравлична ножица с 40-метрова стрелка. Такива има само 2 в България. Вече запълваме дупката. Ще са нужни поне 1000 кубика пръст, за да може пространството да бъде затревено и да се подготви за монтирането на лъвската фигура. Ще възстановим и гранитните плочи, които бяха повредени при демонтажа. Ще приключим обекта до дни”, обясниха от общинската фирма “Софинвест”. Операцията по премахването на монумента струва 407 000 лв. Общината обаче ще си върне част от тях, защото свалените материали ще бъдат дадени за рециклиране. В близките дни пък трите пластики, които сега са в ателието на скулптора Марин Марков, ще бъдат транспортирани до Националния исторически музей. В момента те се подготвят за превозването. “Правим специални метални стойки, за да ги опаковаме”, разказа Марков.", "date": "2017.08.09", "title": "Наесен връщат лъва от Войнишкия мемориал пред НДК"}
{"url": "https://www.24chasa.bg/novini/article/6383265", "text": "Омбудсманът Мая Манолова изпрати напомнящо писмо до ЦИК, в което предупреждава, че остават по-малко от пет месеца, в които според действащото изборно законодателство трябва да се проведат три симулации на дистанционно електронно гласуване. Темата бе подробно обсъдена по време на работната среща на обществения защитник с българи, които живеят зад граница. Това съобщиха от пресцентър на Омбудсмана на Република България. Изборният кодекс императивно предвижда при провеждане на избори след 1 януари 2018 г., да се създаде възможност за експериментално дистанционно гласуване до края на 2017 г., което да се проведе на три последователно проведени избора, включително частични, при което се гласува за несъществуващи партии, коалиции или кандидати. Съгласно разпоредбите на ИК, разходите по електронното дистанционно гласуване се осигуряват от държавния бюджет. „С безпокойство установих, че до момента не е проведена нито една симулация. Няма данни да е сформирано и предвиденото в Изборния кодекс постоянно действащо специализирано звено към Централната избирателна комисия за техническо осигуряване и технически контрол на дистанционното електронно гласуване“, пише омбудсманът до членовете на ЦИК. И допълва, че се „опасява от повторение на ситуацията с неосъщественото машинно гласуване“. Омбудсманът предупреждава, че стартиралият европейски проект с бенефициент Държавната агенция за електронно управление и партньор ЦИК, с предмет „Изграждане и внедряване на система за дистанционно електронно гласуване“ за срок от близо две години по никакъв начин не може да бъде аргумент или оправдание за нереализирането на експерименталното гласуване, тъй като това ще е в нарушение на императивните текстове на Изборния кодекс, е позицията на омбудсмана. „Предвиденото в Изборния кодекс експериментално електронно дистанционно гласуване произтича от проведения национален референдум през 2015 г., на който с категоричен резултат българските избиратели се произнесоха за въвеждането му“, припомня още Мая Манолова.", "date": "2017.08.09", "title": "Мая Манолова към ЦИК: Бавите експерименталното гласуване по интернет"}
{"url": "https://www.24chasa.bg/novini/article/6383300", "text": "Затворник избяга от старозагорския затвор, предаде   Новината беше потвърдена и от Министерството на правосъдието. Петър Попов – Пъпеша излежавал 12 годишна присъда за грабеж. Оставала му година и половина от присъдата, затова и той бил на облекчен режим. Не е имал провинения, вчера е бил на работа. След приключване на работния ден Пъпеша изчезнал мистериозно. Избягалият от старозагорския затвор затворник е обявен за общодържавно издирване. От старозагорския затвор също потвърдиха, че мъжът се издирва, но отказаха всякакъв коментар. Петър Попов е извършител на много въоръжени грабежи и беше арестуван през септември 2007 г. Последният грабеж Попов извършил на 27 август същата година край хасковското село Корен, когато откраднал таксиметров автомобил на фирма от Кърджали, след като заплашил шофьора с оръжие. Шофьорът обаче разпознал по снимка нападателя си и така се стигнало до ареста му.", "date": "2017.08.09", "title": "Пъпеша, осъден за въоръжени грабежи, избяга от старозагорския затвор (Обновена)"}
{"url": "https://www.24chasa.bg/novini/article/6383298", "text": "Правителството одобри включването на новата Национална програма за обучение и заетост „Работа” в Националния план за действие по заетостта за 2017 г. До края на тази година инициативата ще се реализира пилотно в 14 общини с високо равнище на безработица от областите Враца, Видин и Монтана. По нея ще се осигури субсидирана заетост на около 830 безработни в периода септември – декември. Пилотното стартиране на програмата ще се финансира с 2 млн. лв., които бяха осигурени чрез оптимизация на бюджета на Министерството на труда и социалната политика. По новата програма ще се осигурява субсидирана заетост на пълно или непълно работно време. Наетите ще изпълняват различни дейности в частния сектор или общественополезни дейности към общините като ремонт на обществени сгради, комунално-битово обслужване, поддържане на недвижимо културно наследство или оказване на услуги на населението. Приоритетно в заетост ще се включват продължително безработни, безработни младежи, както и безработни, които получават социални помощи или са с основно и по-ниско образование и без професионална квалификация. Работодатели по програмата могат да бъдат частни фирми, общински администрации и предприятия, социални предприятия, неправителствени организации. Те ще получават средства за трудовите възнаграждения на наетите лица и дължимите осигуровки за сметка на работодателя, съгласно Националния план за действие по заетостта за 2017 г. Министерският съвет одобри допълнителни средства в размер на 79 942 068 лв. за увеличение на учителските заплати с 15%, считано от 1 септември 2017 г. Един от стратегическите приоритети на правителството е увеличението на инвестициите в образованието. Водеща задача е системата на предучилищното и училищното образование да бъде осигурена с мотивирани и квалифицирани педагогически специалисти. За изпълнението на тази цел е необходимо поетапно повишаване на възнагражденията на педагозите, като до края на четиригодишния мандат на управление заплатите трябва да бъдат удвоени. С друго решение бяха одобрени промени в модул „Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование“ на Национална програма „Оптимизация на училищната мрежа”. С тях се актуализират граничните стойности на разходите, извършени от съответната институция, при които се възстановява пълният размер на обезщетенията. Промяната е в съответствие с увеличението на минималната работна заплата за страната и на началните работни заплати на педагогическите специалисти в системата на предучилищното и училищното образование. Министерският съвет одобри промени в постановлението, с което са определени условията и редът за утвърждаване на броя на приеманите за обучение студенти и докторанти в държавните висши училища. Одобрени бяха и промени в Списъка на приоритетните професионални направления. Нововъведенията предвиждат да се оптимизира приемът на студенти в професионални направления и специалности от регулираните професии, които са получили положителна оценка на проекта за програмна акредитация. До изтичането на срока за искане на програмна акредитация приемът на студенти в тези професионални направления и специалности не трябва да надхвърля 30% от капацитета на съответното професионално направление или специалност, но в рамките на свободния капацитет. С промените се създава възможност министърът на образованието и науката, съгласувано с министъра на здравеопазването, да предлага на Министерския съвет при необходимост и по-голям прием в специалности от регулираните професии от професионални направления „Обществено здраве“ и „Здравни грижи“. При определянето на план-приема на висшите училища се дава възможност за взимане под внимание на оценките на Националната агенция за оценяване и акредитация след оповестяване на данните от рейтинговата система, но не по-късно от 1 януари на съответната година, за която се определя приема. Допълнен е и Списъкът на приоритетните професионалните направления с тези от област „Хуманитарни науки“ – Филология, История и археология, Философия и Религия и теология. От 150 лв. на 200 лв. се увеличава размерът на месечната стипендия на студенти-чужденци, приети за обучение в държавни висши училища съгласно актове на Министерския съвет, както и по междуправителствени спогодби за образователен, научен и културен обмен, реши правителството. Промяната е направена в ПМС 103/1993 г., с което се определят условията и редът за предоставяне на стипендии на студентите, докторантите и специализантите от държавните висши училища и научни организации. Повишаването на размера на стипендията ще допринесе за осъществяването на националната политика за привличане към родината на младите ни сънародници зад граница. То ще подпомогне повишаването на конкурентоспособността на българските държавни висши училища в условията на силна международна конкурентна среда и ще стимулира трансграничната студентска мобилност и интернационализирането на обучението в системата на българското висше образование. Тази категория студенти имат право на стипендия, която се изплаща ежемесечно в продължение на година. Обучаващите се в първи курс получават стипендията безусловно. След първата година на обучение за получаването на стипендия е необходимо средният успех от предходни два семестъра да бъде не по-нисък от добър 4,00. Броят на студентите, приети по този ред, е увеличен от 1174 през учебната 2013/2014 г. на 1700 през 2016/2017 година. По-голямата част от тях произхождат от райони с нeвисок жизнен стандарт. Ниският размер на стипендията, която беше увеличена от 105 лв. на 150 лв. през 2015 г., поставя България в неконкурентна среда спрямо съседни страни, предлагащи значително по-високи финансови стимули за студентите. Министерският съвет одобри внесената от министъра на финансите информация за касовото изпълнение на държавния бюджет и на основните показатели на консолидираната фискална програма за първото полугодие на 2017 г. По данни от месечните отчети на първостепенните разпоредители с бюджет салдото по КФП на касова основа към месец юни 2017 г. е положително в размер на 1 746,7 млн. лв. (1,8% от прогнозния БВП) и се формира от излишък по националния бюджет в размер на 1 777,7 млн. лв. и дефицит по европейските средства в размер на 31,0 млн. лева. Постъпилите приходи и помощи по КФП към юни 2017 г. са в размер на 17 481,8 млн. лв. Изпълнението на годишните разчети в групата на данъчните приходи е добро, като към полугодието са постъпили 51,9 на сто от данъчните приходи, планирани за цялата 2017 г. Неданъчните приходи остават близки до отчетените за първите шест месеца на 2016 г., докато при постъпленията от помощи се отчита намаление основно поради базов ефект в 2016 г., свързан с възстановени в началото на 2016 г. разходи от ЕК към България, които са извършени в края на 2015 г., когато бе пикът на плащанията по проектите по предходния програмен период 2007-2013 г. Поради тази причина общите приходи и помощи по КФП са номинално по-ниски от отчетените към полугодието на 2016 г., но ако се елиминира влиянието на европейските средства, на съпоставима база приходите по националния бюджет отчитат номинален ръст от 6,8 на сто. Общата сума на данъчните постъпления, вкл. приходите от осигурителни вноски, възлиза на 14 537,8 млн. лв. Съпоставено с данните към юни 2016 г., данъчните постъпления нарастват номинално със 7,8% (1 049,1 млн. лв.). Приходите от преки данъци са в размер на 2 771,0 млн. лв. или 54,4% от предвидените в разчетите за годината, като спрямо същия период на предходната година нарастват с 232,0 млн. лв. (9,1%). Приходите от косвени данъци са в размер на 7 110,3 млн. лв., което е 50,7% от разчетите за годината. Съпоставено с данните към юни 2016 г., постъпленията в групата нарастват с 275,6 млн. лв. (4%). Постъпленията от ДДС са в размер на 4 730,9 млн. лв. или 53,9% от планираните. Съпоставени с предходната година, приходите от ДДС нарастват с 375,3 млн. лв. (8,6%). Размерът на невъзстановения ДДС към 30.06.2017 г. е 64,9 млн. лева. Приходите от акцизи възлизат на 2 269,8 млн. лв. (45,1% от разчетените за годината). Постъпленията от мита са 93,2 млн. лв. или 56,1% от разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 627,9 млн. лв. или 63,4% изпълнение на годишните разчети. Приходите от социално и здравноосигурителни вноски са 4 028,6 млн. лв., което представлява 50,8% от разчетените за годината. Съпоставено със същия период на предходната година, приходите от осигурителни вноски нарастват номинално с 14,3% (504,4 млн. лева). Неданъчните приходи са в размер на 2 274,2 млн. лв., което представлява 47,8% изпълнение на годишните разчети. Приходите от помощи са в размер на 669,8 млн. лв. или 25,3% от планираните за годината. Разходите по КФП (вкл. вноската на Република България в бюджета на ЕС) към юни 2017 г. възлизат на 15 735,1 млн. лв., което е 42,8% от годишните разчети. За сравнение, разходите по КФП за същия период на 2016 г. бяха в размер на 14 638,7 млн. лева. Нарастването на разходите спрямо края на месец юни 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 г. Независимо от номиналното увеличение на разходите спрямо същия период на предходната година, съпоставено с разчетите за годината изпълнението на разходите към полугодието се развива в рамките на планираните със ЗДБРБ за 2017 г. средства. Нелихвените разходи са в размер на 14 812,4 млн. лв., което представлява 42,9% от годишните разчети. Текущите нелихвени разходи към юни 2017 г. са в размер на 13 958,8 млн. лв. (49,3% от разчета за годината), капиталовите разходи (вкл. нетния прираст на държавния резерв) възлизат на 853,6 млн. лв. (13,8% от разчетите към ЗДБРБ за 2017 г.). Лихвените плащания са в размер на 434,4 млн. лв. или 52,5% от планираните за 2017 година. Частта от вноската на Република България в бюджета на ЕС, изплатена към 30.06.2017 г. от централния бюджет възлиза на 488,3 млн. лв., което е в изпълнение на действащото към момента законодателство в областта на собствените ресурси на ЕС. Размерът на фискалния резерв към 30.06.2017 г. е 13,2 млрд. лв., в т.ч. 12,2 млрд. лв. депозити на фискалния резерв в БНБ и банки и 1 млрд. лв. вземания от фондовете на Европейския съюз за сертифицирани разходи, аванси и други. Правителството измени Общия устройствен план на Столична община в частта „Комуникационно-транспортна система – масов градски релсов транспорт” предвид изграждането на третия метродиаметър на Софийския метрополитен. Изграждането на третия лъч на столичното метро е обосновано и включено като един от най-важните общоградски проекти в новия Интегриран план за градско възстановяване и развитие на София за периода 2014-2020 г. Следващият етап от развитието на метрото – от бул. „Ботевградско шосе”, през бул. „Владимир Вазов” и центъра до ж.к. „Овча купел”, е съобразено със Стратегията за развитие на транспортната мрежа на София и нуждите на града. Съгласно одобрената Оперативна програма „Транспорт и транспортна инфраструктура”, първите два етапа на проекта са включени за финансиране по Приоритетна ос 3 „Подобряване на интермодалността при превоза на пътници и товари и развитие на устойчив градски транспорт”. След проведено обществено обсъждане е избран вариант на трасето, като при избора му е взета предвид и Прогнозата на транспорта в София за 2025 г., 2030 г., 2040 г. Така метромрежата ще се увеличи с 16 км и с 16 метростанции, като общата й дължина ще достигне 56 км. С реализацията на Линия 3 метрото ще се утвърди като основна транспортна система в София и ще допринесе за изпълнението на ключови цели за развитието на града, общината и региона – подобряване на транспортно-комуникационната система на столицата и обвързването й с републиканската магистрална инфраструктура. Изпълнението на проекта ще допринесе за осъществяването на мерки, свързани със стратегията за нисковъглеродно развитие на градските райони и смекчаване на въздействията върху изменението на климата. Правителството прехвърли безвъзмездно на община Созопол правото на собственост върху два имота с обща площ 4 дка в с. Равадиново. Терените ще се използват за изграждане на ново спортно игрище с изкуствена трева и спортни съоръжения. Съществуващата към момента спортна площадка е полуразрушена и не отговаря на действащите норми. Община Хасково получава от държавата безвъзмездно собственост имот с площ от 2,6 дка в общинския център. Теренът ще бъде използван за създаването на еко-класна стая за учениците от паралелките с профил „Природни науки“ на Природо-математическата гимназия „Акад. Боян Петканчин“. С три други решения правителството даде съгласието си „Български пощи“ ЕАД да продаде имоти на дружеството в Русе, Сливен и София. В Русе и Сливен чрез търг с тайно наддаване ще бъдат продадени гаражни помещения с обща площ от 100 кв. м, както и 2622 идеални части от поземлен имот с обща площ 8783 кв. м и четири сгради в него. В София чрез пряко договаряне със съсобственика на имота „Петтас България“ АД ще бъдат продадени неизползвани производствени постройки и складове на бул. „Ломско шосе“ №205. Имотите не са необходими за изпълнение на основните дейности на „Български пощи“ ЕАД и тяхната поддръжка е свързана с неоправдани разходи. Продажбата им е мярка за постигане на финансова стабилност на дружеството. Правителството утвърди подписаното през октомври м. г. Споразумение за партньорство по въпросите на отношенията и сътрудничеството между Европейския съюз и неговите държави членки, от една страна, и Нова Зеландия, от друга страна. Документът заменя Съвместната декларация за отношенията и сътрудничеството, приета през 2007 г. България подкрепя диалога между ЕС и Нова Зеландия и смята, че Споразумението ще послужи за основа за укрепване на отношенията и платформа за съвместни действия и задълбочаване на практическото сътрудничество както между Съюза и Нова Зеландия, така и между България и Нова Зеландия. Одобрени са резултатите от правителственото участие в сесия на Международната конференция на труда Правителството одобри резултатите от участието на правителствената част от националната тристранна делегация на България в 106-ата редовна сесия на Международната конференция на труда. Форумът се проведе в периода 5-16 юни в Женева. Сред основните теми на конференцията бяха трудовата миграция и фундаментални принципи и права на работното място. Делегатите приеха Препоръка за заетост и достоен труд. Министърът на труда и социалната политика Бисер Петков направи изказване по доклада на генералния директор на Международното бюро по труда Гай Райдър на тема „Работни места и променящия се климат: Зелена инициатива”, в което изрази подкрепата на България в борбата с климатичните промени. Правителството прие доклади за резултатите от две заседания на Съвета на Европейския съюз – на министрите на околната среда, проведено в Люксембург на 19 юни, и на министрите по заетостта и социалната политика, проведено на 19 и 20 юли в Талин. Министрите на околната среда от ЕС обсъдиха ключови въпроси, свързани с изменението на климата. Акцент в дебатите беше едностранното решение на администрацията на САЩ да се оттегли от Парижкото споразумение. Европейският съюз потвърди ангажираността си към бързото и цялостно прилагане на глобалното, правнообвързващо споразумение. ЕС е поел ангажимент за намаляване на емисиите си до 2030 г. с най-малко 40% спрямо равнищата от 1990 г. За постигането на тази цел намаляването трябва да достигне до 43% в секторите, обхванати от схемата за търговия с емисии (СТЕ) и 30% в секторите извън СТЕ – и в двата случая до 2030 г. спрямо 2005 г. Министрите обсъдиха двете законодателни предложения за намаление на емисиите в секторите извън СТЕ – Регламентът за разпределяне на усилията и Регламентът относно земеползването, промените в земеползването и горското стопанство. На срещата бяха приети и Заключения на Съвета относно Плана за действие на ЕС за природата, хората и икономиката, целящи подобряване на прилагането на директивите за птиците и хабитатите. Министрите заявиха категоричен ангажимент за защита на видовете и естествените местообитания и за постигането на напредък по пътя към целта на „Европа 2020“ за спиране и обръщане на процеса на загуба на биологично разнообразие и на екосистемни услуги. Идентифицирана беше необходимостта от актуализиране на механизмите за финансиране на мерките по прилагането на екологичната мрежа Натура 2000 – виждане, което страната ни подкрепи. Министрите по заетостта и социалната политика обсъдиха в първата си дискусия необходимостта от подобряване на баланса между професионалния и личния живот, как социалните системи успяват да отговорят на промените в традиционните типове семейства и как се отчитат потребностите на работодателите за осигуряване на рентабилност и висока продуктивност. През втората си пленарна сесия те коментираха добрите практики, подкрепящи увеличаване ролята на мъжете при полагане на грижи за възрастни или зависими членове на семейството. След проведен конкурс правителството определи „Палм Инвест“ ЕООД за концесионер на морския плаж „Бургас-север“. Договорът за концесия е за 20 години, като през това време концесионерът се задължава да извърши инвестиции в размер на 90 000 лв. без ДДС за всяка година от срока на концесията за организация на целогодишно санитарно-хигиенно поддържане на морския плаж и за стратегия за развитие и популяризация, включително спортно-развлекателна и друга дейност. Цената за ползване на чадър е от 0,01 лв. без ДДС, същата е и за шезлонг в зоната за платени плажни принадлежности на морския плаж. Размерът на концесионното плащане за всяка година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 7,03 на сто. Концесионният договор влиза в сила от 1 януари 2018 г. Правителството прие Постановление за изменение на нормативни актове на Министерския съвет, свързани с управлението на средствата от Европейския съюз. Постановлението предвижда актуализиране на нормативната уредба по отношение на наименованието на длъжността на заместник министър-председателя, който отговаря за цялостната организация и ръководство на системата за координация при управлението на средствата от Европейския съюз. Направена беше и промяна в Устройствения правилник на Министерския съвет и на неговата администрация. С нея се регламентира, че дирекция «Икономическа и социална политика» подпомага в работата му вицепремиера по икономическата и демографската политика. Правителството одобри проекта на нов закон за мерките срещу изпирането на пари и предлага на Народното събрание да го приеме. При изготвянето му е отразено съвременното европейско законодателство и Международните стандарти за борба с изпирането на пари и финансирането на терористични дейности и разпространението на оръжия за масово унищожение на Financial Action Task Force, приети през 2012 г. Както и в действащия Закон за мерките срещу изпирането на пари, е дадена дефиниция на понятието „изпиране на пари” и са изброени категориите задължени по закона субекти. Въведена е изрична дефиниция за „банка фантом” – кредитна или финансова институция, учредена в юрисдикция, в която няма физическо присъствие, включващо концепция и управление, и е необвързана с регулирана финансова група. Със законопроекта са регламентирани организацията и контролът по изпълнението на мерки за борба с прането на пари. Разширява се кръгът от мерки за превенция на използването на финансовата система за целите на изпирането на пари. Съгласно проекта те включват комплексна проверка на клиентите; събиране и изготвяне на документи и друга информация и тяхното съхраняване; оценка на риска от изпиране на пари; разкриване на информация относно съмнителни операции, сделки и клиенти; контрол върху дейността на задължените субекти и др. Разширява се и кръгът от лица, които попадат в дефиницията за видна политическа личност и спрямо които задължително се прилагат мерки за разширена комплексна проверка на клиента. С оглед промените в уредбата на мерките срещу изпирането на пари и въвеждането на изискванията на Директива (ЕС) 2015/849 са предвидени съответни промени и в Закона за мерките срещу финансирането на тероризма и в други закони. Правителството прие нов Устройствен правилник на Министерството на регионалното развитие и благоустройството. С него се оптимизират структурата и числеността на административните звена и се прецизират техните функции, като се преодолява съществуващо дублиране. Изменя се структурата на специализираната администрация. Досегашните четири главни дирекции стават две – „Гражданска регистрация и административно обслужване” и „Стратегическо планиране и програми за регионално развитие”. Специализираната администрация включва и осем дирекции: „Управление на териториалното сътрудничество”, „Търговски дружества и концесии”, „Държавна собственост”, „Устройство на територията и административно-териториално устройство”, „Технически правила и норми”, „Водоснабдяване и канализация”, „Геозащита и благоустройствени дейности” и „Жилищна политика”. Общата администрация е организирана в дирекциите „Административно обслужване и човешки ресурси”, „Финансово-стопански дейности”, „Правна”, „Връзки с обществеността, протокол и международно сътрудничество”; „Информационно обслужване и системи за сигурност” и „Обществени поръчки”. Новата регламентация на административните звена съответства на функционалната компетентност на министъра на регионалното развитие и благоустройството с цел оптимизиране на дейностите и укрепване на административния капацитет. Министерският съвет одобри допълнителни разходи в размер 5 млн. лева по бюджета на Министерството на земеделието, храните и горите. Средствата са предназначени за попълване на резерва с противоградови ракети на Изпълнителната агенция „Борба с градушките“ и за извършване на профилактика на техниката. Сумата ще бъде осигурена от резерва за непредвидени и неотложни разходи по Закона за държавния бюджет. Правителството даде съгласие „Български енергиен холдинг” ЕАД да извърши продажба на 100% от акциите на „Българска независима енергийна борса” ЕАД на „Българска фондова борса – София“ АД. Продажбата ще се извърши чрез пряко договаряне при начална цена на активите, определена от лицензиран оценител. Във връзка с дело на Европейската комисия COMP/B1/АТ.39767 БЕХ-Електричество бяха приети правно обвързващи ангажименти, с които бе прекратено производството. Те предвиждат „БЕХ” ЕАД да отдели „Българска независима енергийна борса” ЕАД от структурата си, като прехвърли собствеността върху притежаваните акции от капитала на това дружество на Министерството на финансите. Европейската комисия удължи крайния срок за прехвърляне акциите на енергийната борса до края на месец октомври 2017 г. След направено запитване от страна на БЕХ ЕАД, от ЕК бе изпратено становище, според което „Българска фондова борса – София“ АД би била по-подходящ вариант за купувач на „Българска независима енергийна борса“ ЕАД. Предложената сделка не представлява приватизация по смисъла на Закона за приватизация и следприватизационен контрол, тъй като потенциалният купувач е дружество с над 50 на сто държавно участие. Правата на държавата в него се упражняват от министъра на финансите.", "date": "2017.08.09", "title": "Вижте какво реши Министерски съвет днес"}
{"url": "https://www.24chasa.bg/novini/article/6383289", "text": "Двама джихадисти са убити, а трети - ранен и арестуван при операция на тунизийската жандармерия в планински район от страната, съобщи днес говорител на жандармеристите, цитиран от Франс прес. \"Операцията започна снощи, когато силите на реда атакуваха бандити от засада на връх Бирину в провинция Касерин и бяха убити двама терористи\", заяви говорителят Халифа Чибани пред радио \"Шемс\", цитирано от БТА. Тази сутрин на разсъмване е арестуван и трети бандит, ранен по-рано от жандармеристите, който е \"в твърде критично състояние\". Самоличността на двамата убити джихадисти предстои да бъде установена. Операцията в района продължава, допълни говорителят. След революцията от 2011 г. в Тунис започна да се шири джихадистко движение, чиито бойци са убили вече десетки войници и полицаи, а също така мирни местни жители и чуждестранни туристи. Джихадистките групировки, действащи главно край границите с Алжир и Либия, са свързани с организациите \"Ислямска държава\" и \"Ал Каида в ислямския Магреб\". Извънредното положение в Тунис още не е отменено, но властите твърдят, че са постигнали значителни успехи в борбата с тероризма, припомня АФП.", "date": "2017.08.09", "title": "Убиха двама джихадисти при операция на тунизийската жандармерия"}
{"url": "https://www.24chasa.bg/novini/article/6383321", "text": "На 89-годишна възраст вчера почина известният художник проф. Михаил Карапаунов. , съобщиха от пресцентъра на Община Смолян. През 2005 г. той бе удостоен със званието „Почетен гражданин на Смолян”. Проф. Карапаунов е роден през 1928 г. в село Момчиловци. Основното си образование завършва в родното селище, а средното в Гимназията – Райково. През 1948 г. е приет в Националната художествена академия – София и е ученик на проф. Илия Петров. Завършва специалността „Живопис” през 1954 г. при проф. Дечко Узунов. Пет години работи в Студиото на военните художници, а от 1961 г. е преподавател в Националната художествена академия. През 1973 г. е хабилитиран доцент, а от 1985 г. е професор по живопис и рисуване. Два мандата е избиран за декан и зам.- декан на Факултета за изящни изкуства. Художникът – педагог Михаил Карапаунов участва активно в живота на СБХ. Негови картини се съхраняват в много галерии, включително и в Националната художествена галерия – София. Участвал е в колективни изложби в Москва, Букурещ, Будапеща, Прага, Берлин и др. Той е създател на първата селска художествена галерия в родното му село Момчиловци. Кметът Николай Мелемов и ръководството на община Смолян изказват съболезнования на семейството и близките на проф. Карапаунов. Човек си отива от този свят, но това което е създал остава завинаги и напомня за него.", "date": "2017.08.09", "title": "Почина известният художник проф. Михаил Карапаунов"}
{"url": "https://www.24chasa.bg/novini/article/6383315", "text": "Френският министър на отбраната Флоренс Парли осъди нападението, извършено срещу група военнослужещи в парижко предградие, като „страхлив акт“, предава AFP, цитира \"Фокус\". Инцидентът, описан от полицията като съзнателен, „няма да подкопае решимостта на войниците да работят за сигурността на французите\", се казва в изявление на Парли.", "date": "2017.08.09", "title": "Военният министър на Франция: Нападението на войниците е \"страхлив акт\""}
{"url": "https://www.24chasa.bg/novini/article/6383329", "text": "Министерският съвет одобри допълнителни разходи в размер 5 млн. лева по бюджета на Министерството на земеделието, храните и горите. Средствата са предназначени за попълване на резерва с противоградови ракети на Изпълнителната агенция „Борба с градушките“ и за извършване на профилактика на техниката. Сумата ще бъде осигурена от резерва за непредвидени и неотложни разходи по Закона за държавния бюджет.", "date": "2017.08.09", "title": "Правителството отпуска допълнителни 5 млн. лева за защита от градушките"}
{"url": "https://www.24chasa.bg/novini/article/6383330", "text": "До петък в Сърбия ще бъде много горещо, в повечето места максималните температури ще бъдат от 37 до 40 градуса, очакват се и тропически нощи с минимални температури над 20 градуса, съобщи сръбският метеорологически институт, предаде БТА. В по-голямата част от страната е в сила червен код за особено опасно време. Оранжев код е в сила в Белград и източна Сърбия. До петък максималната температура в Белград ще бъде около 39 градуса, а минималната - около 25. Луцифер се върна и в Босна и Херцеговина, където температурата също е около 40 градуса, съобщава вестник \"Блиц\".", "date": "2017.08.09", "title": "Червен код за опасно горещо време в някои части на Сърбия"}
{"url": "https://www.24chasa.bg/novini/article/6383331", "text": "Продължава издирването на жената, която се удави на 6 август в местността „Руски плаж“ в Козлодуй. Гранични патрули от Румъния намериха две тела в района срещу село Остров, като първоначално се смяташе, че едното тяло е възможно, да е на жената, загинала в инцидента – А. Илиева. След извършени експертизи от румънските власти на намерените две тела в румънския участък на река Дунав, става ясно, че удавилите се са 8-годишно дете и мъж на средна възраст, а тялото на удавилата се жена в Козлодуй продължава да се издирва от българските гранични патрули. Семейството на жената е уведомено, а братът на удавилата се Даниел Илиев, моли всички власти и институции да продължат издирването на сестра му. Граничните полицаи са поискали информация за отличителни белези на жената, по които да е възможно идентифициране, разказаха близките.", "date": "2017.08.09", "title": "Откриха на румънския бряг удавили се в Дунав, но сред тях не  била жената от Козлодуй"}
{"url": "https://www.24chasa.bg/novini/article/6383366", "text": "\"В момента правим по-засилена кампания за премахване на сухи и опасни дървета. До края на месец август тя трябва да приключи\", каза пред журналисти Димитър Данчов, директор на дирекция „Зелена система“ към Столична община, след като екипите на дирекцията премахнаха сухо дърво на бул. „Христо Ботев“, предаде „Фокус“. „Целогодишно Столична община извършва премахване на сухи и опасни дървета, както и кастрене на такива със сухи клони, а също така и резитби за оформяне на короната на дърветата“, обясни Данчов. По думите му тези манипулации се извършват, както по улици и булеварди, така и в паркове и градини, в детски градини и училища. „По улиците и булевардите тази манипулация е по-интензивна, тъй като гледаме да контролираме короните на дърветата там, където има контактна мрежа на електротранспорта, за да не се получават инциденти“, отбеляза Димитър Данчов. „Готвим процедура за избор на изпълнител за обследване на опасните дървета в столицата, тъй като има много, които са видимо здрави, но вътрешно имат различни загнивания. С томографски апарат това ще може да се проследи и да се установи кое дърво е опасно и кое не. Подготвяме и кампания за почистване на сухите и опасни дървета в част от Борисовата градина, която предстои да се изпълни до края на годината“, обясни той, като уточни, че до края на месеца предстои да започне маркирането на сухите и опасни дървета в Борисовата градина, след което междуведомствена комисия в разширен състав ще одобри маркирането и ще се пристъпи към премахване.По думите на Данчов високите температури оказват влияние за изсъхването на дърветата, но не е единственият фактор. „Дърветата са живи организми, при тях протичат определени процеси и ежегодно има изсъхнали, но ние следим растителността в София и изготвяме експертни оценки.\" Той отбеляза още, че дърветата, с които имаше инциденти в последните дни, не са били обследвани и са изглеждали видимо здрави. „За частните имоти собствениците са длъжни да се грижат и стопанисват такива дървета, те трябва да информират районната администрация, от която да изискат разрешително и да бъдат премахнати“, уточни още Данчов.", "date": "2017.08.09", "title": "Премахват сухите и опасни дървета в столицата"}
{"url": "https://www.24chasa.bg/novini/article/6381990", "text": "3 г. условно за убийство, пък било то и по непредпазливост, как ще се отрази това върху другите членове на обществото? Този въпрос задават трима върховни съдии, които за втори път върнаха делото за убийството на 30-годишния художник Цветомир Христов на Варненския апелативен съд, за да промени наказанията. Подсъдими са перничанинът Ивайло Първанов и софиянецът Васил Гергински. Според прокуратурата те пребили Цветомир с ритници и юмруци в разгара на тридневно технопарти на Камен бряг в края на август 2011 г. Причината - той ги замерял с хляб, сирене и пластмасова бутилка и ги предизвиквал, защото бил употребил алкохол и марихуана. Бил отчаян от раздялата с приятелката си, и прегрял от жегата. По това време Ивайло и Васил са на 27 и на 26 г. Занимават се с компютри. Вече 6 г. след смъртта на Цветомир, който Делото се прехвърля между апелативния съд във Варна и Върховния касационен съд (ВКС). Основната причина са леките присъди, които магистратите в морския град дават на Ивайло и Васил. Двамата получават по 3 г. условно от няколко съдебни състава. Първо в Добричкия окръжен съд през 2014 г., после наказанията им са потвърдени от апелативния съд във Варна два пъти. През пролетта на м.г. делото за първи път стигна до ВКС, който го върна с указание да се увеличат наказанията. Въпреки това обаче присъдите са потвърдени. Мотивът е - Ивайло и Васил можело да се поправят и без да лежат в затвора. Имали много добри характеристични данни, работели и не били физически силни. Дори напротив - Васил Гергински бил слаб, дребен, с очила, още от дете страдал от астигматизъм. Имал и голям диоптър - 7,5, поради което не бил заплаха дори за ученик в прогимназията. През пролетта на тази година ВКС отново върна делото във Варна, като отбеляза, че указанията, които са дали на техните колеги, изобщо не са изпълнени. “Втората инстанция е проявила избирателност и превратност при оценката на доказателствата”, смята ВКС. Варненските съдии дори били на мнение, че Понеже освен кървящия нос нищо друго не показвало, че Цветомир е наранен тежко, а Ивайло и Васил били млади, “нямали подходящ социален опит” и поради това не може да се твърди, че са проявили коравосърдечност и незаинтересованост, казват съдиите от Варна. “При умишлено нанесена тежка телесна повреда, в резултат на която е последвала смърт по непредпазливост, подсъдимите предвиждат тежкото увреждане на здравето на жертвата, съзнават общественоопасния характер на деянието и искат настъпването на общественоопасните последици”, смятат обаче върховните съдии. На 7 юли Варненският апелативен съд за трети път гледа делото за убийството на Цветомир. Сега се чака решението. Първата и последна среща на художника, който е родом от Нова Загора, но живее в София, с Ивайло и Васил е на 29 август 2011 г. на технопартито на Камен бряг. Неговата палатка била в съседство с тяхната. Денят не започнал добре за Цветомир. След като се посдърпал с приятелката си, я изпратил за София. Бил разстроен. После с още четирима младежи седнал на скалите и пил мастика. Около 14 ч художникът се върнал в палатката си, държейки в едната си ръка полупразната бутилка. Час по-късно, чувствайки се самотен, Цветомир се спречкал с компанията на Ивайло и Васил, които обядвали наблизо. Във въздуха полетели камъни и празна пластмасова бутилка от минерална вода, които Цветомир метнал по съседите си. Ивайло го попитал какво иска. Цветомир изломотил ругатня. Ивайло не му останал длъжен, станал от мястото си и се изправил срещу художника. Двамата се сдърпали и си разменили удари. Васил също не останал безучастен и избутал Цветомир към палатката му. Според младежите художникът продължил да ги обижда, но докато ги наричал “шибаняци”, се строполил на земята. Успял обаче да се изправи и се насочил към Васил, който се обърнал с гръб, за да свали инстинктивно очилата си. Ивайло, който е поне два пъти по-едър от тежащия около 50 кг Цветомир, му направил захват на ръцете и го съборил на земята. Васил му хванал краката, за да не рита. Намесил се и приятелят им Христо Павлов, който е свидетел по делото. Пред разследващите той признал за побоя, после отричал. Ден след побоя, на 30 август, Христо бил разпитван два пъти. Първо в 13,50 ч, когато твърдял, че заедно с Васил и Ивайло “малко го понаритали”. По време на втория разпит, започнал в 17,30 ч, подробно описал какво е станало. “Тримата го бяхме заобиколили и който където му беше удобно го риташе. Целта ни беше с шутове да го закараме до палатката му и най-накрая да миряса. бяхме наредени в една линия, като в началото аз бях по средата. Докато го ритахме, той не се търкаляше в права линия към палатката си и ние си сменяхме местата, за да можем да го ритнем удачно. Мъжът се опита един - два пъти да се изправи на крака, но ние го сваляхме на земята с удари с крака. Забелязах, че му тече кръв от носа”, разказва Христо. “Апелативният съд обаче не обсъжда тези показания, а само констатирал, че и той го ритнал”, отбелязват върховните съдии. С бутане, дърпане и удари младежите отдалечили Цветомир на 4-5 метра. Две от момичетата от компанията на Ивайло и Васил тръгнали да викат полиция. Цветомир се разгневил, че го гонят, станал и се запътил към групата. Грабнал един плик с храна и го метнал. Във въздуха се разхвърчали хляб и сирене. Младежите отново се нахвърлили върху него. След 20 мин пристигнали и полицаите. сложихме го да си легне”, казали от компанията на Ивайло и Васил на униформените. Единият от тях се приближил към Цветомир и го видял да лежи край палатката си със затворени очи, а по носа му имало засъхнала кръв. Полицаят го побутнал, но Цветомир реагирал едва на 6-ия път, надигнал се и седнал, като напсувал униформения. Той го попитал за името, но художникът изломотил нещо. Изправил се, пъхнал главата си в палатката и се завил с част от платнището. Полицаите предупредили младежите да го оставят да се наспи и си тръгнали. След десетина минути Цветомир станал и олюлявайки се, се отправил към близката сцена, пред която имало паркирани камиони. Няколко пъти падал, ставал и сочел с ръце към компанията. Там, припаднал, го намерил французин, който в 16,06 ч се обадил на тел. 112. На помощ се притекло и друго момче, което в 16,17 ч също позвънило на спешния номер. Бърза помощ откарала Цветомир, който бил в кома, в спешния център в Каварна, оттам го транспортирали до болницата в Добрич, а след това в болница “Св. Анна” във Варна. В линейката по пътя за Добрич от устата му започнала да излиза бяла пенеста и слузеста секреция, която постепенно се засилила. По спешност в болницата в Добрич му направили неврохирургична операция, за да премахнат хематом върху твърдата мозъчна обвивка. Експертизата показала, че Цветомир е имал контузия на мозъка в лявото слепоочие, контузия в лявата част на тила и мозъчния ствол, кръвоизлив под твърдата мозъчна обвивка, кръвоизлив под меките мозъчни обвивки, оток на мозъка, контузия на бял дроб, счупване на три ребра, оток на белите дробове, охлузвания и кръвонасядания по лицето, тялото и крайниците. На 8 септември 2011 г. художникът починал. Според съдебните лекари Цветомир е понесъл най-малко 4 силни удара в главата и поне 5-6 по тялото и крайниците. Боят продължил с прекъсвания около час и половина. Сега предстои поредното решение на апелативния съд във Варна, а после последната дума има ВКС, който по закон повече не може да връща делото, а трябва да излезе с решение.", "date": "2017.08.09", "title": "6 години няма наказани за убийство с ритници на художник на Камен бряг"}
{"url": "https://www.24chasa.bg/novini/article/6383383", "text": "В изключително тежко състояние е 56-годишната шофьорка на форд, с който отне предимство тази сутрин на бус и пострада тежко. Това стана на околовръстния път до Пловдив на разклона за с. Златитрап.  Състоянието й е критично, казаха от университетската болница. Тя е със счупен таз, шиен прешлен, три ребра, разкъсана диафрагма и стомах. Медиците не се наемат да правят прогнози. Извършват й се животоспасяващи операции. Заедно с нея в колата е имало и 76-годишна жена. На нея й е оказана помощ, но още на мястото на инцидента тя е била на крака. Докато шофьорката на форда е изнесена с носилка след продължително рязане на ламарините на колата й.", "date": "2017.08.09", "title": "Блъсната жена до Пловдив със счупен таз, шиен прешлен, ребра и разкъсан стомах"}
{"url": "https://www.24chasa.bg/novini/article/6383382", "text": "Политиката на военен неутралитет, която Сърбия провежда, дава възможност армията да участва в различни военни учения едновременно, пише белградският \"Blic\" и припомня, че в момента сръбски военни части участват в маневрите на страните от НАТО \"Platinum Lion 17.2\" на територията на България, както и в съвместни учения с руската армия в Ленинградска област, предаде \"Фокус\". \"Blic\" съобщава, че 21-ви батальон от 2-ра бронирана бригада на Сръбската армия в продължение на седмица тренира на полигона Ново село, край Сливен, заедно с 800 военнослужещи от България, Албания, Македония, Черна Гора, Молдова, САЩ, Румъния, Словения и Украйна, в рамките на учението \"Platinum Lion 17.2\", организирано от европейското командване на войските на САЩ. По същото време 70 сръбски военнослужещи от 37-ми механизиран батальон на бронетанковите войски участват в тактическо военно учение с бойни стрелби на руския Западен военен окръг на полигона \"Кириловски\" във Виборгския район на Ленинградска област. Според изданието едновременното участие във военни учения на НАТО и Русия се дължи единствено на политиката на военен неутралитет, която страната спазва през последните години. В заключение \"Blic\" цитира мнението на професора от Института по сигурност, Зоран Драгишич, според който „политиката на неутралитет на Сърбия зависи от отношенията между САЩ и Русия, които за съжаление в момента са лоши\".", "date": "2017.08.09", "title": "Сръбската армия тренира на два фронта - с НАТО и с Русия"}
{"url": "https://www.24chasa.bg/novini/article/6383391", "text": "През периода януари-май 2017 г. износът на България за ЕС се увеличава с 10.8 на сто спрямо същия период на 2016 г. и е на стойност 13 283.0 млн. лева, показват предварителни данни на Националния статистически институт, цитирани от БТА. През май 2017 г. износът за ЕС нараства с 19.5 на сто спрямо същия месец на предходната година и е в размер на 2864.4 млн. лева. Вносът на България от ЕС през периода януари-май 2017 г. се увеличава с 13 на сто спрямо същия период на 2016 г. и е на стойност 14 912.7 млн. лв. по цени CIF. През май 2017 г. вносът на България от държавите - членки на ЕС, нараства с 20 на сто спрямо същия месец на предходната година и е в размер на 3154.2 млн. лева. Външнотърговското салдо (износ FOB-внос CIF) на България с ЕС за периода януари-май е отрицателно и е на стойност 1629.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 914.2 млн. лева.", "date": "2017.08.09", "title": "Износът на България за ЕС се увеличава с 10.8 на сто за януари-май"}
{"url": "https://www.24chasa.bg/novini/article/6383401", "text": "Руса жена обикаля нощно време във Варна и чупи чистачките и огледалата на паркираните в района на Червения площад коли. За това информира  Жителите на Варна вече се организират да намерят извършителката, за която се знае, че вандалства между 3 и 4 часа през нощта. Обикаля района и троши автомобилите наред.", "date": "2017.08.09", "title": "Агресивна жена вандалства в центъра на Варна"}
{"url": "https://www.24chasa.bg/novini/article/6383403", "text": "\"Пострадалият от удар от мълния може да се възстанови на 100%, ако оживее\", каза в интервю за „Фокус“ доцент д-р Мая Аргирова, координатор на Специализирания комплекс по изгаряния и пластична хирургия в УМБАЛ „Пирогов“. Тя уточни, че случаите, в които пострадалите от мълния не загиват на мястото на инцидента, са изключително редки. „Смъртността е висока и варира в отделните страни по данни около 10%. Но това са трудно обработвани статистически данни, защото честотата не е голяма. За моята дългогодишна практика в нашия център съм виждала четири или пет случая на оцелели. Възстановяването винаги е бавно, продължително и със съответните реконструктивни операции. Това обикновено са дълбоки изгаряния и много от тях например ако са в лумбо-сакралната област (кръстната област), могат да засегнат и гръбначния мозък. И протичат с неврологични усложнения, които обаче са обратими и при правилно поведение и познаване на проблема могат да се възстановят дори на 100% като двигателна активност“, каза д-р Аргирова. По думите й зоните, които най-често се засягат при удар от мълния, са краката и гръбначния стълб. „Клиничният ход на тези изгаряния е от типа на високоволтовите електрически изгаряния. Затова понякога под видимо здравата кожа може да има увредени и цели мускулни групи, съдове, нерви, кости и стави, както и дълбоко лежащи вътрешни органи. Наблюдавали сме изгаряния и на стомаха. Вътрешните поражения не могат да се преценят веднага и се установяват във вторичния преглед при специализирания център или окръжната база, където се транспортират тези пациенти. Може да има засягане на всички вътрешни органи – дори и на бъбреците“, обясни д-р Аргирова.", "date": "2017.08.09", "title": "Пострадалият от удар от мълния може да се възстанови напълно, ако оживее"}
{"url": "https://www.24chasa.bg/novini/article/6383406", "text": "В сряда Германия призова Северна Корея и Съединените американски щати да покажат „сдържаност\" след апокалиптичните заплахи, които Вашингтон и Пхенян си размениха, предава Франс прес, цитирана от Фокус. „Наблюдаваме нарастващата реторическа ескалация относно Корейския полуостров с най-голяма загриженост\", подчерта пред репортери говорителят на външното министерство в Берлин Мартин Шефер. „Ето защо призоваваме всички страни към сдържаност“, допълни Шефер.", "date": "2017.08.09", "title": "Германия: Призоваваме САЩ и Северна Корея към сдържаност"}
{"url": "https://www.24chasa.bg/novini/article/6383420", "text": "Кметът на тосканския курортен град Виареджо Джорджо де Гингаро беше изгонен от местен ресторант, тъй като бил облечен неприлично за стила на заведението. Кметът вечерял с жена си и с приятели на терасата на ресторант до пристанището и бил облечен като за свободното си време с риза и спортни бермуди. „Бях поканен любезно да напусна заведението. Признавам, че беше доста унизително”, написа кметът в личния си профил във Фейсбук. Той публикува и снимката си от вечерта, питайки дали наистина е бил облечен толкова зле. Според кмета на Виареджо той бил принуден да си отиде, въпреки че никъде в заведението не било написано, че е забранено да се вечеря без дълги панталони. „При това положение трябваше да си тръгна засрамен, извинявайки се на приятелите ми”, написа още кметът. „Не знаех, че съществуват толкова железни правила през август в заведенията до пристанището, но не ми остава нищо друго, освен да приема това. Питам се как човек, който влиза там, може да го знае, след като не е написано никъде”. По ирония на съдбата именно в деня, в който станала случката с кмета, във Виареджо влязъл в сила регламент, подписан от кмета, за приличието, което трябва да се спазва в града. Предвидени са глоби за хората, които се разхождат голи до кръста след напускането на плажовете.", "date": "2017.08.09", "title": "Ресторант от Виареджо изгони местния кмет, бил по бермуди"}
{"url": "https://www.24chasa.bg/novini/article/6383426", "text": "Последните посещения в Скопие на Върховния представител на Европейския съюз по въпросите на външните работи и политиката на сигурност Федерика Могерини и комисарят по разширяването Йоханес Хан ясно показват цялостната и постоянна ангажираност към Македония и региона. Това пише самата Могерини в отговора до евродепутата и заместник-председател на Европейския парламент Димитрис Пападимулис, който отправи писмен въпрос във връзка със ситуацията в Македония, предава скопският телевизионен канал „Алсат-М“, цитиран от Фокус. Пападимулис изпрати писмото на 4 май и в него подчерта, че „Македония е подкопана от продължителна политическа нестабилност, с политически и междуетнически раздор, който се влошава\". В текста Пападимулис подчертава, че „се засилва климата на политическо съперничество, съществува непрекъсната несигурност по въпроса за сформиране на правителство, медиите се опитват да се заглушат, независимостта на съдебната власт е под въпрос, а насилието и сблъсъците ескалират\". Той добавя, че ситуацията в Македония „влошава и националистическата и иредентистичка реторика на албанския премиер Еди Рама и политиката на Косово, които се опитват да отвлекат вниманието на обществото от истинските проблеми като бедността и корупцията\". „Тези явления застрашават стабилността и развитието на страните от Западните Балкани, както и техния европейски път“, бе заключението на Пападимулис. Отговорът на Могерини е с дата от 27 юли, но гръцкият евродепутат съобщи за него в сряда, 9 август. В него се отбелязва, че „присъствието и ангажимента на ЕС за страните от Западните Балкани е от жизненоважно значение за мира и стабилността в региона и неговото икономическо възстановяване\". „В този контекст, ЕС изрази готовност да сътрудничи с новото правителство на бившата югославска република Македония, която вече направи положителни стъпки към стабилизиране на отношенията със своите съседи“, казва Могерини в отговора си. Тя добавя също, че представителите на ЕС в техните изявления, но и в преките контакти с политическите лидери, постоянно предупреждават, че трябва да се избягват всякакви провокативни изказвания. „ЕС насърчава мира, помирението и регионална стабилност чрез диалог и консенсус, и ще продължи да го прави“, подчертава още Могерини.", "date": "2017.08.09", "title": "Могерини: ЕС показа цялостната си ангажираност към Македония и региона"}
{"url": "https://www.24chasa.bg/novini/article/6383464", "text": "Белгийският министър на земеделието Денис Дюкарм заяви в сряда, че Нидерландия е открила потенциално вредни инсектициди в яйцата още през ноември 2016 г., девет месеца преди избухването на скандала в Европа, предава AFP, съобщи \"Фокус\".", "date": "2017.08.09", "title": "Холандия е открила инсектициди в яйцата още през ноември 2016 г."}
{"url": "https://www.24chasa.bg/novini/article/6383509", "text": "Продължава сагата с българите, измамени с почивки в Гърция. Повече от месец, след като ви разказахме за случая, броят на излъганите е нараснал в пъти, а парите не са им върнати, информира  Те са направили ранни заявки за почивка в южната ни съседка чрез агенция \"Мадес Травел\" и малко преди да заминат, са получили обаждане за презастъпване на резервациите. 20 души от Добрич са изгорели общо с шест хиляди лева. Междувременно сайтът за резервации продължава да работи и приема заявки, въпреки че от Комисията за защита на потребителите са сезирали ГДБОП. Министърът на туризма Николина Ангелкова каза, че проверката по случая ще приключи до дни.", "date": "2017.08.09", "title": "Сайт измамник продължава да продава почивки, потърпевши не си получават парите"}
{"url": "https://www.24chasa.bg/novini/article/6383524", "text": "Митничари задържаха 5,2 кг. хероин на митница Аерогара София. Това съобщават от Агенция \"Митници\". Наркотичното вещество е открито в регистрирания багаж на пътник, български гражданин, пътуващ от София за Мадрид. По случая е образувано досъдебно производство по описа на митница Аерогара София, като разследването е под ръководството на Софийска градска прокуратура, се посочва в информацията. Пътникът е задържан с постоянна мярка за неотклонение \"задържане под стража\". Повдигнато му е обвинение за опит за контрабанда. За нуждите на съдопроизводството задържаният хероин се оценява на около 500 000 лева, а на нелегалния пазар стойността на подобно количество надминава 1,2 млн. лв.", "date": "2017.08.09", "title": "Митничари задържаха 5,2 кг хероин на летище София (Снимки)"}
{"url": "https://www.24chasa.bg/novini/article/6383721", "text": "В сряда американският президент Доналд Тръмп увери, че ядреният арсенал на САЩ е „по-мощен от всякога\", отправяйки по този начин ново предупреждение към Северна Корея да се въздържа от провеждането на ядрени изпитания, предава AFP, цитирано от \"Фокус\". „Първата ми заповед като президент бе да обновим и модернизираме нашия ядрен арсенал. Сега той е далеч по-силен и по-мощен от всякога\", пише Тръмп в социалната мрежа „Туитър“, добавяйки: „Надяваме се никога да не използваме тази власт\".", "date": "2017.08.09", "title": "Доналд Тръмп: Американският ядрен арсенал е по-мощен от всякога"}
{"url": "https://www.24chasa.bg/novini/article/6383732", "text": "Катар обяви днес, че ще премахне входните визи за гражданите на 80 държави, за да стимулира туризма и въздушния си транспорт, предаде Франс прес, цитирана от БТА. Съобщението бе направено по време на пресконференция на началника на авиокомпания \"Катар еъруейз\" Акбар ал Бакер и представители на министерствата на туризма и на вътрешните работи. \"Премахването на визите ще направи Катар най-отворената страна в региона\" към чуждестранни туристи, обясни представителят на министерството на туризма Хасан ал Ибрахим. Катар няма репутацията на топ туристическа дестинация като Дубай с неговите търговски центрове и развлечения. Гражданите на 80-те страни, сред които и България,  ще трябва да представят при пристигането си валиден международен паспорт, за да бъдат допуснати на територията на Катар, съобщи представителят на вътрешното министерство Мохамед Рашид ал Мазруи. Гражданите на 33 страни, сред които и Бълария, ще имат правото да останат в Катар 180 дни без виза, а тези на останалите 47 страни ще могат да пребивават там 30 дни. Ливан е единствената арабска държава, извън Персийския залив, фигуриращ в списъка с 80 страни, публикуван след пресконференцията. Останалите са европейските държави членове на Шенген, както и западни, латиноамерикански и азиатски страни. Шефът на \"Катар еъруейз\" каза, че неговата компания ще извлече ползи от тази мярка, която влиза в сила незабавно, и допълни, че през тази година ще бъдат открити 62 нови дестинации. Катарските съседи Саудитска Арабия, Обединените арабски емирства и Бахрейн скъсаха дипломатическите си отношения с Доха на 5 юни. Те затвориха сухопътните, морските и въздушните си граници с Катар и го обвиниха в подкрепа за тероризма и в близки отношения с Иран, големия противник на Рияд. Катар отхвърли тези обвинения.", "date": "2017.08.09", "title": "Катар премахва входните визи за гражданите на България и още 79 държави"}
{"url": "https://www.24chasa.bg/novini/article/6383736", "text": "Служители на РУ Монтана разкриха 4-ма участници в схеми на 4 телефонни измами, извършени на територията на гр. Монтана през месеците януари и февруари тази година. Потърпевшите били заблудени, че оказват съдействие на полицията за залавяне на телефонни измамници. Криминално проявените С.Г. на 19 години и Д.В.21 годишен, и двамата от гр. Козлодуй, са уличени в участие в 3 измами. На 24.01.17 г. 67-годишна жителка на областния град предоставила парична сума в размер от 6 750 евро. На 06.02.17 г. 77-годишен жител бил измамен и хвърлил през балкона на апартамента си сумата от 2 400 лв. На 08.02.17 г. 89-годишен жител на областния град предоставил всичките си налични спестявания, като първоначално пуснал през балкона на жилището си найлонов плик, съдържащ 2 златни моста 22 карата, 30 грама, а по-късно пуснал втори плик, съдържащ сумата от 950 лв. Криминално проявените И.Б. на 29 г. и З.Д. 25 годишен, и двамата от гр. Карлово, са уличени в участие в една измама. На 14.02.17 г. 81-годишна жителка на Монтана била заблудена, че оказва съдействие на МВР за залавяне на телефонни измамници и първоначално пуснала през балкона на жилището си найлонов плик, съдържащ сумата от 11 360 лв, а впоследствие на следващия ден оставила втори плик, съдържащ сумата от 23 500 лв до кофа за боклук на ул. \"Веренишка\". Работа по случаите продължава РУ Монтана.", "date": "2017.08.09", "title": "Спипаха 4-ма апаши, участвали в телефонни измами"}
{"url": "https://www.24chasa.bg/novini/article/6383730", "text": "Само за няколко часа гръцките власти арестуваха трима български граждани на Промахон за нелегален внос на акцизни стоки, съобщава  . В личните автомобили на задържаните са намерени туби с бензин и по 20 литра алкохол. Наложена им е глоба, като са конфискувани и автомобилите. Беше арестуван и грък, който пренася нелегално цигари. От полицията съобщават, че проверките на границите се извършват денонощно и опитите да се внесе акцизна стока през нощта са безсмислени. В същото време стачка анулира търга за втора каса за пътна такса по пътя Промахон – Солун. Работещите в магистралната компания \"Егнатия одос\" с протестите си принудиха правителството да оттегли търга за каси при Стримонико – в близост до Серес, което щеше да оскъпи двойно преминаването. Няма да се строят и още тол каси при Кавала.", "date": "2017.08.09", "title": "Още трима българи са арестувани в Гърция"}
{"url": "https://www.24chasa.bg/novini/article/6383746", "text": "Жена е с опасност за живота, след като е била ударена с брадва на ул. „Хан Кубрат”, съобщиха от пресцентъра на МВР, предаде \"Фокус\". Столични полицаи задържаха 33-годишен мъж за криминално престъпление. Тази сутрин, около 4.25 часа, в полицията постъпил сигнал за разпра на ул. „Хан Кубрат”. На адреса незабавно били изпратени екипи на полицията и Спешна помощ. По първоначални данни, след възникнал скандал мъж ударил с брадва 48-годишна жена. Пострадалата незабавно била транспортирана в болнично заведение, настанена е за лечение с опасност за живота. В резултат на бързи оперативно-издирвателни действия е задържан извършителят на деянието – 33-годишен мъж от София. Работа по изясняване на всички факти и обстоятелства около инцидента продължава в рамките на образуваното досъдебно производство, под надзора на прокуратурата.", "date": "2017.08.09", "title": "Жена е с опасност за живота, след като е била ударена с брадва в София"}
{"url": "https://www.24chasa.bg/novini/article/6383742", "text": "Френските сили за сигурност простреляха и арестуваха лицето, заподозряно за  предава Франс прес, цитирана от Фокус. Мъжът, който е на възраст между 30 г. и 40 г., е заловен на магистрала северно от френската столица в същото превозно средство, използвано за нападението срещу войниците, разкриват източници от органите за сигурност, пожелали анонимност.", "date": "2017.08.09", "title": "Арестуваха нападателя, ранил шестима военни край Париж (Видео)"}
{"url": "https://www.24chasa.bg/novini/article/6383456", "text": "Дъщеря на член на мароканските служби за сигурност попада в къща с манчестърските жени-атентатори, както и с най-страшната терористка в света -т.нар \"Бяла вдовица\" от Кент. Едва след 3 години успява да избяга.  Ислам Митат израства в Оуда, Мароко. Мечтаела за кариера на моден дизайнер и искала да пътува по света, заедно със съпруга си. Тя - млада студентка по физика, животът й вървял по вода. На 20 години била обсебена от модата и омъжена от 3 месеца. Един ден съпругът й Ахмед споделил, че има изненада за нея. Той й заявил, че е подал документи, които ще им позволят да живеят в Обединеното кралство. Младото момиче се зарадвало, нямало търпение да започне нов живот с 25-годишния Ахмед, разказва \"Дейли Мейл\". Двамата се запознават в сайт и не след дълго бизнесменът я посетил в дома й в Мароко. Тогава той поискал ръката й от родителите й. Преди Великобритания, мъжът й обяснил, че ще трябва да се преместят в Турция, където той има работа. Това пътуване за нея обаче се оказало пътуване към ада. Днес, 3 години по-късно, тя е ужасена за живота си. Оказва се, че изобщо не е имало план младата девойка да замине за Великобритания - всичко е било лъжа. Вместо това, Ахмед Халил принудил 20-годишното момиче да го придружи в Сирия и да живее в центъра на т.нар. \"халифат\" на Изида – държава, която е ръководена от терористична организация. Там той става джихадист. Ужасена и отделена от приятелите и семейството си, Митат нямала друг избор и заживява, заедно с други жени от \"Изида\" - Бялата вдовица, както и с известни терористки от Манчестър. При пристигането си в Истанбул, Митат била преместена на друг полет до Газиантеп, Турция, на границата със Сирия, и закарана в къща, пълна с жени и деца. Там, разговаряйки с другите жени, тя научила истинските намерения на Ахмед. Тя му казала, че иска да живее нормално, не желаела такъв живот, но той й отвърнал: \"Ти си моя съпруга и трябва да ме слушаш.\" Двойката се заселила в къща за гости в град Джераблус, Сирия, преди да се премести в къща с брата на Ахмед, също джихадист, и неговата съпруга Салма, която прекарва голяма част от времето си със сестра си - Захра. Салма и Захра са добре познатите близначки \"Терористки\". \"По-късно от новините разбрах, че това са те. Спомням си как майка им дойде да ги моли да се върнат, но беше арестувана и оставена в плен в продължение на 40 дни, преди да я изпратят вкъщи.\" Близначките отлично боравели с калашници и нямали намерение да се връщат в родината им. Ислямските бойци вярват, че е тяхно право да имат две или повече жени. Митат казва, че една от близначките е имала скандали със съпруга си, тъй като той е искал втора съпруга. Момичето споделя още: „По-лошото е, че видях как пребиват жените, които са им сексуални робини. Изнасилват ги зверски. Един ден видях Язида и сина й, който беше пребит от съпруга на Салма, но в къщата на Захра. Отидох при нея и я попитах:\"Защо съпругът ти преби така това дете?', а тя ми отговори: \"Той не ми е съпруг, аз съм негова робиня\", нямах идея какво означава това.\" Когато Ахмед бил убит в битка, Митат била принудена да се омъжи още два пъти, а след това родила и още 2 деца. \"Храната беше оскъдна, често нямаше електричество или вода, а отвън виждах телата на \"предателите\", разказва тя.  Преди дни тя намира сили да говори открито за случилото се и дава интервю за „Съндей Таймс”. В него тя споделя за ужаса, който е преживяла и крие надежда, че по този начин ще помогне на разузнавателните служби, борещи се срещу „Ислямска държава”. Митат ражда син от Ахмед, 6 месеца след като той е убит. \"Днес той е на 2 години и има панически атаки. Дори когато чуе самолет, тича до тоалетната, за да се скрие. Много го е страх\", споделя Митат. Миналата година тя се омъжила отново. Този път за индиано-австралийски боец, от когото има бебе на 10 месеца. Тази година, с помощта на съседи, Митат успява да избяга.", "date": "2017.08.09", "title": "Да живееш с терористи - момиче от Мароко под един покрив с най-известните атентатори (Видео)"}
{"url": "https://www.24chasa.bg/novini/article/6383773", "text": "51-годишен е задържан при предприети полицейски действия по досъдебно производство, образувано в плевенското Първо Районно управление „Полиция” през месец юли, когато от банка в областния град съобщили за отнета сума, съобщиха от пресцентъра на МВР. В процеса на работа по случая разследващите установили съпричастност на служител на охранителна фирма. При извършено претърсване в жилището му в Плевен в ж.к. „Сторгозия” са намерени и иззети 5850 лева, тротилова шашка – 400 г, 30 см шнур за възпламеняване, законно притежаван пистолет с два пълнителя, съдържащи съответно 7 и 8 патрона с калибър 7,62 мм, още 98 патрона от същия калибър, както и други вещи. За престъпления е уведомен дежурен прокурор. Работата по случая продължава.", "date": "2017.08.09", "title": "Задържаха охранител за кражба на около 6 000 лева от банка в Плевен"}
{"url": "https://www.24chasa.bg/novini/article/6383791", "text": "От началото на противоградовия сезон до 8 август са изстреляни 5828 ракети, каза пред \"Фокус\" инж. Ваньо Славеев, изпълнителен директор на Изпълнителна агенция „Борба с градушките“(ИАБГ), за изстреляните противоградови ракети до момента и пострадалите от градушки площи. По думите му противоградовият сезон е открит на 27 април, а до 8 август са проведени 131 въздействия, като са обработени 607 облачни клетки. Той уточни, че наличните ракети към момента са около 4300, които според него засега са достатъчни. „При по-сериозен процес, имаме готовност да направим заявка и да получим допълнително ракети“, допълни инж. Славеев. Директорът на ИА „Борба с градушките“ уточни, че в процес на изграждане са противоградови защити по ракетен способ в Хасковска област и Подбалканската долина, които се предвижда да започнат работа през 2018 г. „През 2019 г. се предвижда останалата част от страната да бъде защитена от градушки чрез прилагане на самолетен способ. Така ще бъде осъществена защита на 90% от обработваемата земя в България“, коментира той.Инж. Славеев уточни, че всичко това е свързано със сериозен финансов ресурс. „Имаме уверението от Министерство на земеделието, храните и горите, че необходимите средства ще бъдат инвестирани в изграждането на противоградовата защита на територията на цялата страната. Така че живи и здрави през 2019 г. нещата ще бъдат много по-добре“, допълни директорът на ИА „Борба с градушките“.", "date": "2017.08.09", "title": "От \"Борба с градушките\" са изстреляли 5828 противоградови ракети до сега"}
{"url": "https://www.24chasa.bg/novini/article/6383788", "text": "Най-бързият широколентов достъп интернет тази година се предлага в Сингапур, Швеция и Тайван. САЩ, Канада и Великобритания са съответно на 21, 26 и 31 място. България е на 27 позиция. Най-бавни са интернет връзките в Буркина Фасо, Габон и Йемен. Отчетът на M-Lab, публикуван от ZDNet, обхваща 189 държави. Сингапур вече традиционно е на първо с най-висока скорост на изтегляне (55,13 Mb/s). На второ място е Швеция с 40,16 Mb/s, следвана от Тайван с 34,40 Mb/s. САЩ е на 21 място със средна скорост 20,00 Mb/s. Канада заема 26 място с 18,03 Mb/s. Великобритания е 31 място (16,51 Mb/s) следвана от 19 европейски държави. В този рейтинг България е на достойното 27 място със средна скорост от 17,54 Mb/s., предаде  .  В отчета се дават няколко примера. Така например, в Сингапур, Full HD филм (7,5 GB) може да бъде изтеглен за 18 минути и 34 секунди. За Америка това време е 51 минути и 13 секунди, а във Великобритания – малко повече от един час. В България изтеглянето на Full HD филма ще отнеме 58 минути и 23 секунди.", "date": "2017.08.09", "title": "България е на 27 място в света по скорост на интернет достъпа"}
{"url": "https://www.24chasa.bg/novini/article/6383809", "text": "Фалшива е информацията за безплатен градски транспорт в столицата през август и септември, съобщиха от Центъра за градска мобилност. Листовки за безплатен транспорт са разлепени на много места в столицата. Няма решение на ЦГМ или на Столичната община за подобна мярка, нито каквито и да е обстоятелства, които да налагат нейното въвеждане. Центърът за градска мобилност напомня на пътниците в обществения транспорт, че са длъжни да имат редовен превозен документ.", "date": "2017.08.09", "title": "Лъжа е, че столичният транспорт ще е безплатен през август и септември"}
{"url": "https://www.24chasa.bg/novini/article/6383813", "text": "Държавният секретар на САЩ Рекс Тилърсън не смята, че има непосредствена заплаха от Северна Корея, включително за американската територия Гуам, предаде Асошиейтед прес, цитирана от БТА. Тилърсън каза пред репортери, след като отлетя от Малайзия за САЩ и спря за презареждане в Гуам, че \"американците трябва да спят спокойно през нощта\". По думите му те не би трябвало да се притесняват от \"тази конкретна реторика от последните няколко дни\". Той направи изявлението, след като американският президент Доналд Тръмп и Северна Корея си размениха заплахи за нападение. Пхенян заяви, че проучва планове за ракетна атака срещу Гуам. Тилърсън омаловажи спекулациите, че заплахите доближават САЩ към използване на военна сила. Той каза, че нищо, което вижда или за което знае през последния ден, не променя съществено положението. Според него Тръмп е искал да изпрати силно послание към Северна Корея, когато е казал, че върху нея ще се изсипе \"огън и ярост\", ако заплашва САЩ, посочва Ройтерс. Тилърсън заяви, че реториката на Северна Корея се е изострила, след като ядрената й програма се сблъсква с международна съпротива. \"Затова мисля, че президентът изпраща силно послание към Северна Корея с език, който Ким Чен-ун би разбрал, защото изглежда, че той не разбира дипломатическия език\", каза държавният секретар. Франция призова всички засегнати страни да действат отговорно и да работят за успокояване на изострилата се ситуация около Северна Корея. Китай прикани всички страни да избягват всякакви думи или действия, които могат да изострят ситуацията, и да положат още по-големи усилия за решаване на въпроса чрез преговори. Европейският съюз изрази дълбоко безпокойство от повишаването на напрежението на Корейския полуостров и призова Северна Корея \"да се въздържа от провокативни действия\" и \"да изпълнява международните си задължения\", предаде ТАСС.", "date": "2017.08.09", "title": "Рекс Тилърсън: Няма непосредствена заплаха от Северна Корея"}
{"url": "https://www.24chasa.bg/novini/article/6384013", "text": "От ГЕРБ разпространиха следната декларация във връзка с  , което предизвика протести на родители:  \"Крадецът вика дръжте крадеца\" е основен похват в работата на БСП. Въпреки нежеланието ни последните дни и месеци да влизаме в тона на омраза и противопоставяне, който задават от БСП, сме длъжни да опровергаваме лъжите им и да назоваваме нещата с истинските им имена. Измисленият скандал с детската градина в Перник е типичен пример за наглостта на БСП. Години наред от 1998 г. крилото в детското заведение в града пустее. През всичките тези години до 2015 общината се управлява от БСП и не е направено нищо за ремонта и пускането на крилото в експлоатация. След толкова години Община Перник, в лицето на кмета Вяра Церовска и екипът й, провеждат прозрачна процедура, благодарение на която крилото в градината ще бъде ремонтирано и в него ще могат да се обучават още деца. Важно е да се отбележи, че \"за\" процедурата са гласували и общински съветници от БСП, а трима от колегите им са гласували \"въздържал се\", а не \"против\". Интересен факт, който заслужава коментар от БСП и Корнелия Нинова. Още по-смущаващо е, че скандалът в Перник е заформен от общинска съветничка от БСП, за която в медиите се появиха информации, че получава заплата над 1000 лв., но живее в общинско жилище срещу наем от 30 лв. Значителен показател за морала на БСП. На целия този фон от БСП искат оставката на кмета на Перник Вяра Церовска. Оставката на кмета, който за първи път намали дълговете на общината, започна санирането на 44 многофамилни сгради, започна обновяването на две детски градини, започна ремонта на междублоковото пространство в кв. \"Тева\", изгради 4 и довършва още 4 чисто нови спортни и детски площадки и ремонтира спортна зала \"Миньор\". За съжаление, от БСП никога не са виждали положителните неща, които се случват в българските градове и села, благодарение на ГЕРБ. Ние обаче няма да спрем да показваме направеното в интерес на гражданите. А най-важното е, че хората виждат направеното от нас, защото то се ползва от всички. Подобни призиви за оставки и несполучливите опити на БСП за измислянето на паралелна реалност, която им се привижда само на тях, са пълен цинизъм. Няма да позволим компрометирани политици, участвали в разбойническата приватизация и разграбването ма България, да фабрикуват измислени негативни оценки за ГЕРБ. За разлика от тях ние градим България и работим в интерес на гражданите. Може ли да каже същото за себе си Корнелия Нинова, която беше уволнена от поста заместник-министър заради съмнения за корупция? При това я уволни не кой да е, а лично тогавашният премиер и сегашен шеф на европейските социалисти Сергей Станишев. Цинизъм е също да ставаме свидетели на призиви за оставки от хора, чиято партия е в парламента, благодарение на купените ромски гласове. Кога Корнелия Нинова и БСП ще кажат моралната си оценка за своя колега депутат Манол Генов, който е с редица повдигнати обвинения за купуване на гласове? Защо Нинова не поиска оставката на своя съпартиец, за когото излязоха доказателства, че е уговарял със затворници купуването на гласове в полза на БСП? БСП няма моралното право да говори за оставки. Разбираме болката на Корнелия Нинова от съкрушителната загуба на парламентарните избори. Но българските граждани дадоха своята оценка за политиците и ясно заявиха, че не искат високопарно прокламираната промяна на БСП. Така решиха хората, г-жо Нинова. Време е да разберете смисъла на думата национално обединение. Жалко е, че само БСП не вижда как се променя България, само БСП не вижда икономическия растеж, който признават всички международни инстируции, само БСП не вижда как международните рейтингови агенции повишават оценките си за България, само БСП не вижда намаляването на безработицата и увеличаването на чуждите инвестиции в страната. Може би само от БСП не сте разбрали, че днес, благодарение на усилията ни, успяхме да осигурим и допълнително 80 млн. лв., с които ще бъдат увеличени заплатите на българските учители. Да, България се променя с всеки изминал ден, благодарение на усърдната работа на премиера Бойко Борисов и ГЕРБ. Ето защо преди да искате оставките ни, погледнете своята партия и себе си. Нямате моралното право да лъжете и да създавате паралелна реалност. Това право ви отнеха българските граждани.", "date": "2017.08.09", "title": "ГЕРБ: Лъжецът вика дръжте лъжеца"}
{"url": "https://www.24chasa.bg/novini/article/6384034", "text": "Република България и Кралство Дания са приятели, съюзници и партньори в рамките на Европейския съюз и НАТО. Заедно обсъждаме и решаваме най-важните въпроси от взаимен интерес, касаещи бъдещето на Европа – сигурността, стабилността, икономическото развитие и просперитета на нашите граждани. Това заяви държавният глава Румен Радев, който днес удостои с орден „Мадарски конник“ първа степен посланика на Кралство Дания в Република България Кристиан Кьонигсфелдт, съобщиха от прессекретариата на президентството. Държавното отличие беше връчено като израз на признание за особените заслуги на посланик Кьонигсфелдт за развитието на отношенията между Република България и Кралство Дания в дух на приятелство и сътрудничество и като висока оценка на неговия професионализъм.  Президентът заяви, че България разчита на подкрепата на Дания във връзка с подготовката и успешното провеждане на председателството на Съвета на Европейския съюз през 2018 г. Държавният глава също така изрази благодарност за подкрепата за приемането на България в Шенгенското пространство, което по думите на Румен Радев е единственият начин България да бъде ефективен защитник на външните граници на Европейския съюз. „Имаме сериозен ръст в търговско-икономическия обмен. Над 70 фирми от Дания са основали свои дъщерни клонове в България и са осъзнали, че нашата страна е една добра дестинация за инвестиции“, отбеляза президентът и определи ръста в обмена на туристи и студенти между двете страни като категорично доказателство за успеха на двустранното партньорство. „България и Дания споделят общи виждания по най-важните теми от дневния ред, но има и възможности за разширяване и задълбочаване на двустранните ни икономически, търговски, социални и културни взаимоотношения. Можете да разчитате на подкрепата на Дания в предизвикателствата, пред които ще бъде изправена вашата страна“, заяви на церемонията Кристиан Кьонигсфелдт и оцени високо напредъка в сферата на инвестициите и бизнес сътрудничеството с България.", "date": "2017.08.09", "title": "Румен Радев награди с орден „Мадарски конник“ датския посланик в България"}
{"url": "https://www.24chasa.bg/novini/article/6384002", "text": "Четирима чуждестранни граждани са пострадали при земетресението с магнитуд 7 по скалата на Рихтер, което удари югозападната част на Китай във вторник вечерта, пише вестник South China Morning Post, предаде \"Фокус\". Общо 19 души загинаха, като се предполага, че всички са били граждани на Китай, а 247 души са ранени при инцидента. Сред пострадалите чужденци има един французин, една канадка и двама граждани на Южна Корея. Консулството на САЩ в Чънду съобщи, че няма информация за загинали или ранени американски граждани, докато британското Министерство на външните работи уточни, че нито един британски гражданин не е бил засегнат. От японското генерално консулство в Чунцин посочиха, че 30 японски туристи са блокирани в Цзючжайгоу заради земетресението, но сред тях няма ранени.", "date": "2017.08.09", "title": "Четирима чужденци са пострадали при земетресението в Китай"}
{"url": "https://www.24chasa.bg/novini/article/6384044", "text": "Гръцката полиция е арестувала двама сръбски граждани, които са заподозрени в кражба на няколко луксозни автомобили на Халкидики, съобщи МИА, предаде БТА. Става дума за 24-годишна жена и 33-годишен мъж, за които съществуват съмнения, че са били ядро на група, която крадяла автомобили, но винаги в различен състав. Крадените коли те укривали в къща, която наели на Халкидики. Гръцката полиция съобщи, че от 13 юли заподозрените са откраднали четири коли Ленд Роувър и се опитали да откраднат още една в широкия регион на Касандра. Разследването по случая продължава с цел да се определи дали заподозрените са участвали в други престъпления. Арестуваните ще бъдат изправени пред прокурор от региона на Халкидики.", "date": "2017.08.09", "title": "Сърби крадат луксозни автомобили на Халкидики"}
{"url": "https://www.24chasa.bg/novini/article/6384040", "text": "Председателят на Народното събрание Димитър Главчев посети Охрид в рамките на двудневната си визита в Република Македония. Той се срещна с кмета на града Никола Бакрачески, информират от пресцентъра на Министерски съвет.  Охрид е известен със своите забележителни природни дадености и вие имате всички основания и възможности да продължите да развивате своя град като модерно и икономически стабилно средище, отбеляза Димитър Главчев.    Стараем се да превърнем Охрид не само в привлекателен туристически и културен, но и в развит административен център на страната ни, заяви Никола Бакрачески.    Сред темите на разговора бяха подписаният преди дни договор за приятелство, добросъседство и сътрудничество между двете страни,както и предстоящите избори за местна власт в Република Македония, които ще се проведат на 15 октомври тази година. Единодушно бе мнението, че трябва се работи за задълбочаване на преките ни контакти във всички области.  Димитър Главчев се поклони и поднесе цветя на паметната плоча на загиналите български туристи при трагедията с кораба \"Илинден\" на 5 септември 2009 г. Председателят на парламента посети офиса на сдружението за Македоно-българско приятелство в град Охрид. Ръководството на дружеството запозна Димитър Главчев със своята активна дейност. Представителите на сдружението разказаха за първия по рода си двудневен фестивал на българската култура и фолклор, проведен преди месец в Охрид. Във фестивала са участвали над 300 певци и танцьори от цяла България. От сдружението поставиха също така и въпроса за установяване на пряка въздушна линия София – Охрид. Димитър Главчев приветства усилията им за задълбочаване на контактите между гражданите на двете страни. Председателят на Народното събрание посети манастирския комплекс „Св. Наум” край Охридското езеро.", "date": "2017.08.09", "title": "Главчев посети Охрид, срещна се с кмета на града (Снимки)"}
{"url": "https://www.24chasa.bg/novini/article/6384057", "text": "Голямо дърво падна върху платното на столичната улица \"Гео Милев\" малко след пряката - ул. \"Съединение\" и по чудо не предизвика жертви и разрушения, видя репортер на \"24 часа онлайн\". Неочаквано то рухна в пиков час и предизвика грандиозно задръстване. В момента аварийни екипи режат клоните му, за да отпушат движението. Очаквайте подробности.", "date": "2017.08.09", "title": "Дърво падна на платното на ул. \"Гео Милев\" в София, по чудо няма жертви"}
{"url": "https://www.24chasa.bg/novini/article/6384084", "text": "Руският товарен космически кораб \"Прогрес МС-06\" повдигна височината на полета на Международната космическа станция (МКС), съобщи ТАСС като цитира Центъра за управление на полетите (ЦУП). Корекцията на орбитата на МКС бе извършена с цел да се осигурят условия за кацане на спускаемия апарат на кораба \"Союз МС-04\" през септември и за скачване на \"Союз МС-06\" с МКС, поясниха от ЦУП. Корабът \"Прогрес МС-06\" включи двигателите си, за да бъде коригирана височината на полета на станцията. Те функционираха 125 секунди и станцията бе повдигната с 0,44 км до 404,5 км над земната повърхност, предава БТА. Следващата корекция на орбитата на МКС ще бъде извършена на 25 август. Понастоящем на борда на станцията работят руските космонавти Фьодор Юрчихин и Сергей Рязански, американските астронавти Пеги Уитсън, Джак Фишър и Рандолф Брезник, както и европейският астронавт Паоло Несполи. Кацането на \"Союз МС-04\" с Юрчихин, Фишър и Уитсън е планирано за 3 септември, а изстрелването на \"Союз МС-06\" с руския космонавт Александър Мисуркин и американските астронавти Марк Ванде Хай и Джоузеф Акаба - за 13 септември.", "date": "2017.08.09", "title": "Повдигнаха орбитата на Международната космическа станция"}
{"url": "https://www.24chasa.bg/novini/article/6384085", "text": "Турското правителство извършва разузнавателни дейности чрез незаконни и фалшиви организации, твърди заместник-председателят на Народнорепубликанската партия (НРП) Бюлен Тезджан, цитиран от \"Хюриет дейли нюз\". Тезджан показа съдебен документ, с който се изисква информация от организация, наречена \"Президентско звено за национална сигурност\". \"Всъщност подобна организация няма. Такива предполагаеми организации, които се занимават с водене на досиета, са престъпни организации в очите на закона\", каза Тезджан след заседание днес на централния изпълнителен комитет на партията. Размахвайки документ на прокуратурата в Невшехир от разследване срещу Фетхуллахистката терористична организация (ФЕТО), Тезджан заяви, че съдът е изискал информация от \"Президентското звено за национална сигурност\". \"Не съществува институция, наречена Президентско звено за национална сигурност. Няма подобна организация, такава не е законно основана. Така че тя явно извършва разузнавателни дейности\", подчерта опозиционният представител. Тезджан поиска от лидера на ПСР (президента Реджеп Тайип Ердоган), премиера, вътрешния министър и министъра на правосъдието да разяснят въпроса. По думите му официалните институции могат да изискват информация за водените разследвания от жандармерията, полицията и разузнавателната служба МИТ. \"Но както виждате, съдебните органи събират информация от други източници\", отбеляза той и запита какво е това звено, кой събира информация и води досиета в рамките на държавата под името на президентството, как съдилищата могат да се обръщат към тези организации, а полицията да ги ползва за източник на сведения. \"Това е процес по създаване на паралелна държава. Правителството трябва незабавно да обясни\", заяви още Тезджан.", "date": "2017.08.09", "title": "Турска опозиция: Правителството извършва \nразузнавателни дейности чрез фалшиви \nорганизации"}
