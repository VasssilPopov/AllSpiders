{"url": "https://www.24chasa.bg/novini/article/7212258", "text": "„Нямам спомен за станалото. Разказаха ми. И до ден днешен нямам спомен. Малко преди да изляза от реанимация, започнах да осъзнавам”, каза д-р Ирена Иванова пред Нова тв, която на 20 юли полетя от 7-ия етаж. Тя осъзнава, че травмите които е получила, на медицински език се наричат несъвместими с живота. Колегите й сравняват случая с този на гимнастичката Цвети Стоянова, която падна от шестия етаж на блок преди две години. За спасяването на лекарката месеци наред работят десетки медици. Те прилагат сравнително непознат за България метод. „Използвахме така нареченото отлагане на основните интервенции. Този метод намалява опасността от допълнително увреждане на организма, защото всяка оперативна интервенция малко или много води до оперативен риск”, каза проф. Асен Балтов.", "date": "2018.12.21", "title": "Падналата от 7-ия етаж лекарка Ирена: Нямам спомен за станалото, разказваха ми"}
{"url": "https://www.24chasa.bg/novini/article/7212065", "text": "Най-известната арестантка - Десислава Иванчева, която е подсъдима за поискан подкуп от 500 хил. евро от бизнесмен, ще посрещне Коледа под домашен арест в апартамента си в столичния кв. “Младост”. Това стана възможно след преценка на прокуратурата да оттегли протеста си пред апелативния спецсъд в частта, с която искаше изпълнението на мярката за неотклонение да бъде спряно. Отстранената кметица на “Младост” трябва да напусне следствения арест на ул. “Майор Векилски” 2 утре в 12 ч. Заедно с нея вкъщи се прибират и заместничката ѝ Биляна Петрова и соченият за посредник в корупционната афера Петко Дюлгеров. На 19 декември състав на спецсъда, оглавяван от съдия Иво Хинов, за трети път освободи тримата подсъдими под домашен арест, като отложи изпълнението на мерките за неотклонение след 3 дни. Съдът разпореди те да бъдат следени и с електронни гривни. Това обаче няма да бъде изпълнено, тъй като устройствата не са готови. От прокуратурата изпратиха протест пред апелативния спецсъд, който обаче след размисъл бил оттеглен. Прокурорите по делото не са се отказали от протеста си по същество, с който искат обвинените в корупция да бъдат върнати зад решетките. Това апелативните магистрати ще решат след празниците - на 27 или 28 декември. Досега мнението на втория съд винаги е било, че те трябва да останат задържани. Така или иначе, Иванчева, Петрова и Дюлгеров ще са си вкъщи дотогава. Новината приели с охота служителите на ареста. “Иванчева е ошашавила надзирателите с постоянните си претенции и жалби. Много често служителите излизат в отпуск или болнични заради нея и Петрова”, разказа наш източник. Тези думи намериха потвърждение и от служители на Министерството на правосъдието, откъдето заявиха, че колегите им на ул. “Майор Векилски” 2 били демотивирани да работят там.", "date": "2018.12.21", "title": "Иванчева у дома за Коледа, но за ЧНГ май обратно в килията (Обзор)"}
{"url": "https://www.24chasa.bg/novini/article/7212198", "text": "Турция ще поеме борбата срещу бойците от \"Ислямска държава\" в Сирия, след като САЩ изтеглят военните си, заяви днес турският президент Реджеп Тайип Ердоган, цитиран от Ройтерс. Ние ще работим по нашите планове, за да елиминираме останалите елементи от Ислямска държава в Сирия, както говорихме с президента (на САЩ Доналд) Тръмп, посочи турският държавен глава, предава БТА. \"Ние отлагаме нашата военна операция на изток от р. Ефрат, докато не видим какви са резултатите от решението на Америка да изтегли военните си от Сирия\", каза Ердоган, като добави, че това няма да бъде безкраен период на чакане. По-рано днес Ердоган заяви, че Турция ще отложи планираната военна операция в Северна Сирия и приветства решението на Вашингтон да изтегли войниците си от Сирия.", "date": "2018.12.21", "title": "Ердоган: Турция поема борбата срещу \"Ислямска държава\" в Сирия след изтеглянето на САЩ"}
{"url": "https://www.24chasa.bg/novini/article/7212206", "text": "Гвардейците на лондонския Тауър смениха днес традиционните си червено-златисти униформи с \"жълти жилетки\" в знак на протест срещу въвеждането на неизгодна за тях пенсионна система, съобщи Франс прес. Служителите на службата, отговаряща за поддръжката на кралските дворци, включително митичните \"бийфийтъри\" (гвардейците на крепостта Тауър) и гвардейците на двореца Кенсингтън, взеха решение да започнат стачка. Те облякоха светлоотразителните жилетки, носени от протестиращите от другата страна на Ламанша, предава БТА. Причината за недоволството е решение на техния работодател да въведе нов пенсионен план, който предвижда увеличаване на вноските им за пенсионно осигуряване. \"По-младите служители ще загубят много пари с новия пенсионен план\", каза пред АФП Тереза, наближаваща пенсия служителка. \"Съгласили сме се да работим толкова дълго време (за такива заплати), защото пенсионният план беше добър\", добави тя. Ведомството, отговарящо за поддръжката на кралските дворци, каза, че вече е предложило \"значителна компенсация\" и е предприело други мерки за \"11-те процента служители\", засегнати от новата схема. Но това изглежда недостатъчно в очите на стачкуващите, отбеляза АФП.", "date": "2018.12.21", "title": "Гвардейците на лондонския \"Тауър\" също сложиха \"жълти жилетки\" и започват стачка"}
{"url": "https://www.24chasa.bg/novini/article/7212234", "text": "Премиерът Бойко Борисов пристигна тази вечер в Белград, където ще участва в Четиристранната среща на високо равнище между България, Гърция, Румъния и Сърбия, предаде БТА. Днес и утре, 22 декември, премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона. В делегацията на министър-председателя в Белград е министърът на младежта и спорта Красен Кралев, който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат въпроси, свързани с лансирането на обща кандидатура за домакинство на Световно първенство по футбол през 2030 г.", "date": "2018.12.21", "title": "Борисов пристигна в Белград за срещата с Ципрас, Вучич и Дънчила"}
{"url": "https://www.24chasa.bg/novini/article/7212239", "text": "Точно година преди края на мандата си главният прокурор Сотир Цацаров коментира пред  , че очаква неговият приемник на поста да отстоява независимостта на прокуратурата, и че очаква кандидатите да бъдат подложени на политически и лични атаки. \"Преди няколко седмици един сайт, който пък преди няколко години обяви, че ЕК иска моята оставка, написа, че по неофициална информация трябва да сменя този кабинет с кабинета на Лозан Панов. Да ползвам зададения въпрос да дам официална информация, че нямам каквито и да е амбиции за това. Това първо и второ в една държава, която развива демократична съдебна система, някак си не е много редно главен прокурор да бъде веднага след приключване на мандата си председател на ВКС\", каза той.", "date": "2018.12.21", "title": "Сотир Цацаров: Нямам никакви амбиции за поста на председател на ВКС"}
{"url": "https://www.24chasa.bg/novini/article/7212244", "text": "Лондонското летище \"Гетуик\" отново възобнови работа след , предаде Ройтерс. Полетите са възобновени след проверка на информацията, съобщи говорителка на летището, предава БТА.", "date": "2018.12.21", "title": "След проверка летище \"Гетуик\" отново работи"}
{"url": "https://www.24chasa.bg/novini/article/7212248", "text": "Къщата на  , е била разбита и ограбена, научи  . Домът на Ръжев се намира в пловдивското село Брестник. В деня на убийството е забелязано, че вратите и прозорците на постройката са отворени. Единствено металната врата на двора, била заключена с верига и катинар. Преди два дни обаче те били изкъртени, вратите отворени, а къщата претършувана. Спрягани за автори са приятелите на Ръжев, които вероятно са наркозависими. Те са търсили пари и ценности, които Димитър е съхранявал. Обвиненият за кървавото убийство на Златена е бил ценител на скъпия алкохол. Той постоянно е снимал колекцията си от уискита и водки и споделял в социалните мрежи. Най-вероятно крадците са търсели именно бутикови питиета. Набелязана плячка са били и парите, които Ръжев е получил след продажбата на имот в селото. На място в сряда са били представители на МВР, повикани след кражбата. Към този момент не се знае какво точно липсва от къщата.", "date": "2018.12.21", "title": "Разбиха и ограбиха къщата в Брестник на обвинения за убийството на Златена Димитър Ръжев"}
{"url": "https://www.24chasa.bg/novini/article/7212134", "text": "Австрийският канцлер Себастиан Курц намекна, че чуждестранните компании може да се изтеглят от Румъния, след като правителството разкри изненадващ план за налагане на допълнителни данъци върху банките, енергийните и телекомуникационните компании, предаде Асошиейтед прес, цитирана от БТА. Курц е на посещение в Румъния преди страната да поеме ротационното председателство на Европейския съюз от 1 януари. Той каза, че австрийските компании \"може да си вземат нещата и да си тръгнат\", като добави, че мерките може да доведат до загуба на работни места и увеличаване на цените, както и да отблъснат инвеститорите. Румънският министър на финансите Еуджен Теодорович представи във вторник мерки, целящи да намалят бюджетния дефицит, който рискува да превиши ограничението на ЕС от 3 процента от брутния вътрешен продукт. Букурещската фондова борса стигна до най-ниското си ниво за последните десет години, след като бяха обявени мерките, а акциите на австрийската газова компания ОМВ спаднаха с 13 процента. Той също така отправи критики към социалдемократическото правителство в Румъния във връзка със спорната съдебна реформа, която според опонентите ще подкопае усилията в борбата срещу корупцията на високо ниво. Курц подчерта важността на правовата държава, като заяви, че е \"важно, когато има негативно развитие, да реагираме и да се опитаме да поправим\" грешката.", "date": "2018.12.21", "title": "Курц: Австрийските компании може да се изтеглят от Румъния"}
{"url": "https://www.24chasa.bg/novini/article/7212142", "text": "2018 г. беше година на събуждане на гражданите. Хората имат нужда от институция, към която да могат да се обръщат винаги, като последна надежда, аз съм удовлетворена от работата си. Това каза омбудсманът Мая Манолова пред  . Манолова коментира промените в Наказателно-процесуалния кодекс. \"Като омбудсман защитавам правата на децата и промените в НПК, с които се допуска задържане на деца за 24 часа, без да знаят близките, е тежко посегателство върху детските права. Става дума за разминаване между езика на българския законодател и Брюксел\", коментира Манолова. \"Надявам се, че парламентът ще си прецизира решението по отношение на задържането на деца, разбирането за детските права като подарък от Дядо Коледа за това, че са послушни - не е професионално. По този начин освен, че се създава огромно безпокойство у родителите, се оспорват и много права, като правото на оспорване на законността на задърържане, правото на адвокат, правото на медицинска помощ, правото да имат лични вещи. Много сериозно посегателство върху права на деца е това решение\", бе категорична омбудсманът. \"От гледна точка на гражданската конфискация притеснена съм от начина, по който законодателят подхожда към толкова важни и чувствителни от гледна точка на правата на човека закони\", коментира Мая Манолова. \"Факт е, че този закон има много важно антикорупционно действие, но може и да засегне много сериозно човешки права\", добави тя. И призова за обществено обсъждане и да се чуе гласът на експертите.", "date": "2018.12.21", "title": "Мая Манолова: 2018 беше година на събуждане на гражданите"}
{"url": "https://www.24chasa.bg/novini/article/7212146", "text": "Общото събрание на ООН не прие внесената от Русия резолюция в подкрепа на Договора за ликвидиране на ракетите със среден и малък обсег, предаде ТАСС. В подкрепа на документа гласуваха 43 държави, 46 бяха против, а 78 се въздържаха, предава БТА. Сред обявилите се против бяха САЩ, държави от ЕС, Япония, Турция, Израел и Украйна. Резолюцията беше подкрепена от Китай, седемте държави от Организацията на договора за колективна сигурност, Иран, Сирия и страни от Латинска Америка. Главната идея на руския документ е да се изрази подкрепа на договора като \"един от крайъгълните камъни на европейската и международната сигурност\" и да се призове в към страните по договора - Русия и САЩ, да продължат консултациите за запазването му.", "date": "2018.12.21", "title": "ООН не прие руската резолюция в подкрепа на Договора за ракетите с малък и среден обсег"}
{"url": "https://www.24chasa.bg/novini/article/7212153", "text": "Турция отлага военната операция срещу сирийските кюрдски бойци в Северна Сирия, за да бъде предотвратен хаос и приятелски огън при изтеглянето на американските военни от региона. Това заяви днес турският външен министър Мевлют Чавушоглу, цитиран от Ройтерс. В интервю за турската държавна телевизия той посочи, че отлагането на операцията не означава промяна на същината на планираната военна операция, предава БТА. Той добави, че планът за изтегляне на САЩ ще бъде обсъден от работни групи, които ще се срещнат на 7 януари във Вашингтон.", "date": "2018.12.21", "title": "Чавушоглу: Турция отлага военната операция в Сирия"}
{"url": "https://www.24chasa.bg/novini/article/7212145", "text": "Протестът на сръбската опозиция под надслов \"1 от 5 милиона\" продължава утре пред Философския факултет в Белград, като организаторите изпратиха исканията си до сръбската държавна телевизия РТС, съобщава белградският вестник \"Блиц\", цитиран от БТА. \"РТС трябва да бъде обществена телевизия на всички граждани. Вместо това тя е съучастник в прикриването на истината и създаването на паралелна, фалшива представа\", се казва в съобщение на организаторите. Друго тяхно искане е във всяка информационна емисия да се дава възможност на опозицията да представи позициите си и по този начин гражданите да се запознаят и с другите политически опции. Те напомнят, че това е задължение на обществената телевизия по закон. Опозицията организира два протеста в Белград по-рано този месец, на които хиляди демонстранти изразиха недоволството си от автократичното управление на президента Александър Вучич и неговото правителство, припомня Асошиейтед прес. На първия протест отново протестираха хиляди хора, след като лидерът на опозиционната Левица Борко Стефанович бе нападнат и пребит в Крушевац. Тогава те обявиха като надслов на демонстрациите си лозунга \"Стоп на кървавите ризи\". Опонентите на Вучич обвиняват за насилието това, което описват като климат на сплашване и страх, налаган от управляващата популистка коалиция на президента. Вучич е бивш краен националист, който сега казва, че иска Сърбия да се реформира и да се присъедини към Европейския съюз. Но според критици Вучич е ограничил демократичните и медийните свободи, което той отрече, отбелязва Асошиейтед прес.", "date": "2018.12.21", "title": "Сръбската опозиция иска достъп до държавната телевизия"}
{"url": "https://www.24chasa.bg/novini/article/7212099", "text": "В петък, деня, в който КЕВР одобри третия пазарен тест за 90% от капацитета на новите газопроводи от Турция до границата със Сърбия, които са част от “Турски поток”, “Булгартрансгаз” стартира процедурата. Срокът за подаване на окончателни оферти с подписани договори за ползване на тръбите за 15 г. е 31 януари, съобщи министърът на енергетиката Теменужка Петкова. Обявен е и търг за строителството на тръбите - 11 км от турската граница и 484 км от Провадия до Сърбия, с прогнозна стойност 2,28 млрд. лв. Срокът за оферти е 15 февруари, а газопроводите трябва да бъдат изградени съответно до края на 2019 и края на 2020 г. Те са липсващата инфраструктура, по която да се транспортира газ от “Турски поток” и са част от газоразпределителния хъб “Балкан”. Търгът за строителство е под условие - ако не се появят кандидати за капацитета на тръбата, газопроводите няма да се правят. Очакваните общи приходи за 15 г. ще са над 7 млрд. лв., а необходимият нетен приход, за да стартира проектът на база на договори за пренос на газ, е 2,676 млрд. лева. В петък бе подписан и договор между “Ай Си Джи Би”, която ще е собственик на газовата връзка България-Гърция, и програма “Иновации и конкурентоспособност”, която финансира проекта безвъзмездно с 39 млн. евро. До май 2019 г. пък ще заработи газовата борса, каза шефът на “Булгартрансгаз” Владимир Малинов. Петкова заяви още, че БЕХ е купил 8,6 млн. квоти за ТЕЦ “Марица-изток 2” за 324 млн. лв. Министърката каза, че така се осигурява стабилността на енергийната система и тецът ще продължи работа.", "date": "2018.12.21", "title": "Тръгна процедура за нови газопроводи за 2,28 млрд. лева (Обзор)"}
{"url": "https://www.24chasa.bg/novini/article/7212172", "text": "Американски самолетоносач влезе днес във водите на Персийския залив - за пръв път, след като САЩ излязоха от ядреното споразумение с Иран и след най-дългото отсъствие на такива кораби от нестабилния регион, поне от терористичните актове от 11 септември 2001 г., предаде Асошиейтед прес. Влизането на самолетоносача \"Джон Стенис\" в залива става на фона на подновените заплахи на висши ирански служители, че ще затворят Ормузкия проток, през който минава една трета от превозите на петрол в света, предава БТА. Плавателни съдове на елитния ирански Корпус на гвардейците на Ислямската революция съпроводиха самолетоносача и съпровождащите го.", "date": "2018.12.21", "title": "Американски самолетоносач влезе в Персийския залив за първи път от 2001 г. насам"}
{"url": "https://www.24chasa.bg/novini/article/7212179", "text": "Полетите на лондонското летище \"Гетуик\" тази вечер отново бяха спрени заради ново съобщение за забелязан дрон, предаде Ройтерс. По-рано днес летището беше отворено частично, но само след 11 часа полетите отново бяха спрени след съобщения за нов дрон, летящ в района, предава БТА. Временно затворихме пистата, докато разследваме непотвърдена информация за още един дрон, заяви говорителка на летището.", "date": "2018.12.21", "title": "Отново затвориха лондонското летище \"Гетуик\" заради дрон (Обновена)"}
{"url": "https://www.24chasa.bg/novini/article/7212029", "text": "Румънските данъчни власти заявиха, че ще обявят на търг автомобил, принадлежал на покойния комунистически лидер Николае Чаушеску, предаде Асошиейтед прес, цитирана от БТА. Националната агенция за данъчна администрация съобщи днес, че автомобилът АРО от 1977 г. ще бъде продаден на търг на 31 януари. Началната цена в 137 500 леи (34 000 долара). Автомобилът беше конфискуван от бизнесмена Овидиу Тендер, който в момента излежава 12-годишна присъда за измами и пране на пари. Бившият комунистически лидер Николае Чаушеску беше свален от власт и екзекутиран по време на бунт през 1989 г. Превозното средство е било произведено специално за него от вече несъществуващия завод АРО и има изминати 72 000 километра.", "date": "2018.12.21", "title": "Румънските данъчни продават на търг автомобил на Чаушеску"}
{"url": "https://www.24chasa.bg/novini/article/7212040", "text": "Информацията за възможна подготовка на атентати на едно от германските летища не се потвърди, съобщи днес в. \"Билд\", цитиран от ТАСС. \"Конкретна терористична заплаха няма\", цитира таблоидът източник от службите за сигурност на ФРГ, посочва БТА. Германските правоохранителни органи вчера разпратиха предупреждения до всички големи летища в страната във връзка с възможна терористична заплаха и мерките за сигурност бяха значително повишени. Повод стана странното поведение на група хора на летището в Щутгарт. На записите на камерите за наблюдение изглеждаше, че през определен период те целенасочено следят потока пътници на един от терминалите. Един от заподозрените бил в списъка на потенциално опасните ислямисти. Днес полицията разпита предполагаемите екстремисти и обискира жилищата им. Както посочва \"Билд\", служителите на реда не са открили основания за ареста на заподозрените.", "date": "2018.12.21", "title": "Отпаднаха подозренията за подготовка на \nатентати на големи германски летища"}
{"url": "https://www.24chasa.bg/novini/article/7212047", "text": "Испанското правителство е решило да преименува международното летище в Барселона, съобщи ТАСС, като цитира министъра на образованието и говорител на кабинета Мария Исабел Селаа Диегес. Летище \"Ел Прат\" вече ще носи името на каталунския политик Жозеп Тараделяс (1899-1988 г.). Женералитетът (каталунското регионално правителство) ще бъде уведомен за промяната, заяви говорителката на правителството в Мадрид, предаде БТА.", "date": "2018.12.21", "title": "Испанските власти преименуват\nлетището в Барселона"}
{"url": "https://www.24chasa.bg/novini/article/7212038", "text": "Датски прокурори обвиниха 31-годишен сириец, че планирал да взриви бомби в Копенхаген и да нападне случайни минувачи с кухненски ножове, предаде Асошиейтед прес. Според повдигнатите обвинения мъжът, чието име не се съобщава, е участвал в поръчването на компонентите, които щели да бъдат използвани за изработването на една или повече бомби за терористичната атака, която трябвало да се състои преди две години, предаде БТА. Мъжът действал заедно със съучастник, също сириец - Диаб Хадига, осъден от германски съд през юли 2017 г. на шест и половина години затвор. Хадига е арестуван през ноември 2016 г. в пристанищния град Путгартен в Северна Германия, докато се опитва да се качи на ферибот за Дания. В раницата му имало 17 000 кибритени клечки, 17 батерии, фойерверки, два големи кухненски ножа и шест уоки-токита, които били поръчани от 31-годишния заподозрян. Според прокурорите фосфорът от кибритените клечки бил предназначен за бомбите. Може да звучи аматьорски, но всъщност е много сериозно, заяви заместник-главният прокурор Андерс Рисагер, цитиран от АП. Преди това 31-годишният сириец, който живеел в Швеция, и кандидатствал за убежище там, бил заподозрян за палеж през октомври 2016 г. на шиитски молитвен дом в Малмьо, но бил оправдан, съобщават шведски медии. Процесът срещу него ще започне в Копенхагенския градски скъд на 22 януари, предаде ДПА.", "date": "2018.12.21", "title": "Дания обвини 31-годишен сириец, че планирал атентати в Копенхаген"}
{"url": "https://www.24chasa.bg/novini/article/7212055", "text": "Въоръжен обир беше извършен в банката на Лонгиърбиен на арктическия архипелаг Свалбард, но провинилият се бързо беше задържан, съобщи АФП. Властите не уточниха откраднатата сума, нито кой е извършителят. Само посочиха, че е чужденец, минаващ през града, предаде БТА. Местните жители не си спомнят в града им да е имало друг такъв инцидент. Шансът за успех при обир е минимален. Градът е на около 1000 км от Северния полюс. Там всички се познават, а и единственият начин да се отпътува от него е през летището. Архипелагът Свалбард е голям два пъти колкото Белгия, но жителите му са към 3000 души. 2000 от тях живеят в Лонгиърбиен, колкото са и белите мечки. През този период от годината там е непрекъснато тъмно, а температурата пада до минус 20 градуса.", "date": "2018.12.21", "title": "Чужденец се опита да обере банка в най-северната точка на света"}
{"url": "https://www.24chasa.bg/novini/article/7212058", "text": "Учениците в цялата страна ще почиват 12 дни по Коледа и Нова година. Ваканцията започва от утре - 22 декември 2018 г., и ще продължи до 2 януари 2019 г., включително. Училищата ще подновят занятията на 3 януари 2019 г. по програмата за съответния ден, съобщи пресцентърът на Министерството на образованието и науката, цитиран от БТА. Ден почивка е предвиден и между двата учебни срока - на 5 февруари 2019 г. Следващата голяма ваканция ще бъде пролетната. За децата от първи до 11-и клас тя ще продължи от 30 март до 7 април 2019 г., включително. Бъдещите абитуриенти ще почиват между 5 и 7 април 2019 г. През май освен официалните празници на страната неучебни ще бъдат и дните, в които ще се състоят държавните зрелостни изпити - 21 и 23 май 2019 г.", "date": "2018.12.21", "title": "Учениците излизат от утре в 12-дневна ваканция за Коледа и Нова година"}
{"url": "https://www.24chasa.bg/novini/article/7212062", "text": "Най-малко 51 души пострадаха днес в испанската автономна област Каталуня по време на протестни акции срещу централното правителство на Испания, съобщи в Туитър регионалната служба за бърза помощ, цитирана от ТАСС. По нейни данни поне 30 от ранените са служители на реда, предава БТА. Днес в цяла Каталуня има митинги и протестни акции заради изнесеното заседание в Барселона на министерския съвет на Испания начело с премиера Педро Санчес. Демонстрантите блокират уличното движение и издигат барикади. Периодично на регионалната полиция \"Мосос д'eскуадра\" се налагаше да използва сила срещу протестиращите, които се опитаха да разкъсат полицейския кордон и хвърляха предмети по униформените служители. До момента са задържани 11 души.", "date": "2018.12.21", "title": "Над 50 ранени при протестите в Каталуня днес"}
{"url": "https://www.24chasa.bg/novini/article/7212069", "text": "Голямото предпразнично пътуване започна - това се усеща по основните булеварди на София, където в някои участъци има задръствания. Има струпвания по \"Цариградско шосе\". Засилен е трафикът от автомобили на изходите на столицата. Патрули на пътна полиция са разположени на всички натоварени участъци в района на столицата, както и по цялата републиканска пътна мрежа, съобщи  Приключили са всички ремонтни работи по АМ \"Тракия\". По \"Хемус\" също ще приключат ремонтните дейности за празничните дни. Движението на няколко места ще остане затруднено, но е създадена временна организация. До 20.00 часа е забранено движението на товарни автомобили над 12 т по магистралите и по някои от основните пътища от Републиканската пътна мрежа. От МВР предупреждават, че ще извадят на пътя всички налични камери за скорост.", "date": "2018.12.21", "title": "Голямото предпразнично пътуване започна, засилва се трафикът на изходите на София"}
{"url": "https://www.24chasa.bg/novini/article/7212115", "text": "І. МЕТЕОРОЛОГИЧНА ОБСТАНОВКА: Температурите са в интервала от - 4° до + 8°. Времето над страната е облачно. Вятър духа в областите: Варна, Добрич, Пазарджик, Смолян и Шумен. Пътните настилки са предимно мокри, заснежени, по усойните и планински райони частично заледени, обработени и проходими при зимни условия. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: На 21.12.2018 г. от 16 до 20 часа; На 22.12.2018 г. от 9 до 14 часа; На 26.12.2018 г. от 14 до 20 часа; На 01.01.2019 г. от 14 до 20 часа. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 22.12.2018 г. Област Бургас: Движението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. област Сливен: Временно движението по АМ Тракия в участъка на с. Биково посока Бургас от км 254+500 до км 254+750 се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на видукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; АМ „Струма“: няма ограничения. АМ „Марица“: няма ограничения. АМ „Черно море“: Област Варна: Движението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Предел“ - отворен за всички МПС; - „Превала“ - отворен за всички МПС; - „Троянски“ - забранен за МПС над 12 т.; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516. Обходен маршрут за МПС над 12 тона: • За движещите се тежкотоварни МПС по направление гр. Видин – гр. Монтана се определя следния маршрут: Дунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); • За движещите се тежкотоварни МПС по направление гр. Монтана– гр. Видин се определя следния маршрут: Път І-1 /Е 79/ (гр. Монтана – с. Ружинци – гр. Димово – гр. Видин) Движението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 26.12.2018 г. (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Срок до 26.12.2018 г. Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Хасково: Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; Област Бургас: Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. Път III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 23.12.2018 г. Път ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. Път ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 28.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г. Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: - За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. - За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. - За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. Ремонтни дейности: няма ограничения. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.12.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.01.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.01.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 28.02.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.12.21", "title": "Вижте актуалната ситуация по пътищата на страната към 17,30 часа"}
{"url": "https://www.24chasa.bg/novini/article/7212081", "text": "От 1 януари 2019 г. в магазините на “Кауфланд” в Германия и по света няма да се продават продукти на “Юниливър”, съобщи “Ройтерс”. Бойкотът идва, след като още от май 2018 г. търговската верига, която има над 50 магазина в България, 660 обекта в Германия и присъства в много европейски държави, води неуспешни преговори за намаляване на цените. България е изрично посочена в съобщението сред страните, които ще бъдат обхванати от бойкота. Изключение от него ще има само за отделни продукти на “Юниливър”, чиито имена не са споменати. “Юниливър” има цяла серия от известни стоки в най-различни сегменти: перилни и почистващи препарати, продукти за здравето, пакетирани храни, чай, кафе, сладоледи, консерви и др. “Кауфланд” е част от германската “Шварц Групе”, която е собственик и на веригата “Лидл”. ", "date": "2018.12.21", "title": "“Кауфланд” бойкотира “Юниливър”  заради високи цени"}
{"url": "https://www.24chasa.bg/novini/article/7212127", "text": "Френската прокуратура поиска днес 14 души, за които се предполага, че са свързани с нападението срещу редакцията на изданието \"Шарли ебдо\" в Париж, да се явят пред съдебен състав, предаде ДПА, цитирана от БТА. Група съдебни следователи сега трябва да реши дали искането да бъде уважено. Засега не е ясно кога може да започне дело срещу заподозрените. Двама ислямски терористи извършиха нападението през януари 2015 г. и отнеха живота на 12 души, след което бяха убити от полицията. Снощи френски медии съобщиха, че предполагаем джихадист от Франция, свързан с нападението, е бил арестуван в Джибути. Той е едно от 14-те лица в иска на прокуратурата, потвърдиха съдебни източници.", "date": "2018.12.21", "title": "Френската прокуратура иска съд за 14 заради атентата срещу \"Шарли ебдо\""}
{"url": "https://www.24chasa.bg/novini/article/7212128", "text": "Още девет души са били арестувани в няколко марокански града по подозрение, че са свързани с убийците на двете скандинавски туристки в южната част на страната. В съобщение на звеното за борба с тероризма на мароканската полиция, цитирано от Франс прес, се казва, че арестите са били извършени вчера и днес в Маракеш, Танжер, Сиди Бенур и още две населени места. Претърсени са и жилищата на задържаните, конфискувана е електронна техника, ловна пушка, хладни оръжия, военна униформа и материали, които могат да бъдат използвани за производството на експлозиви, предава БТА. Тленните останки на двете скандинавки - датчанка и норвежка - днес се транспортират със самолет от Мароко до Копенхаген.", "date": "2018.12.21", "title": "Още 9 арестувани за убийството на двете скандинавски туристки в Мароко"}
{"url": "https://www.24chasa.bg/novini/article/7212017", "text": "Във връзка с твърдения за сексуален тормоз от страна на свещеници от Сръбската православна църква /СПЦ/ в Лондон скоро започва съдебен процес, съобщава беградският вестник \"Данас\", цитиран от БТА. Британският адвокат Младен Кесар потвърди за вестника, че от името на шестима клиенти е внесъл жалби против СПЦ за сексуално малтретиране от страна на сръбски свещеници. Жалбите са внесени във съд в Лондон и сега се завеждат в регистъра, след което ще се вземе решение кога ще започне съдебният процес. Нито един свещеник няма да бъде обвинен индивидуално, а цялата СПЦ, защото религиозната общност носи отговорност за постъпките на онези, които я представляват, каза адвокатът. Тормозът е бил налаган в Сърбия, Босна и Херцеговина и Хърватия, а шестимата пострадали - двама дякони, две жени и членове на семейството на 19-годишен семинарист, който починал през 1999 г. и за чиято смърт майка му обвинява вече пенсионирания владика Василие Качавенда, са потърсили правосъдие в Лондон, защото не вярват на сръбските съдилища. Вестник \"Данас\" е помолил за коментар говорителя на СПЦ, но не е получил отговор.", "date": "2018.12.21", "title": "Жалби за педофилия срещу Сръбската православна църква"}
{"url": "https://www.24chasa.bg/novini/article/7211927", "text": "Чешката полиция обвини живеещ в Прага словак в подготовка на терористично нападение и пропаганда на тероризъм, съобщи днес чешкото радио, цитирано от ТАСС. По време на обиск в апартамента на задържания са били открити химически съставки за изготвяне на взривно устройство, а също видеозаписи с инструкции за изработване на бомба в домашни условия, предава БТА. Освен това бяха иззети улики, потвърждаващи, че той се е занимавал активно с пропаганда на ислямски идеи и е подкрепял терористи в социалните мрежи. Задържаният е предварителен арест. Съдът е отказал да удовлетвори молбата му за освобождаване до произнасяне на присъдата по делото. Според чешките закони той може да получи от 5 до 15 години затвор.", "date": "2018.12.21", "title": "Чехия обвини живеещ в Прага словак в \nподготовка на терористична атака"}
{"url": "https://www.24chasa.bg/novini/article/7211931", "text": "Министърът на отбраната Красимир Каракачанов и министърът на икономиката Емил Караниколов внесоха днес в Министерския съвет доклад за резултатите от работата на междуведомствената експертна комисия и политико-военната група за избор на нов многоцелеви изтребител за Военновъздушните сили на Република България. Това съобщиха от пресцентъра на военното министерство. Докладът съдържа обобщение на оценките и анализите на офертите, постъпили от страните-участници в процедурата. На тази база се предлага конкретен вариант за решение на Министерския съвет и Народното събрание, с който да бъде продължена и окончателно финализирана процедурата за придобиване на нов многоцелеви изтребител съгласно технико-тактическите данни на предложените самолети, ценовите предложения и геостратегическите интереси на страната.", "date": "2018.12.21", "title": "Докладът на експертите за избора на нов изтребител е внесен в Министерския съвет"}
{"url": "https://www.24chasa.bg/novini/article/7211932", "text": "Подробностите по решението за изтегляне на американските войски от Сирия повдигат много въпроси, заяви днес министърът на външните работи на Русия Сергей Лавров след разговори с палестинския си колега Рияд ал Малки, предаде ТАСС. \"Възникват много въпроси: доколко тази инициатива е съгласувана в подробности, каква ще бъде и дали ще се реализира\", каза Лавров, като отбеляза, че \"изтеглянето на войски, намиращи се незаконно на територията на една или друга държава, е крачка в правилна посока\", предаде БТА. На съвместната пресконференция с палестинския дипломат Лавров заяви още, че руската инициатива за среща в Москва между лидерите на Палестина и Израел за обсъждане на уреждането на конфликта в Близкия изток остава актуална.", "date": "2018.12.21", "title": "Лавров: Русия има много въпроси относно изтеглянето на войските на САЩ от Сирия"}
{"url": "https://www.24chasa.bg/novini/article/7211771", "text": "Бусът с подаръците за децата вече пристигна в Босилеград  след като този път успешно премина българо-сръбската граница. Това се случи след разговор на премиера Бойко Борисов с колежката му Ана Бърнабич.  По-рано днес сръбски митничари не допуснаха бус със 180 подаръка от Столичната община, предназначени за коледно детско тържество в Босилеград, да влезе на сръбска територия. Поводът - шоколадите нямали санитарни документи.  След разговора между двамата премиери пътуването бе уредено и бусът вече е в Босилеград.", "date": "2018.12.21", "title": "Бусът с подаръците за децата пристигна в Босилеград (Снимки)"}
{"url": "https://www.24chasa.bg/novini/article/7211802", "text": "\"За пореден път Ахмед Доган залага повече на стабилността на държавата, а не на тесните политически интереси. Това, което ние разчитаме, е, че днес държавата не се нуждае от предсрочни избори. Във всяка една коалиция има напрежение. Смятате ли, че днес Румен Радев е способен да направи служебен кабинет, който да бъде надпартиен? Много е важно да се прави разделение между по-партийно и нещата от национално значение\". Това каза председателят на ПГ на ГЕРБ Цветан Цветанов пред Нова тв. \"Комуникационната стратегия е слава на правителството и парламента. Много са полтиките, които успяхме да постигнем, но не бяха представени по най-добрия начин. Когато си концентриран в политическите решения, някой път не обръщаш внимание на детайлите. Това, което можем да отчетем като успех на 2018 г., е успешното председателство\", допълни той. \"Някои от оставките бяха чисто морален акт, други надали трябваше да бъдат подавани. Когато има много жертви - много са и критиките. Когато си натрупал опит, разбираш, че политиката е свързана с много компромиси. По-сложно е да работиш в коалиционен формат. Разликата между сегашното и това с Реформаторския блок е, че Обединени патриоти това, което мислят, това говорят\", заяви Цветанов. \"До 15 декември 2015 г. БСП бяха инициатори на по-бързото приемане на Истанбулската конвенция. Заиграха се с човешките страхове. Аз не видях визията на БСП за Европа\", добави той. \"През цялата година имаше подобни напрежения - протестите за Странджа, протестите на майките на деца с увреждания. Единствената институция, която успя законодателно да реши върпоса на майките на децата с увреждания, беше парламентът. По всяко време се чуват различни мнения и се търсят възможности финансово да бъдат обезпечени тези политики\", каза Цветан Цветанов. \"Има ли здраве, всичко друго може да се постигне. Желая на всички колеги в парламента да бъдат живи и здрави и да бъдем малко по-човечни\", завърши той.", "date": "2018.12.21", "title": "Цветанов: Доган залага на стабилността на държавата, а не на политически интереси"}
{"url": "https://www.24chasa.bg/novini/article/7211808", "text": "Спас Русев - собственик на “Виваком” и на футболния отбор “Левски”, е спечелил търга за албанския оператор “Телеком Албания”, който сега е собственост на германския “Дойче телеком”. Новината съобщават албански медии. Германците се оттегляли, за да се фокусират върху други проекти. Спас Русев е победил в конкуренция с още трима кандидати за албанския телеком. Не се посочва конкретна цена. Според албанските медии в сделката са участвали сръбски, турски и гръцки оператор. Преди време сръбското издание Vecernje Novosti писа, че и чeшкaтa РРF Grоuр, coбcтвeнocт нa Пeтp Keлнep, който купи “Теленор България” за 2,8 млрд. евро, имала интерес, но няма потвърждение да е подала оферта. Пъртньор на Спас Русев в сделката за \"Телеком Албания\" е българския предприемач от албански произход Елвин Гури. Той е инвеститор в иновативни и бързорастящи компании чрез фонда Empower Capital, на който е изпълнителен директор. \"Обмислям инвестция в Албания от години. След като напуснах преди 27 г., смятам, че е морално задължение да го направя€ Албания е привлекателна дестинация за инвестиции\", коментира Гури пред албанска телевизия.  “Телеком Албания” е първият албански мобилен оператор. Той е създаден през 1995 г. и стартира търговска дейност през 1996 г. под името АМС - Albania Mobile Communications. През 2000 г. компанията става част от OTE Group - водещия телеком в Гърция, опериращ под марката Cosmote. Освен в Гърция и Албания Cosmote работи и в Румъния, където притежава 54% от най-големия местен оператор “Телеком Румъния”. През юли 2009 г. основен акционер на групата ОТЕ става “Дойче телеком”. Така в момента 99,79% от “Телеком Албания” са собственост на германския телеком.", "date": "2018.12.21", "title": "Албански медии: Спас Русев печели търга за \"Телеком Албания\""}
{"url": "https://www.24chasa.bg/novini/article/7211806", "text": "Полицията във Виена издирва трима, обрали банка в четвъртък сутринта на \"Йозефщедтер Щрасе\". Те са заплашили служителите с пистолет, а след това са избягали, съобщава vienna.at. Нападателите са разбили прозорец във вътрешния двор на банката и през него са влезли в сградата. Те са изчакали вътре, докато се появи служител на трезора. Откраднатите пари са четирицифрена сума в евро, но не се посочва каква.", "date": "2018.12.21", "title": "Полицията във Виена издирва и трима банкови обирджии"}
{"url": "https://www.24chasa.bg/novini/article/7211812", "text": "Десислава Иванчева, Биляна Петрова и Петко Дюлгеров няма да имат гривни за електронно наблюдение поради технически проблеми, съобщават от министерството на правосъдието.  Системата за електронно наблюдение, която трябва да бъде внедрена по проект „Модернизиране на пенитенциарната система в България“, финансиран по Оперативна програма „Добро управление“, все още не е пусната тъй като в момента се реализират допълнителни поддейности, пряко свързани с внедряването на Системата за електронно наблюдение на на аказанията“-София, пише в съобщението. В определението си от 19 декември съдия Иво Хинов, който за трети път постановява освобождаването на тримата, записа, че Иванчева, Петрова и Дюлгеров може да напуснат ареста, но домашният им арест трябва да се контролира с гривни. Въпреки че не са готови гривните за арестантите, те ще бъдат пуснати под домашен арест, защото така е наредил съдията, поясниха юристи.", "date": "2018.12.21", "title": "Няма гривни за Иванчева и компания, но те ще бъдат освободени под домашен арест"}
{"url": "https://www.24chasa.bg/novini/article/7211818", "text": " - нападателите, загиналият и тежко раненият, най-вероятно са се познавали. Те са обядвали заедно в ресторант в района преди напрежението да ескалира, разказва Томас Фигмюлер - собственик на заведението, пред което се случва драмата, съобщават австрийските издания. Групата с нищо не привличала вниманието. Говорела на славянски език - сърбохърватски или бошняшки език. Някои медии съобщиха, че има един задържан, но от полицията опровергаха тази информация. Няма никакви конкретни данни за терористичен акт\", се казва в съобщение на полицията. Органите на реда смятат, че вероятно става дума за поръчково убийство. Единият от стрелците е избягал с автомобил, в който се е качил.", "date": "2018.12.21", "title": "Нападателите и жертвите във Виена се познавали, говорели на славянски език"}
{"url": "https://www.24chasa.bg/novini/article/7211827", "text": "Арестуваният вчера /20 декември/ надзирател в затвора в Ловеч е освободен от ареста, след като е изтекъл 24-часовият срок за задържането му, съобщи говорителят на окръжната прокуратура Кирил Петров. От прокуратурата не са внесли искане за оставането му в ареста. Намерени са у надзирателя и иззети три пликчета с метамфетамин, едно топче марихуана, четири мобилни телефони и три СИМ карти. Повдигнато му е обвинение за държане на наркотици. Следствените действия продължават, съобщиха от прокуратурата в Ловеч.", "date": "2018.12.21", "title": "Арестуваният в ловешкия затвор надзирател е освободен"}
{"url": "https://www.24chasa.bg/novini/article/7211830", "text": "При операция с кодовото наименование „Петко” италианските власти разбиха трафик на дрога между Словения и Италия, съобщи полицията на Гориция. Според нея става въпрос за банда българи, живеещи в словенския град Нова Горица, които се занимавали с трафик на различен вид наркотици. Техният шеф Петко, на когото се обаждали всекидневно, бил в Италия, затова и операцията носи неговото име. За да се снабдят с дрога, клиентите отивали всеки ден до велосипедна писта, на която се срещали с българите. Пистата се намира в Гориция, точно на границата между Словения и Италия. Разследването на италианската полиция стартирало след идентифицирането на продавач на дрога в Гориция през 2015 г. Тогава бил арестуван и един клиент на хероин. При операция „Петко” били извършени няколко запорирания на дрога, в резултат на което бил секнат каналът за доставка. Арестувани са и трима души, доставящи хероин от Словения. Словенската полиция от своя страна също се задействала, арестувайки двама души, които идвали редовно в Италия, за да продават хероин. По време на операцията са иззети различни количества хашиш, марихуана, канабиноиди.", "date": "2018.12.21", "title": "Акция \"Петко\" разби българска банда за трафик на дрога между Италия и Словения (Видео)"}
{"url": "https://www.24chasa.bg/novini/article/7211824", "text": "Българинът Желяз Андреев, който бе заплашен от екстрадиция в САЩ, дари 4485 лева на Националната мрежа за децата, съобщават от неправителствената организация. Средствата ще бъдат вложени за изграждане на Къща на децата в София. Семейството на студента от Добрич с помощта на омбудсмана на Република България Мая Манолова бе открило фондонабирателна сметка за евентуална адвокатска защита, ако се беше стигнало до екстрадицията му в САЩ. Още при започване на кампанията семейството на Желяз Андреев обяви, че, ако не се наложи да бъде наеман американски адвокат, събраните средства ще бъдат дарени на Националната мрежа за децата за нейния проект, припомнят от неправителствената организация. Щастлив съм, че в навечерието на Рождество Христово аз, близките ми и всеки един българин, който допринесе за събирането на сумата в дарителската сметка, имаме възможност да подпомогнем осъществяването на проекта \"Къща на децата\". Удовлетворен съм, че не се наложи тази сума да бъде използвана по първоначалното й предназначение. За мен, а, вярвам и за всички българи, които застанаха до мен в най-тежките моменти, е удоволствие да знаем, че тези средства са инвестиция в най-ценния ресурс на България - децата\", е заявил Андреев при връчване на дарението. С подкрепата на Желяз Андреев реализирането на проекта се приближава с още 4485 тухли, отбелязва изпълнителният директор на Националната мрежа за децата Георги Богданов. Къщата на децата ще бъде модерно пространство за обучение, място за събития и обмяна на идеи на всички 152 граждански организации, които членуват в мрежата. Къщата ще бъде отворена за деца и възрастни от цялата страна, които ще работят заедно за отстояване правата на подрастващите, посочват от неправителствената организация.", "date": "2018.12.21", "title": "Българинът, заплашен от екстрадиция в САЩ, дари средства на Националната мрежа за децата"}
{"url": "https://www.24chasa.bg/novini/article/7211843", "text": "Археолози се натъкнаха в северната част на Перу на светилище, датиращо отпреди над 1000 години, където са били ритуално принесени в жертва 18 души, съобщи Франс прес. Церемониалният комплекс под формата на латинската буква D е бил разкрит в Санта Роса, провинция Чиклайо. По думите на ръководителя на разкопките Едгар Бракамонте светилището е свързано с ритуалната архитектура на културата хуари /600-1200 г. сл.Хр./ Тя произхожда от андския регион Аякучо и се е разпростирала от крайбрежието до гората в Куско, предава БТА. Светилището е било изградено от кирпичени тухли, свързани с кал. В него са открити останките от 18 човешки жертвоприношения - 6 на жени и 12 на мъже. Археолозите също така са разкрили артефакти от метал, лъжици и остриета от обсидиан. Разкопките на екипа на Едгар Бракамонте започнаха през месец септември и трябва да приключат до края на годината.", "date": "2018.12.21", "title": "Откриха светилище в Перу на повече от 1000 години"}
{"url": "https://www.24chasa.bg/novini/article/7211844", "text": "Доналд Тръмп продължи днес да възхвалява стената, която иска да построи по границата с Мексико, сравнявайки това съоръжение с изобретяването на колелото, предаде Франс прес, цитирана от БТА.  \"Демократите се опитват да омаловажат идеята за стена, наричайки я ретроградна. Истината е, че нищо друго няма да свърши работа и така е от хиляди години. Тя е като колелото, няма нищо по-добро\", написа рано тази сутрин Тръмп. Президентът републиканец настоява във федералния бюджет за 2018 г. да бъде предвидено финансиране за построяването на стената, възлизащо на 5 милиарда долара. Борбата срещу нелегалната имиграция е едно от големите предизвикателства пред неговото управление. Стената, която би трябвало да спира мигрантите, опитващи се да влязат в САЩ, е едно от основните предизборни обещания на Тръмп.", "date": "2018.12.21", "title": "Тръмп сравни идеята си за стена по границата с Мексико с изобретяването на колелото"}
{"url": "https://www.24chasa.bg/novini/article/7211854", "text": "Прокурорите от военната секция на Главната прокуратура официално повдигнаха обвинения срещу бившия президент на Румъния Йон Илиеску и трима други бивши високопоставени официални представители по делото за Революцията от 1989 г., съобщава информационният сайт Зиаре, цитиран от БТА. Йон Илиеску (член и председател на Съвета на Фронта за национално спасение (СФНС)), Джелу Войкан Войкулеску (член на СФНС и бивш заместник министър-председател), Йосиф Рус (бивш командир на военната авиация ) и Емил Думитреску (бивш член на СФНС), са обвинени в престъпления срещу човечеството, се посочва в съобщение на прокуратурата. Сайтът уточнява, че става въпрос за процедурна стъпка преди изпращането на съд, която означава, че Илиеску, Войкулеску, Рус и Думитреску преминават от заподозрени в обвиняеми по делото. Според военните прокурори е имало план за диверсия, който е бил приложен след бягството на диктатора Николае Чаушеску и съпругата му Елена на 22 декември 1989 г. Прокурорите твърдят, че терористичната психоза \"е била създадена съзнателно чрез диверсия и дезинформация и е предизвикала след 22 декември 1989 г. смъртта на 862 души, раняването на 2150 души, лишаване от свобода и психически травми на стотици хора\". \"Целият този процес представлява политическо отмъщение. Тъжно и болезнено е Революцията да бъде използвана в политическите борби\", коментира днес Джелу Войкан Войкулеску.", "date": "2018.12.21", "title": "Изправят пред съда Йон Илиеску заради румънската революция"}
{"url": "https://www.24chasa.bg/novini/article/7211853", "text": " Докато Фики Стораро и съпругата му Гюлджан излизали от дома си, за да идат на кино вчера, към 18,00 ч, автомобил ауди със софийска регистрация пресича пътя им. От него излизат двама маскирани мъже и започват да блъскат по прозореца на изпълнителя. Певецът си мисли, че това е някаква шега. Затова слиза от колата си и пита: „Момчета, проблем ли има?“. Двамата мъже го хващат и започват да го бутат. Стораро вижда, че единият от тях е въоръжен с нож и осъзнава, че може да стане опасно. Той успява да отбие атаките им. Дори поваля единия от нападателите на земята. След това двамата маскирани се разбягват и тръгват обратно към аудито си. Полицаите пристигат светкавично на мястото, където е станал инцидентът, а Фики подава жалба срещу нападателите в Шесто РПУ. Той не е видял лицата им, заради маските, но знае марката на колата. Органите на реда в момента преглеждат всички камери в близост до мястото на инцидента. „Аз съм певец, не съм бандит, никому нищо лошо не съм направил, затова не се страхувах и излязох от колата. Но съм учуден как може да има такива хора, които се разхождат посред бял ден с маски и нападат други. Благодаря на полицаите от Шесто РПУ за бързата реакция. Надявам се злосторниците да бъдат намерени бързо и да получат съответното наказания“, казва Стораро.", "date": "2018.12.21", "title": "Маскирани нападнаха Фики Стораро, докато отивал на кино с жена си"}
{"url": "https://www.24chasa.bg/novini/article/7211872", "text": "Руският президент Владимир Путин ще посети Сърбия на 17 януари, съобщи президентът на Сърбия Александър Вучич на съвместната си пресконференция с гръцкия премиер Алексис Ципрас в Белград, съобщи Танюг, цитирана от БТА.  Вучич бе помолен да коментира отделни руски медии, които не гледат благосклонно на писмото, което му изпрати американският президент Доналд Тръмп /във връзка с Косово/. Сръбският президент отговори, че не е видял руски реакции, но ще разговаря открито с Путин и за това. Той посочи, че писмото на Тръмп е рационално, каквото може да се очаква от американски президент, тъй като САЩ са признали Косово. \"За нас е добра вест, че се иска роля на Белград, а на Прищина се казва, че трябва да се договори с Белград\", каза Вучич. Тръмп изпрати до Белград и Прищина писма с почти идентично съдържание, в което настоява двете страни да постигнат \"историческа\" сделка, която да доведе до дълготраен мир в региона. Вучич повтори, че \"не сме никак близо до какъвто и да е договор с Прищина\", както мисли Тръмп, но няма да се откаже да търси компромисно решение на косовския въпрос, защото \"задачата му е да се бори за мир, стабилност и за бъдещето на Сърбия\".", "date": "2018.12.21", "title": "Сръбският президент ще разговаря с Путин \nи за писмото на Тръмп \nвъв връзка с Косово"}
{"url": "https://www.24chasa.bg/novini/article/7211877", "text": "Сестрите от Клисурския манастир „Св. Св. Кирил и Методий” запознаха третокласниците от Детското полицейско управление на вършечкото СУ „Иван Вазов” с историята на големия християнски празник Рождество Христово. Занятието е заложено в учебната програма на 2-годишния курс на малките доброволци. С много обич и топлина сестрите посрещнаха гостите и им разказаха библейската история за раждането на Исус Христос и народните традиции, съпътстващи празника. С голям интерес доброволците разгледаха иконописното ателие на манастира и пиха билков чай с любезните домакини. Като подарък от манастира малките „полицаи” получиха църковни книжки и не забравиха да запалят свещ за здраве в навечерието на Коледа. ", "date": "2018.12.21", "title": "Доброволците от вършечкото Детско полицейско управление посетиха Клисурския манастир"}
{"url": "https://www.24chasa.bg/novini/article/7211876", "text": "\"Булгартрансгаз\" е обявила обществена поръчка за избор на изпълнител на разширението на газопреносната мрежа в района на компресорна станция Провадия до българо-сръбската граница, съобщи на пресконференция изпълнителният директор на дружеството Владимир Малинов, цитиран от БТА. Поръчката е под условие резервирането на капацитета на тръбата да е успешно, а това ще зависи от резултата на третата фаза на пазарния тест, обявен от дружеството с краен срок 31 януари 2019 г. Крайният срок за участие в обществената поръчка, която ще е по открита процедура, е 15 февруари 2019 г. Очакваните общи приходи по проекта за следващите 15 години ще са над 7 млрд. лева, а необходимият нетен приход, който да бъде гарантиран на базата на обвързаните договори за капацитет, за да може \"Булгартрансгаз\" да пристъпи към проекта, е 2,676 млрд. лева. Общо 5 компании са заявили интерес при първите фази. Сред тях са Газпром и Булгаргаз. Проектът има два крайни срока на реализация - 31 декември 2019 г. или същата дата на 2020 г. в зависимост от избрания вариант за осъществяване на проекта. По-краткият, който би позволил да дадем изходен капацитет на Сърбия, предполага използването на съществуваща тръба. Министърът на енергетиката Теменужка Петкова, която също присъства на пресконференцията, съобщи, че днес са купени 6,5 млн. квоти вредни емисии за около 324 млн. лева за ТЕЦ \"Марица-Изток 2\". Това ще гарантира безпроблемна работа на дружеството и стабилност на електроенергийната система тази зима. Също днес е бил подписан договор за безвъзмездна финансова помощ по ОП \"Иновации и конкурентоспособност\" за 39 млн. евро по проекта за интерконектора България-Гърция, което ще позволи строителството на обекта да започне през следващите няколко месеца. Подписаният меморандум за сътрудничество между \"Булгартрансгаз\" и Централноевропейския газов хъб ще съдейства газовата борса в страната да заработи до кроя на следващата година.", "date": "2018.12.21", "title": "\"Булгартрансгаз\" обяви обществена поръчка за газопреносната мрежа край Провадия"}
{"url": "https://www.24chasa.bg/novini/article/7211375", "text": "Подсъдимата за подкуп кметица Десислава Иванчева ще излезе под домашен арест на 22 декември в 12 ч, както реши преди дни състав на спецсъда, оглавяван от Иво Хинов.  Това ще стане, тъй като прокуратурата е оттеглила протеста си пред апелативния спецсъд в частта, която искаше изпълнението на мярката за неотклонение да бъде спряно. Обвинението обаче продължава да поддържа протеста по същество пред втората инстанция, тя да бъде върната зад решетките. Това искане на прокуратурата ще се решава обаче в края на годината от апелативните спецсъдии. Дотогава отстранената кметица ще е под домашен арест. ", "date": "2018.12.21", "title": "Иванчева се прибира вкъщи на 22 декември, прокуратурата оттегли протеста си"}
{"url": "https://www.24chasa.bg/novini/article/7211384", "text": "В първите дни на 2019 година започва интензивно обсъждане на текстовете в проекта на Закона за отклоняване от наказателно производство и налагане на възпитателни мерки на непълнолетни лица. За това се договориха днес министърът на правосъдието Цецка Цачева и представителите на Националната мрежа за децата, съобщиха от пресцентъра на правосъдното министерство. На обсъждането по темата по покана на министър Цачева участие взеха Георги Богданов, изпълнителен директор на Национална мрежа за децата, Калоян Станев и адв. Диляна Гитева от Национална мрежа за децата, както и заместник-министърът на правосъдието Евгени Стоянов. По време на срещата бяха засегнати спорните въпроси в проекта, очертани от работната група. Основният сред тях е да бъдат ли включени малолетните лица в обхвата на този закон или тези правоотношения да бъдат уредени с промяна на други закони. Министър Цачева уведоми експертите от Националната мрежа за децата, че са предприети активни съвместни действия между Министерството на правосъдието и Министерството на труда и социалната политика във връзка с евентуални изменения в Закона за закрила на детето, с оглед възможността малолетните лица да не бъдат включени в обхвата на действие на проекта. Двете страни се обединиха около становището, че финализирането на законопроекта е сред основните приоритети на Министерството на правосъдието, който се подкрепя от Националната мрежа за децата, обединяваща общо 152 граждански организации и съмишленици, работещи със и за деца и семейства в цялата страна.", "date": "2018.12.21", "title": "Проектозаконът за детско правосъдие ще се обсъжда интензивно от началото на 2019 г."}
{"url": "https://www.24chasa.bg/novini/article/7211370", "text": "10,136 долара са събрани по дарителската сметка за убития в САЩ племенник на Гала - Георги Пенев. Той бе застрелян от полицаи в къща в градчето Фредония.  преди дни в страницата  какво се е случило и помоли за финансова помощ.  \"В 2 ч. през нощта на 11 декември ме събуди звънът на телефона. Полицай ми каза, че моят брат Джордж, познат на по-голямата част от Бъфало като Пенев, е бил прострелян четири пъти в гърдите от полицай от Фредония в понеделник, 10 декември в 1:30 ч. следобед. Полицаят нямало да бъде обвинен в нищо\", сподели тя. Приятели на Джордж също споделиха публикацията на сестра му, за да помогнат за събирането на средства. Сумата, която бе необходима да се събере, бе 10 000 долара. Нова справка показва, че тя вече е достигната. За седем дни в кампанията са участвали 125 души. Мария отбелязва, че парите са необходими, за да се покрият разходите за погребението на брат й и за адвокатските услуги, които семейството използва. Според полицията служителите й се отзовали на сигнал от граждани. В къща на ул. \"Либърти\" в банята на втория етаж се бил барикадирал млад мъж. Полицай и пожарникар се опитали да го измъкнат от там. Младежът отказвал да отвори врата дълго, но после излязъл и подгонил служителите на реда с нож в ръка. Самият той имал прорезни рани по гърдите и от тях течала кръв. На алеята пред къщата той приклещил полицая. Според официалната информация полицаят му извикал на спре, но след неподчинението му стрелял при самоотбрана и убил младежа.", "date": "2018.12.21", "title": "Над 10 000 долара събрани по дарителската сметка за убития племенник на Гала"}
{"url": "https://www.24chasa.bg/novini/article/7211381", "text": "Белгийският крал Филип изключи днес перспективата за предсрочни избори в страната след оставката на премиера Шарл Мишел по-рано през седмицата. Той натовари Мишел със задачата да оглави правителство, което да се заеме с текущите дела до изборите на 26 май догодина, предадоха световните агенции, цитирани от БТА.  Белгия преживява политическа криза от две седмици. Тя започна след решението на фламандските националисти да изтеглят своите министри от кабинета заради подкрепата на Белгия за глобалния пакт на ООН за миграцията. Така се стигна до оставката на Мишел, обявена от него пред парламента във вторник.", "date": "2018.12.21", "title": "Шарл Мишел ще оглави правителството на Белгия до изборите през май догодина"}
{"url": "https://www.24chasa.bg/novini/article/7211405", "text": "Депутатите излязоха в коледна ваканция до 10 януари, както е записано в правилника на Народното събрание, съобщи БТА. Следващото заседание ще бъде на 11 януари /петък/ 2019 г. от 9.00ч. Председателят на парламента Цвета Караянчева пожела светли коледни празници и щастлива Нова година.                                                                                                                                                                                                                                                                                                                       ", "date": "2018.12.21", "title": "Депутатите излязоха в коледна ваканция до 10 януари"}
{"url": "https://www.24chasa.bg/novini/article/7211427", "text": "НАТО заяви, че продължава мисията си в Афганистан след съобщението за изтегляне на значителна част от американския военен контингент от тази страна, предаде Франс прес, цитирана от БТА.  Говорителката на алианса Оана Лунджеску отказа да коментира пряко това съобщение, но напомни, че на неотдавнашната среща на външните министри на НАТО е бил потвърден ангажиментът \"да си осигурят дългосрочната сигурност и стабилността на Афганистан\". \"Ангажиментът ни е важен, за да се гарантира, че Афганистан никога повече няма да е подслон за международните терористи, които ни застрашават у нас\", добави тя. Според вестниците \"Уолстрийт джърнъл\" и \"Ню Йорк таймс\" ще бъдат изтеглени около 7000 от 14-те хиляди американски войници в Афганистан. Лунджеску освен това похвали подалия оставка министър на отбраната на САЩ Джим Матис, който напусна заради несъгласие с президента Тръмп за изтеглянето на всички американски военни от Сирия и подготовката за прекратяване на военното присъствие на САЩ в Афганистан. Джим Матис изигра ключова роля \"за съхраняване на силна НАТО, която е готова да се бори с предизвикателствата за сигурността, пред които сме изправени. Той е високо уважаван като военен и като дипломат\", заяви говорителката на НАТО.", "date": "2018.12.21", "title": "НАТО: Афганистан никога повече няма да е подслон за международни терористи"}
{"url": "https://www.24chasa.bg/novini/article/7211428", "text": "Националният съвет за насърчаване на заетостта одобри с пълно единодушие проекта на Националния план за действие по заетостта за 2019 г. Това съобщиха от пресцентъра на социалното министерство, цитирани от БТА. Документът включва проекти и мерки за заетост и обучение на безработни, които през следващата година ще се финансират със средства от държавния бюджет. Общият бюджет на плана е 73 млн. лв. С тези средства през 2019 г. се предвижда да се осигури заетост за 16 567 безработни. По плана ще се финансират и проекти за обучение, които ще дадат възможност на близо 11 500 безработни да повишат знанията и уменията си, да повишат квалификацията си и да станат по-конкурентоспособни на пазара на труда. По Плана за заетост ще се осигури и обучение по ключови компетентности на 1000 заети в микро и малки предприятия. През следващата година мерките за заетост и обучение ще са насочени приоритетно към продължително безработните, безработните до 29 години и над 50 години. Сред целевите групи са още хората с трайни увреждания и икономически неактивните хора, които имат желание да работят. През 2019 г. се предвижда безработицата в България да е 4,8 на сто, а заетостта сред населението между 15 и 64 г. - 68 на сто. Приоритетните направления в Плана за действие по заетостта през 2019 г. ще са подкрепата за насърчаване на икономическия растеж, подобряването на бизнес средата, развитието на основни сектори на икономиката и тяхното въздействие върху заетостта. Сред основните задачи на документа е и подготовка за бъдещите промени в труда под въздействие на новите технологии, подкрепата на заетостта в малките и средните предприятия, развитието на регионите и подобряването на функционирането на пазара на труда.", "date": "2018.12.21", "title": "Осигуряват работа на 16 500 безработни през 2019 г. по плана за заетостта"}
{"url": "https://www.24chasa.bg/novini/article/7211449", "text": "През 2024 г. година се очаква завършване на участъка от АМ \"Хемус\" между Боаза и пътя Русе - Велико Търново, съобщи по време на парламентарния контрол министърът на регионалното развитие и благоустройство Петя Аврамова, цитирана от БТА. Има осигурени средства по проекта, те са резервирани и ще се използват за изграждането на тази магистрална отсечка, заяви министърът. Правителството отпусна 1,348 млрд лева за проекта. На основание на ресорни разпоредби на ЗОП (изключения, приложими за публични възложители) Агенция \"Пътна инфраструктура\" ще сключи договор с \"Автомагистрали\"ЕАД за изпълнение на проектиране на трите подучастъка от пътя Плевен - Ловеч до пътя Русе - Велико Търново и за строителство на цялото трасе на магистрала от пътен възел \"Боаза\" до пресичането на пътя Русе - Велико Търново. Агенцията е поискала предварително становище от АОП и МРРБ за тази законова възможност, каза министърът. Тя съобщи, че вече е изпратен проект на обявление за възложена поръчка в АОП и министерството с необходимите документи, чрез които да се прецени дали са спазени изискванията на съответната разпоредба и дали дружеството има необходимия капаците да изпълни дейностите. Министърът информира, че се очаква строителството на участъка от Боаза до пресичането с пътя Плевен - Ловеч да започне в началото на 2020 г., като индикативният срок за завършване на обекта е началото на 2024 г. За участъка от пътя Плевен - Ловеч до пътя Русе - Велико Търново предвиденото време за проектиране на трите подучастъка е 180 календарни дни, ако няма съдебни обжалвания във връзка с отчуждителните процедури, би могло да започне строителството на този участък в края на 2020 г., като индикативният срок за завършване на обекта е средата на 2024 г.", "date": "2018.12.21", "title": "Завършват през 2024 г. участъка от \"Хемус\" между Боаза и пътя Русе - Велико Търново"}
{"url": "https://www.24chasa.bg/novini/article/7211454", "text": "Пълното пускане в действие на новото летище \"Истанбул\", което първоначално бе предвидено за 1 януари, ще става постепенно и истанбулското летище \"Ататюрк\" ще остане действащо до ново нареждане, обяви днес турското министерство на транспорта, предаде АФП. Новото летище \"Истанбул\", което се предвижда да стане най-голямото летище в света, когато бъде напълно завършено, бе открито от президента Реджеп Тайип Ердоган на 29 октомври, предава БТА. Новото летище, разположено в европейската част на Истанбул, трябва да замени международното летище \"Ататюрк\", което се планира да бъде трансформирано в природен парк. След откриването на 29 октомври летище \"Истанбул\" символично влезе в действие с 10 полета на ден и трябваше да заработи на пълен режим от 1 януари след прехвърляне на всички операции от летище \"Ататюрк\". Но този срок няма да може да бъде спазен. Прехвърлянето към летище \"Истанбул\" продължава по сигурен начин. За да се избегне отражение върху удобството на пътниците, този процес се осъществява постепенно, обясни в съобщение министерството на транспорта. Работата за постепенно прехвърляне ще се ускори от 1 януари нататък, се казва в текста. Турската авиокомпания Търкиш еърлайнс посочи в сряда, че цялостното пускане в действие на новото летище е отложено за \"по-късна дата\". Според турската агенция ДХА новото летище няма да влезе изцяло в действие преди март 2019 г. Това летище, наред с третия мост над Босфора и тунела под Босфора, които бяха открити през 2016 г., е един от големите инфраструктурни проекти, защитавани пламенно от Ердоган.", "date": "2018.12.21", "title": "Анкара: Пълното пускане на новото летище \"Истанбул\" ще става постепенно"}
{"url": "https://www.24chasa.bg/novini/article/7211473", "text": "Кремъл заяви днес, че не разбира какви ще бъдат следващите ходове на САЩ в Сирия, а хаотичното и непредвидимо взимане на решения създава дискомфорт в международните отношения, предаде Ройтерс, цитирана от БТА. Говорителят на Кремъл Дмитрий Песков каза, че Москва иска повече информация за планираното изтегляне на американските войски от Сирия, обявено неочаквано от президента Доналд Тръмп тази седмица. Помолен да коментира вероятно изтегляне на американски военни от Афганистан, Песков заяви, че Русия не иска да се случи нещо, което би могло да дестабилизира положението в Афганистан. Песков каза също, че Кремъл ще изчака да види дали изтеглянето наистина ще се случи, тъй като предишните американски обещания да напуснат Афганистан не се реализираха на практика, посочва Ройтерс.", "date": "2018.12.21", "title": "Москва: Искаме повече информация от САЩ за изтеглянето на войските им от Сирия"}
{"url": "https://www.24chasa.bg/novini/article/7211480", "text": "Следващото заседание на Министерския съвет ще се състои в четвъртък, 27 декември, от 10.00 часа. Това съобщиха от правителствената пресслужба, цитирани от БТА.                                                                                                                                                                                                                                                                                                                       ", "date": "2018.12.21", "title": "Следващото заседание на кабинета - на 27 декември"}
{"url": "https://www.24chasa.bg/novini/article/7211481", "text": "Еврокомисарят за разширяването Йоханес Хан смята, че Република Македония може да се присъедини към Сърбия и Черна гора, които вече са на пътя на европейската интеграция и започнаха преговорите за присъединяване към ЕС, съобщава агенция МИА, цитирана от БТА. Страните от Западните Балкани са все още слаби и разширяването на ЕС е единственият начин за мирно стабилизиране на региона. Не мога обаче да направя точна преценка на това кога ще влязат в ЕС, каза Хан в интервю за германския вестник \"Ханделсблат\". Сърбия и Черна гора са най-близо до изпълнение на критериите, но след решаването на спора с Гърция за името Република Македония има добри шансове да продължи напред. Макар да няма точна дата, все пак 2025 г. е ориентировъчната цел от страна на Европейската комисия като възможна дата за присъединяване на страните от Западните Балкани, постигнали най-голям напредък, смята Хан.", "date": "2018.12.21", "title": "Йоханес Хан: Македония може да се присъедини към Сърбия и Черна гора по пътя към ЕС"}
{"url": "https://www.24chasa.bg/novini/article/7211292", "text": "Само почернените завинаги родители сложиха цвете на паметника на Димитър, Любомира, Кристина, Елена, Виктория, Цветелина и Мадлена днес - 21 декември, когато се навършват 17 години от трагедията пред дискотека \"Индиго\". Сега щяха да са на 30 и над 30-годишни, вероятно със свои деца... Много техни връстници, оцелели тогава, са станали психолози и лекари. Семействата намериха сили да продължат. В едно от тях се роди дъщеричка, друга майка осинови прекрасно момиченце. Уви, някои от родителите си отидоха, други напуснаха страната...  Паметникът, дело на Ставри Калинов, който бе издигнат със съдействието и на \"24 часа\", напомня за краткосрочната ни памет и липсата на поука от трагедиите. Той за пореден път е със 7 откършени листа заради стотинките от претопения бронз. Стърчат само голите му клони. Няма я и златната топка, символизираща слънцето. Композиторът Андрей Дреников направи трогателен подарък на родителите на седемте деца, загинали точно преди 2 години в дискотека \"Индиго\". Той им даде диск с песента \"Ангели добри\" по негова музика и текст, посветена на трагедията. Ах, колко тъга. Плаче цяла земя. Ах, как страшно боли. Празникът свърши, без да е започнал... Тихо се сипе белият сняг. Там на небето изгряват звезди. Седем звезди сияят в нощта. Тези звезди са нашите деца\", са думи от песента. \"Получило се е необикновено силно и въздействащо произведение. То е друг вид паметник на нашите деца\", сподели Мариана, майката на Митко. А Наташа Кабакчиева - майката на Кристина, вече има нова цел - да намери пари да се заснеме клип към песента. От Би Ти Ви вече са обещали често да го въртят, за да не се забравя фаталната нощ на 21 декември. \"Само вие - \"24 часа\", и министърът на младежта и спорта Васил Иванов не ни забравихте. Поддържате съвестта на хората жива и не давате на виновните медиен комфорт да се заличи споменът от черните ни забрадки за седем погубени живота\", допълни Кабакчиева... Няколко години министри и политици скланяха глава пред паметника на седемте деца, поднасяха цветя. Организираха се спортни състезания в тяхна памет.   “Мамо, децата умряха за 2 лева”. Това казало след трагедията едно от оцелелите момичета в столичната дискотека “Индиго”. Детето разказва, че е било в центъра на тълпата и не е можело да диша. “Бяхме като в менгеме, нямаше накъде да мръднем. Охраната беше отворила само две врати, за да събира по 2 лева. Казаха, че ще пее рапърът Мъглата и затова...”, обясни 16-годишното момиче. Хиляди деца се оказали притиснати в коридора пред самата дискотека. “Всички пищяха, нагоре, за да дишам. Сега ме боли вратът”, каза детото. Според него проблемът не е бил в заледените стълби. Стъпалата са били покрити със сняг, но лед не е имало и не са се пързаляли. Проблемът е дошъл от това, че охраната не е отворила всички врати на дискотеката, за да премине тълпата, а е прецеждала децата едно по едно, за да им събере парите. Момичето се измъкнало по чудо, когато децата зад него успели да разбутат тълпата и да излязат навън. То не пожела да даде името си. “Мутрите може да решат, че им пречим на бизнеса”, отсече майка му. Това е разказ от първо лице единствено число на едно от децата, оцелели при трагедията пред дискотека “Индиго” на 21 декември 2001 г. Тогава загинаха 7 деца, пометени и стъпкани на стълбите. Сред първите, озовали се на мястото на кошмара, е фотографката на “24 часа” Румяна Тонева. и до днес твърди фоторепортерката, отразявала кървави конфликти по цял свят. “Със сигурност трагедията е щяла да бъде още по-голяма, ако охраната на заведението не е предприела бързи мерки по спасяването на децата”,твърдят магистрати. Един от бодигардовете е върнал към живот три деца, след като им направил изкуствено дишане. Аутопсиите и на седемте загинали деца е категорична - Димитър, Любомира, Кристина, Елена, Виктория, Цветелина и Мадлена са починали от задушаване. Предлагаме ви няколко свидетелски истории, записани дни след трагедията. Оцелелите вече са почти на 30 години, много от тях, семейни, със свои деца, но няма да забравят ужаса на преживяното и своите умрели приятели.  - очевидка на трагедията, ученичка от 32-о СОУ, 8А клас, дадени на 14 януари 2001 година в присъствието на психолога от МВР Пенка Евтимова: “На завоя на стълбите беше страшно, имаше паднали деца Задушавах се, викахме за помощ. На 21 декември 2001 г. отидох с приятели на дискотека към 18,30 часа. Там, в “Индиго”, съм ходила 2-3 пъти. Към 18,30 ч отвън вече имаше деца, които чакаха на опашка. Към 18,40 часа дойдоха моите приятелки - Катрин и Ваня, те дойдоха със свои приятели. Аз бях отишла с Диляна Андреева, която е от 8Б клас. Ние се наредихме на опашката. Вратата още не беше отворена, но всички чакаха. Желязната врата водеше до стълбите към дискотеката. Не видях дали имаше бодигардове при вратата, защото имаше много деца и не се виждаше отзад. След като се отвори вратата, децата започнаха да ни бутат напред, за да влизат. Край вратите имаше 2 момчета, които викаха: “Не се блъскайте, защото може да паднете” и се мъчеха да въведат някакъв ред. Лека-полека се придвижвахме напред. Това стана, след като беше отворена вратата. Аз не знаех какво става. Попитах едно непознато момче какво става, защото обикновено таксата се взима при вратата. Този път ми направи впечатление, че няма такова нещо, т.е. че не събират такса. Едни казваха, че няма такава, а други, че тя ще се взима долу пред самото заведение. Отвсякъде бях обградена с деца и не съм видяла бодигардове. Придвижвахме се и стигнахме до стълбите. Чувахме отвътре да идва музика. Тогава много деца започнаха да ни блъскат отзад и да викат “Влизайте”. Усетих, че ни връщат назад 2-3 крачки. Сигурно е била охраната. Децата отзад продължаваха да ни бутат напред. Някои от нас викаха да спрат, защото не виждахме какво става. Имаше осветление, но имаше толкова много народ и тълпата те носи напред, не можеш да мръднеш и да се измъкнеш. Дори ние с Диляна се помъчихме да минем назад, защото ще ни смачкат, но това беше невъзможно, защото отзад ни бутат. влязат и бързаха, защото мислеха, че ще изпуснат изпълненията на Колумбиеца и Мъглата. Аз дори не ги бях чувала дотогава. Не слушах рап. Единствената причина да отида беше преди празниците да отидем и да се съберем с приятели. При това бутане аз стигнах до завоя на стълбите, където завиват наляво. Там беше най-страшно, защото имаше вече паднали деца. Тези пред мен започнаха да се спъват в падналите, защото отзад ни бутаха. Момчето пред мен, като падна, без да иска, ме спъна и аз паднах върху него. Върху мен паднаха други деца, не знам кои. Тъкмо се опитах да стана и да се изправя, и върху мен започнаха да падат деца. Всички ходеха нормално, преди да паднем, защото стълбите според мен не бяха заледени. Не се виждаха стълбите. Когато бяхме паднали, всички викахме да ни измъкнат. След това съм била в безсъзнание. Спомням си само, че като се свестих, всичко ми се въртеше пред очите, лежах в снега в близост до желязната врата. Едно момче, не знам дали е бодигард, ми биеше шамари и ме питаше дали съм добре. Когато се съвзех, ми каза да стана, защото имаше много деца, които трябваше да се изнесат и нямаше къде да ги оставят. Понеже видях, че Диляна я няма, започнахме да я търсим. Измежду моите познати нямаше такива, които да са се обаждали до спешна помощ или полицията. Наоколо всички, които имаха възможност, звъняха по телефоните си. Първо дойде полицията. Аз влязох в дискотеката, там имаше деца, някои лежаха, други се опитваха да се съвземат. Някои от момчетата от персонала се грижеха за децата. После ме закараха до “Пирогов”, където на 24 декември ме изписаха. Предписаха ми лекарства и продължих да се лекувам”.  Никой няма да си извади поука за трагедията в “Индиго”: “Не считам, че нещо ще се промени след смъртта на приятелите ни в дискотека “Индиго”, нито пък някой ще си извади поука от станалото”, отсече в Съдебната палата ученичката Камелия Карова. Камелия и още девет деца бяха призовани пред съда, за да заяват дали искат обезщетение. Всички родители предявиха искове съм четиримата обвиняеми. “Не съм ходила повече на дискотека, страх ме е. Не мисля, че парите, които мога да получа, ще променят нещо. Имах кожна болест, имах главоболие, не говоря за душевната болка, която ми остана, продължавам да мисля за това което ми се случи. Бях приятелка на Елена...” “Беше страшно. Блъскахме се всички, докато вървяхме по коридора на дискотеката”. Това разказа   “Блъсканицата започна още когато минахме през желязната решетка преди входа за дискотеката. Натискаха ни силно тия, които влизаха отзад. Блъскането стана още по-голямо, когато достигнахме стълбите. Те обаче не бяха заледени. Ние също блъскахме тия пред нас. В един момент преди завоя в коридора видях, че пред мен децата започнаха да падат. Тия, които бяха зад тях, ни натискаха отгоре. Чуваха се вече крясъци и викове за помощ. Мен и моята приятелка Александра също ни натискаха отзад. Паднахме и двете. Аз загубих съзнание. Когато се свестих, усетих, че ме болят главата и тялото. Приятелката ми Александра също беше в несвяст. Аз станах и се помъчих да я вдигна. Виках за помощ, търсих някой да помогне”. Делото \"Индиго\" завърши със със скромни глоби и условни присъди...", "date": "2018.12.21", "title": "17 години от трагедията пред дискотека \"Индиго\" - там се задушиха 7 деца"}
{"url": "https://www.24chasa.bg/novini/article/7211547", "text": "Руска ракетна фрегата плава от Крим към Азовско море, предаде Ройтерс, цитирайки очевидец. Фрегатата е видяна на 1,5 морска миля от бреговете на Крим в района на град Феодосия. На борда й е имало хеликоптер. Положението в този район е напрегнато, след като на 25 ноември Русия задържа три украински военни кораба и екипажите им в Керченския проток, предаде БТА. ", "date": "2018.12.21", "title": "Руски боен кораб е поел към Азовско море"}
{"url": "https://www.24chasa.bg/novini/article/7211433", "text": "Окръжният съд в Габрово постанови най-тежката мярка \"задържане под стража\" за 18-годишният младеж, който в понеделник вечерта намушка 10 пъти клошар в града. Прокуратурата е привлякла в качеството на обвиняем Е.М. за това, че на 17 декември, около 22,00 ч., в необитаема постройка срещу Студентско общежитие на ул.“Студентска“, направил опит умишлено да умъртви М. П. от с.Табашка общ.Севлиево, като му нанесъл 10 прободно–порезни рани с нож в областта на гърба, гърдите и краката. Мъжът водел скинтически начин на живот и обитавал изоставената сграда. Двамата не са се познавали. По досъдебно производство са събрани достатъчно доказателства сочещи, че извършител на престъплението е Е.М., поради което прокуратурата поиска постоянен арест. Определението може да се атакува пред Апелативния съд във Велико Търново.", "date": "2018.12.21", "title": "Младежът, намушкал 10 пъти с нож\nклошар в Габрово, остава в ареста"}
{"url": "https://www.24chasa.bg/novini/article/7211597", "text": "Това, което всички виждаме след редица международни форуми, е че постигането на консенсус е по-трудно. Но въпреки тези трудности в Аржентина групата на 20-те успяха да стигнат до общо комюнике и в него има 3 много важни неща: Едно от тях е споразумението за реформа на Световната търговска организация. Това е необходимо, за да може светът да върви напред. Това каза Кристалина Георгиева, главен изпълнителен директор на Световната банка, в предаването \"В развитие\" по  . \"Светът се променя, не могат институциите да остават същите. По две теми - да се разшири споразумението към сферата на услугите и по това да се защитава по-добре интелектуалната собственост - има единство. Второ - имаше обявяване на споразумението между Мексико, САЩ и Канада. Изключително ясен сигнал, че търговски спорове могат да намерят решение. И трето - в коридорите се стигна до готовност между САЩ и Китай до март месец да намерят решение на своите търговски спорове\", съобщи Георгиева положителните новини от значимите международни форуми. Тя коментира атмосферата в залата по време на форума в Аржентина като на един нормален, леко скучен формат, на среща на лидерите на Г20. \"Светът се е затъжил за така срещи, в които между лидерите има повече общо, отколкото различия. Това, че приключи срещата добре не означава, че всички проблеми са решени\", коментира Георгиева. На форума в Катовице също има общо решение, припомни Георгиева, което се отнася до правилата за изпълнение на Парижкото споразумение за климата. Не беше никак лесно те да бъдат приети, но в крайна сметка светът успя да се обедини, което е толкова важно за тези проблеми, които не могат да бъдат решавани от нито една страна отделно. Три големи теми посочи тя, които фокусират вниманието на международните организации и правителствата - това е изменението на климата, което вече се усеща с голяма и понякога разрушителна сила, сигурността и ясна платформа за справяне с рисковете на тероризма - както физическия, така и по електронен път и трето- че трябва да има растеж на световната икономика, който да е по-справедлив. От него да могат да се ползват по-равностойно хората на тази планета. \"От тези три неща зависи дали ние ще продължим да съществуваме като цивилизация. Ако ние не се справим днес с проблемите с климата и не се адаптираме към тези изменения заедно, това означава, че до края на този век децата ни ще живеят на една много гореща, необитаема планета. От това, което имаме днес, до онова - с 3-4 градуса по-високи температури - не можем да си го позволим\". По темата за бедността Георгиева посочи важността за обединението на хората по проблема, тъй като днешния свят всеки може да види как живеят другите по планетата и всеки човек има желание да живее по-добре. \"Ако ние продължим да задълбочаваме разликата между богати и бедни, няма как да имаме сигурност и стабилност и няма как светът да бъде хубаво място за живеене\". В последните 25 години 1,100 млрд. души са излезли от положението да живеят лошо, съобщи гостът и посочи няколко примера на напредък в справянето с бедността в някои райони и успешшното решаване на социални проблеми. \"Страхът има големи очи - това ще се разберат ли САЩ и Китай, това плаши инвеститорите. Засега аз виждам една икономическа цикличност и виждам една динамика, която идва от новата икономика. Две трети от богатството на света сме ние\", са думите на Георгиева по повод бъдещето на икономическото развитие и зависимостта на пазарите от консенсуса между страните и лидерите им.", "date": "2018.12.21", "title": "Кристалина Георгиева: За стабилност трябва по-справедлив растеж на световната икономика"}
{"url": "https://www.24chasa.bg/novini/article/7211197", "text": "МВР отчете няколко пункта, по които гражданите трябва да внимават през предстоящите празници, по време на брифинг в ГД \"Национална полиция\", предаде БТА. Джебчиите, крадците и телефонните измами са едни от опасностите. Полицията препоръчва на гражданите да не съхраняват в себе си или в жилищата си големи суми пари и ценности. Както и да не казват на голям кръг лица дали ще отсъстват от вкъщи. Също така да не дават пари на непознати, поискали им ги по телефона, а ако е някой техен близък - първо да проверят дали наистина той е човекът, който им е звъннал. По отношение на пиротехническите изделия е засилен контролът на местата, където те се продават и използват. Инспектор Валентин Венков от служба КОС напомни, че трябва да се ограничи достъпът на деца до пиротехника, както и да се следват указания за използването на такива пособия. По думите му миналата година, по време на празниците, са извършени 5600 проверки в страната и са установени 30 нарушения, а 26 от тях са за неправомерна търговия на пиротехнически изделия. 19 души са били ранени при използване на пиротехника. Главен комисар Николай Николов, директор на ГДПБЗН, представи данни, че 1846 ресторанта и хижи в страната, както и 379 храма са проверени по линия пожарна безопасност. Извършени са инструктажи на персонала. Около Коледа на 222 места 1580 пожарникари и спасители ще бъдат готови да окажат съдействие при нужда. От гранична полиция препоръчват на фирмите, организиращи туризъм през почивните дни, да се съобразят с трафика на КПП-та. На всеки два часа на електронната страница на МВР и гранична полиция ще се обновява информацията за натовареността на пунктовете. Началникът на столичната пътна полиция Тенчо Тенев обяви, че на всички изходни артерии на столицата се очаква засилен трафик, като там ще има по два полицейски екипа. И допълни, че най-вероятно над 200 хиляди автомобила ще напуснат София. Той каза още, че през празничните дни ще има засилено полицейско присъствие и масово ще се правят проверки за превишена скорост и употреба на неразрешени субстанции.", "date": "2018.12.21", "title": "МВР: Внимавайте с джебчиите, крадците и телефонните измами по празниците"}
{"url": "https://www.24chasa.bg/novini/article/7210892", "text": "Броят на загиналите при експлозията във въгледобивна мина в Североизточна Чехия достигна 13, предаде Ройтерс, като се позова на националната информационна агенция ЧТК. Експлозията на метан (газ гризу) е станала в късния следобед вчера на дълбочина от 880 метра в мина ЧСМ (CSM) близо до чешкия град Карвина, на около 300 км източно от столицата Прага, предава БТА. Говорител на компанията оператор ОКД (OKD) уточни пред Франс прес, че са загинали 12 поляци и един чех. По-рано той каза, че жертвите са 11 поляци, командировани от полската компания Алпекс (Alpex), и двама чехи. Десет миньори са пострадали. Двама от тях били откарани с тежки изгаряния в болница в град Острава. Единият е в критично състояние, а другият - в стабилно. Техен колега, който е пострадал по-леко, е хоспитализиран в Карвина, а останалите седем са получили медицинска помощ на място. Полският премиер Матеуш Моравецки посети днес мястото на трагедията, близо до границата между Чехия и Полша, предаде още Франс прес. \"Температурата под земята е много висока, има риск от нови експлозии\", каза Моравецки. Той прогнозира, че изгасянето на предизвикания от взрива пожар може да отнеме няколко часа или дори дни. Спасителните екипи, включително от Полша, са преустановили работа, в очакване условията да се подобрят, каза още Моравецки. Чешкият премиер Андрей Бабиш също се очаква да посети Карвина днес. Това е най-смъртоносната злополука в чешка мина от 1990 г. Тогава 30 миньори загинаха при пожар в мина близо до Карвина, припомня агенция ЧТК, цитирана от Ройтерс. Полският президент Анджей Дуда обяви 23 декември, неделя, за ден на национален траур заради гибелта на 12 поляци в чешката мина, предаде ТАСС.", "date": "2018.12.21", "title": "Броят на загиналите при експлозията в мина в Чехия достигна 13 - 12 поляци и 1 чех (Обновена)"}
{"url": "https://www.24chasa.bg/novini/article/7211212", "text": "Днешният ден на мобилизация в Португалия, организиран от потребители в интернет, които са вдъхновени от движението на \"жълтите жилетки\" във Франция, предизвика леки смущения в пътния трафик при входа на някои големи градове в страната, предаде Франс прес. Около 15 групи в социалните мрежи заплашваха \"да блокират Португалия\" с призив за участие в около 70 демонстрации, шествия и блокирания на пътни артерии в днешния ден. Полицията съобщи, че очаква масова мобилизация и разпредели множество свои служители по различни пътни възли или мостове, например моста \"25 април\" в Лисабон. Движението в тази голяма входна точка в столицата протича нормално. Събрали са се няколко десетки протестиращи с жълти светлоотразителни жилетки, които са осезаемо по-малобройни от силите на реда. Около 50 мирни демонстранти обаче блокираха един от достъпите до площад \"Маркеш де Помбал\" при стария град на Лисабон. \"Народът в действие срещу корупцията\" гласеше надписът на един транспарант. Тези \"жълти жилетки\", които казват, че са вдъхновени от събитията от последните седмици във Франция, искат \"да бъде чуто изпитваното в цяла Португалия недоволство\", се казва в изявление на една от организиращите групи. Различните искания включват понижение на данъците, повишаване на най-ниските пенсии и реформи на избирателната система и на общественото здравеопазване. В северната част на Португалия бяха блокирани достъпи до градовете Порту и Брага от групи от по няколко десетки демонстранти. В Брага е имало леки инциденти между протестиращи и шофьори.", "date": "2018.12.21", "title": "В Португалия се вдъхновиха от френските \"жълти жилетки\", блокираха пътни артерии (Снимки)"}
{"url": "https://www.24chasa.bg/novini/article/7211221", "text": "Почти без промяна, с гранично намаление от 0,11 процента в сравнение с 2017 г., се очаква да бъде тази година цената на коледната трапеза в Гърция, съобщава агенция АНА-МПА, като се позовава на проучване на Гръцката конфедерация за търговия и предприемачество, предава БТА. Според данните коледната семейна трапеза за 6 - 8 души ще струва тази година средно 149,09 евро срещу 149,26 миналата година. Увеличението на плодовете и зеленчуците с 5,71 процента и на продуктите от супермаркетите с 0,59 процента се компенсира с намаление на цената на сладкарските стоки и на ястията с 2,01 процента. По-специално на същите нива като миналата година се очаква да се движат цените на месните продукти, с малко увеличение на цената на агнешкото (с 1,56 процента) и на замразеното пилешко (с 3,13 процента), което се компенсира от спад в цената на свинското месо (намаление с 5,56 процента). Същевременно категорията на плодовете и зеленчуците е силно повлияна от големия скок в цените на картофите с 60,38 процента, който се обяснява с ниските миналогодишни цени и неблагоприятните условия за производителите тази година. Останалите продукти в тази категория отбелязват намаление или запазват цените си. По отношение на продуктите от супермаркетите, ходът на цените за повечето стоки е в посока на намаление, но за общото покачване решаващо значение има увеличението на цените на виното (рецина). Сладкарските стоки, след миналогодишния скок заради увеличената цена на суровините, тази година струват по-евтино, независимо от точката на продажба - сладкарници, фурни и супермаркети.", "date": "2018.12.21", "title": "Леко намаление се очаква в цената на коледната трапеза в Гърция"}
{"url": "https://www.24chasa.bg/novini/article/7211225", "text": "43-годишен столичанин е задържан при полицейска операция. При последвало претърсване в жилището му те намерили и иззели над 200 предмета, носещи белези на културни ценности, металдетектор, различен калибър боеприпаси за огнестрелно оръжие, наркотични вещества, книги и вещи, съотносими към престъпна дейност, съобщиха от полицията. В процеса на оперативните действия по образуваното досъдебно производство били установени и конкретни места, където от 2000 г. до сега той е извършвал незаконните си действия, за което бил уведомен Регионалният исторически музей- София. Резултатът от назначената съдебно- археологическа експертиза на откритите предмети сочи, че 50 от тях - керамични, бронзови, сребърни и железни апликации, катарами, части от фибули - датират от античната и средновековна епоха, а иззетите 104 монети са сребърни и бронзови антични римски и предримски. Установено е, че общо 154 предмета са автентични движими археологически обекти и културни ценности по смисъла на Закона за Културното наследство. На 19 декември със Софийска градска прокуратура е съгласувано постановление за привличане на задържания като обвиняем. Работа по случая продължава под надзора на прокуратурата.", "date": "2018.12.21", "title": "Хванаха иманяр, у тях намериха към 200 антики"}
{"url": "https://www.24chasa.bg/novini/article/7211235", "text": "Три жени са задържани за грабеж в град Котел, съобщиха от пресцентъра на ОД на МВР-Сливен, цитирани от БТА. Престъплението е извършено на 20 декември. 86-годишен жител мъж от града е бил нападнат в дома си, съборен на земята, след което му е открадната сумата от 560 лева. Нападението е извършено от три жени от село Градец на 24, 26 и 27 години, две от които са криминално проявени за кражби и грабежи. Трите са задържани в РУ-Котел за 24 часа. Направили са пълни самопризнания и са върнали част от откраднатите пари. По случая е образувано досъдебно производство.", "date": "2018.12.21", "title": "Три жени нападнаха и ограбиха дядо в дома му в Котел, задържаха ги"}
{"url": "https://www.24chasa.bg/novini/article/7211239", "text": "Полицейски служители спрели за проверка лек автомобил \"ВАЗ 2105\" със софийска регистрация на улица „Първа“ в град Вършец. Зад волана бил 72-годишен жител на Костинброд с инициали Н.Д., а с него пътувало 15-годишно момче от същия град. При извършената проверка е установено, че водачът транспортира в автомобила трупно месо от нечифтокопитно животно с неизяснен произход и без здравна марка. От лицата са снети писмени сведения, при което е станало ясно, че превозваното месо е от кон. Общото тегло е 80 кг и било закупено от вършечки жител за 210 лв. За случая е уведомен отдел \"Контрол храни\" към Областната дирекция за безопасност на храните Монтана. На Н.Д. е съставен констативен протокол и акт, а месото е иззето. По случая е образувана преписка.", "date": "2018.12.21", "title": "Продали на мъж от Софийско нелегално конско месо за Коледа"}
{"url": "https://www.24chasa.bg/novini/article/7211266", "text": "Русия не вижда засега признаци американският контингент да се изтегля от Сирия. Това заяви на годишната си пресконференция президентът Владимир Путин. Обявеното решение на президента на САЩ за изтегляне на войските от близкоизточната страна предизвика нееднозначни реакции у глобалните и регионалните играчи. Изявленията на Вашингтон разочароваха най-вече Израел - в борбата срещу присъствието на Иран еврейската държава изглежда ще трябва да разчита само на собствени сили. Запитан за американското военно присъствие в Сирия, руският президент заяви, че засега не вижда признаци войските на САЩ да се изтеглят. \"Допускам обаче това като възможност\", каза Путин. Той даде за пример гражданския конфликт в Афганистан, в който САЩ участват от десетилетия, но понякога отправят сигнал, че скоро ще си тръгнат. Сред основните задачи Путин посочи формирането на конституционна комисия, която да разработи препоръки за промени в основния закон на Сирия. \"Представихме списък (с потенциални членове на комисията, бел. на изданието) на ООН. Стана ясно, както вчера ми докладва външният министър Сергей Лавров, че изведнъж, неочаквано, подтикнати от нашите партньори в Германия, Франция и САЩ, изчаквателна позиция са заели сега представителите на ООН\", каза руският лидер. На другия ден след изявлението на Тръмп, че изтегля сухопътните войски от Сирия, решителност демонстрира Израел. \"Ще продължим действията в Сирия, целящи да предотвратят насоченото срещу нас военно укрепване на Иран в тази страна, не се каним да намаляваме тези наши усилия и смятаме да ги направим по-интензивни\", заяви премиерът на еврейската държава Бенямин Нетаняху на израелско-гръцко-кипърска среща на високо равнище в град Беершеба. Мнение за решението на американското ръководство сподели и бившият израелски министър на отбраната Авигдор Либерман. Той предупреди: \"Изтеглянето на САЩ от Сирия съществено повишава вероятността от пълномащабен конфликт на север - както в Ливан, така и в Сирия\". Според бившия шеф на отбранителното ведомство напускането на американците ще повдигне моралния дух на сирийския президент Башар Асад и на съюзниците му - Иран и ливанската групировка Хизбула\". Франция, също изпратила ограничен контингент в Северна Сирия, няма да следва примера на Съединените щати, що се отнася до изтегляне или намаляване на войските, съдействащи за стабилизиране на ситуацията. Париж смята да продължи борбата с ислямистите, увери министърът на въоръжените сили на Петата република г-жа Флоранс Парли. \"Групировката \"Ислямска държава\" днес е по-слаба отвсякога - отбеляза главата на ведомството. - В тактиката си тя прави завой към нелегално положение и бунтовническа дейност. Изгубила е над 90 на сто от територията, контролирана преди. Бойците й вече не разполагат с предишната тилова база.\" Същевременно Парли изтъкна, че \"халифатът\" \"съвсем не е изличен от картата и корените му още не са изтръгнати\". \"Трябва да постигнем окончателна военна победа над огнищата на съпротива, подклаждани още от тази терористична организация\", обясни тя. Както подчерта на свой ред френският министър по европейските въпроси г-жа Натали Лоазо, решението на Тръмп за пореден път налага мисълта, че Франция \"трябва да има възможност за самостоятелно вземане на решения в Европа, да е стратегически автономна\", при положение че терористичната заплаха още не е отстранена. \"Решенията ни трябва да се вземат самостоятелно\", изтъкна тя. Обявеното решение на Тръмп за изтегляне от Северна Сирия съвсем очевидно е било взето без никакво съгласуване с партньорите му от антитерористичната коалиция, започнала действия срещу ИД в Сирия още през епохата на Барак Обама. Някои признаци впрочем сочат, че е взел това решение, без да сезира и междуведомствената система за национална сигурност, отговорна за осъществяването на президентските намерения. Действията на Тръмп бяха посрещнати с критики в Сената на САЩ. Републиканецът Линдзи Греъм категорично се обяви срещу този подход в решаването на близкоизточните проблеми, напомнящ методите на 44-я президент на Щатите. \"Изтеглянето на бездруго немногобройните американски сили от Сирия ще бъде огромна грешка в стила на Обама\", написа законодателят в Туитър. Председателят на сенатската комисия по външните работи Боб Коркър заяви, че \"не е разбрал какво е станало\", като добави, че ще чака подробни обяснения от главата на Държавния департамент Майк Помпейо и от шефа на Пентагона Джеймс Матис. В критиката срещу Белия дом се включиха сенаторите-демократи Робърт Менендес и Джак Рийд. \"Тревожните съобщения, че президентът Тръмп е заповядал незабавно да се изтеглят войските на САЩ и служителите на Държавния департамент от Сирия без никакъв план или мерки за стабилизиране, са поредният опасен пример, че администрацията няма стратегия\", се казва в тяхно изявление. Разочарование от инициативата на Тръмп изрази и сенаторът Джим Инхоф - по думите му, държавният глава е трябвало да предупреди предварително \"ако не целия Сенат, то поне комисията по въпросите на въоръжените сили\". \"Мнозина американски съюзници ще бъдат унищожени, ако това отстъпление се осъществи\", посочи на свой ред сенаторът-републиканец Бен Сас в коментар за президентското решение. \"Преди осем дни администрацията нарече хипотетичното изтегляне на войските \"безразсъдно\", а днес ги изтегляме\", подчерта законодателят. Сред малцината, подкрепили \"излизането\" от Сирия, бе сенаторът Ранд Пол. \"Толкова се радвам заради президента, че може да провъзгласи победа и да върне войниците ни от войната. Много отдавна не се е случвало нещо подобно\", заяви републиканецът. \"Ако говорим за Израел и някои арабски монархии от Персийския залив, за тях ситуацията като цяло не се променя кой знае колко - заяви пред \"Независимая газета\" военният експерт Юрий Лямин в коментар за евентуалните последици за съюзниците на САЩ от изтеглянето на щатските войски. - Те естествено биха предпочели американски военен контингент да остане на част от сирийската територия като допълнителен фактор за натиск върху правителството на Сирия и върху Иран, но изтеглянето на този контингент няма да промени качествено нещата. Официален Дамаск сега държи стабилно контрола върху основната част от страната, включително районите, граничещи с Израел. Американските войски не могат да възпрепятстват и доставките на товари от Иран в Сирия, защото маршрутите им в момента заобикалят зоните под техен контрол.\" Аналитикът добави: \"Иран на свой ред също надали може да съзре в това решение картбланш за себе си. Не бива да забравяме, че Турция заплашва сега с нова военна операция срещу сирийските кюрди. Тази операция може фактически да установи турски контрол над голяма част от Северна Сирия. Подобно развитие едва ли ще зарадва сирийските власти и техния съюзник Иран. Освен това в Източна Сирия все още действат остатъци от отрядите на \"Ислямска държава\". Те вече не са такава заплаха, както преди, но борбата с тях може да трае още дълго\".", "date": "2018.12.21", "title": "Израел се готви за пълномащабна война в Сирия"}
{"url": "https://www.24chasa.bg/novini/article/7211250", "text": "Досегашният директор на ОДМВР в Стара Загора старши комисар Георги Хаджиев вече е директор на СДВР, на неговия стол сяда досегашния шеф на Икономическата полиция в столичната дирекция старши комисар Стоян Стоянов. За промените днес лично съобщи новият главен секретар на МВР Ивайло Иванов, който дойде в Стара Загора, за да представи пред личния състав на дирекция новия им началник. Веднага след това той отпътува заедно с Хаджиев за София, за да бъде представен той след обяд пред новите си подчинени. Георги Хаджиев остана на директорския пост в Стара Загора година и 5 месеца. Любители на статистиката пресметнаха, че вчерашната промяна на върха на дирекцията в Стара Загора е 11-а поред от началото на демократичните проблеми досега. Главният секретар на МВР Ивайло Иванов обясни пред журналисти днес, че решенията за кадровите промени са взети бързо, тъй като след издигането му за главен секретар столичната дирекция останала без директор и трябвало веднага да бъде назначен човек на неговото място. Георги Хаджиев благодари на журналистите за добрата си съвместна работа с тях. Новият директор на ОДМВР в Стара Загора Стоян Стоянов каза за себе си, че е на 38 години, семеен, с едно дете. Завършиил икономика и право, в системата на МВР бил от 2005 година. Сред основните проблеми на престъпността в Старозарско \"на първо четене\" той очерта телефонните измами и разпространението на наркотици. В отговор на журналистически въпрос главният секретар Ивайло Иванов отговори, че все още не е открит откраднатият служебен автомобил на председателя на ДАТО Цветан Китов. Колата, марка \"Ленд Ровър Дискавъри\", изчезна през нощта на понеделник срещу вторник, била паркирана пред блока на Китов в столичния квартал \"Света троица\". Но кражбите на коли по принцип намаляват, обърна внимание Иванов и посочи, че преди на ден само в София са изчезвали по 20-25 автомобила, сега толкова се крадели на седмица.", "date": "2018.12.21", "title": "Полицията в Стара Загора с нов шеф от София, старият оглави СДВР"}
{"url": "https://www.24chasa.bg/novini/article/7211272", "text": "Стотици хиляди българи ще пътуват за празниците. Повечето стеснения заради ремонти по магистралите са отстранени. По данни на МВР и пътната полиция около 260 000 автомобила ще тръгнат на път за коледните и новогодишните празници. Те ще се насочат главно към гранично-пропускателните пунктове и курортите, предаде  Магистралите ще поемат най-големия трафик. По „Тракия” се очаква да преминат около 70 000 автомобила. Пътят за Банско и Гърция по „Струма” ще се използва от около 40 000 коли, а по „Хемус” се очакват 38 000 автомобила. От Пътната агенция съобщиха, че повечето ремонти приключват преди дните за пътувнае. Единство на „Хемус” остава стеснение на тунела „Витиня”. Движението се извършва двупосочно в тръбата за Варна. КАТ обещава засилен контрол. Пътните полицаи ще следят за неправоспособни водачи, за шофиране след употреба на алкохол и наркотични вещества, както и за водачи, които грубо нарушават правилата за движение. На пътищата са изкарани и всички камери за контрол на скоростта. Следващите два дни ще бъдат пикови и за автобусните превозвачи. За петък и събота от София са пуснати 80 извънредни автобуса. Всеки подлежи на обстойна проверка преди курс. Новите автобуси са оборудвани с колани, но не всички са склонни да ги ползват. 15 400 допълнителни места пък осигурява БДЖ във връзка с пътуването за Коледа. Допълнителни вагони ще има по линиите от София до Варна, Бургас, Стара Загора, Русе, Благоевград. Има отстъпка при закупуването на билети за отиване и връщане и тя е между 10 и 30%.", "date": "2018.12.21", "title": "Около 260 000 коли тръгват на път за празниците"}
{"url": "https://www.24chasa.bg/novini/article/7211288", "text": "В община Монтана представиха резултатите от проект „Адаптиране и въвеждане на иновативен модел за насърчаване на самостоятелната заетост от община Храдец Кралове в община Монтана”. Координаторът на проекта Мая Димитрова детайлно описа мерките за насърчаване на самостоятелната заетост и на създаването и развитието на микро, малък и среден бизнес в Община Монтана. След анализ на опита на побратимения чешки град, както и на данните от проучвания в Монтана, експертите препоръчват създаване на Бизнес център – „БИ-АКТИВ“. Бизнес центърът ще работи за повишаване на икономическата активност в региона, насърчаване на стартиращия бизнес (включително самонаемането) и осъществяване на обучения за предприемачи. Двете препоръчани мерки са Инкубиране на стартиращи и развиващи се фирми (Бизнес инкубатор) и Провеждане и предоставяне на обучения за предприемачи в рамките на Бизнес центъра – БИ-АКТИВ (Предприемачески обучения). Целта е да се отговори на комплекс от нужди на стартиращия и малкия бизнес в общината. „Това включва подобряване на общата бизнес култура (вкл. чрез разработване на бизнес планове и предоставяне на обучения); достъп до консултантски услуги; предлагане на гъвкава подкрепа на малки и стартиращи фирми, в зависимост от техните нужди и с оглед на очертания икономически профил на региона; създаване на условия за реализиране на бизнес-партньорства с по-големи фирми от региона.” – уточни заместник-кметът Станислав Станоев. Проект „Адаптиране и въвеждане на иновативен модел за насърчаване на самостоятелната заетост от Община Храдец Кралове в Община Монтана“ се осъществява по договор с Министерството на труда и социалната политика чрез ГД „Европейски фондове, международни програми и проекти“, Управляващ орган на Оперативна програма „Развитие на човешките ресурси“ 2014-2020, процедура „Транснационални и дунавски партньорства за заетост и растеж“, съфинансирана от Европейския съюз чрез Европейския социален фонд. Общата стойност на проекта е 155 258 лв., от които 147 495,10 лв. е европейско финансиране и 7 762,90 лв. национално съфинансиране. Проектът стартира на 1.11.2017 г. и завършва в края на тази година. Партньор на Община Монтана е Технологичният център в побратимения град Храдец Кралове, Република Чехия. Общата цел на проекта е да се създаде трайно работещ модел за обмяна на опит и трансфер на добри практики в сферата на насърчаване самостоятелната заетост, на създаването и развитието на микро, малък и среден бизнес в Община Монтана.", "date": "2018.12.21", "title": "В Монтана създават бизнес център за предприемачество"}
{"url": "https://www.24chasa.bg/novini/article/7211280", "text": "Британската радиотелевизионна компания Би Би Си заяви днес, че работи напълно съгласно руските закони и правила, за да представя независими новини, след като медийният регулатор на Русия каза, че ще й направи проверки, предаде Ройтерс, цитирана от БТА. \"Както на всички други места по света, Би Би Си работи в Русия в пълно съответствие със законите и правилата в страната, за да представя независими новини и информация на своята публика\", каза говорителка на медията. Руският медиен регулатор заяви, че ще направи проверки, за да установи дали световният новинарски канал на Би Би Си и интернет сайтовете на компанията спазват законодателството на Русия. Този ход на Роскомнадзор беше в отговор на действията на британския медиен регулатор Офком, който заяви вчера, че руската телевизия Ар Ти е нарушила правилата за безпристрастност при отразяване на събитията, включително по случая с отравянето на бившия руски шпионин Сергей Скрипал и дъщеря му Юлия.", "date": "2018.12.21", "title": "Руският медиен регулатор ще проверява Би Би Си. Медията: Спазваме законите им"}
{"url": "https://www.24chasa.bg/novini/article/7211282", "text": "Унгарският премиер Виктор Орбан говори днес в защита на своята много оспорвана реформа на трудовото законодателство - по думите му \"добър\" закон \"за желаещите да печелят повече\", срещу който протестират опозиционери, чиито \"лъжи\", по думите му, са \"безгранични\", предаде Франс прес, цитирана от БТА. Консервативният държавник обясни в интервю за националното радио, че реформата цели \"просто да премахне безполезните нормативи, тъй че желаещите да печелят повече да могат повече да работят\". Гласувана от парламента на 12 декември, тази промяна в работното време отприщи вълна от демонстрации, съпроводени тук-таме с насилие, главно в Будапеща. Реформата увеличава на 400 часовете извънреден труд, които работодателите могат да изискват от служителите си за една година и да им ги платят в тригодишен срок. Вчера държавният глава Янош Адер - политически съюзник на Орбан, подписа спорните поправки в трудовото законодателство. Тази вечер в Будапеща се предвижда нов протест; демонстрантите предупредиха, че ще продължат с тези акции и в началото на идната година, допълва АФП.", "date": "2018.12.21", "title": "Орбан: Реформата в трудовото законодателство е добра за желаещите да печелят"}
{"url": "https://www.24chasa.bg/novini/article/7211274", "text": "38-годишен габровец е задържан за 24 час  за кражба на таксиметров автомобил, съобщиха от ОДМВР - Габрово. Миналата нощ в 1.08 ч. в районното управление е получен сигнал от 52-годишен таксиметров шофьор, който обяснил, че минути по-рано е бил нает от две лица, за да ги превози до гр.Русе. При спиране за зареждане на гориво на местна бензиностанция, двамата противозаконно са отнели автомобила му.  След проведените оперативно-издирвателни мероприятия, около 2.30 ч., жълтата кола е намерена изоставена в местността \"Колева ливада\" край Габрово. Извършен е оглед на местопроизшествието и е започнато досъдебно производство.  Полицаите бързо установили извършителя - 38-годишен жител на Габрово, който е арестуван. ", "date": "2018.12.21", "title": "Клиенти задигнаха такси, докато зарежда гориво в Габрово"}
{"url": "https://www.24chasa.bg/novini/article/7211293", "text": "Микробусът с подаръците за българските деца в Босилеград пътува отново към границата, имаме уверението, че децата ще получат коледните си подаръци и бусът ще бъде още днес в Босилеград, заяви вицепремиерът и министър на външните работи Екатерина Захариева пред журналисти, цитирана от БТА. Поводът за изявлението беше  Имаме пълното съдействие от сръбските власти, българският премиер се е чул със сръбския си колега, нашият посланик беше в тяхното външно министерство, за да уточнят всички процедури и имаме уверението, че децата ще получат коледните си подаръци и микробусът ще бъде още днес в Босилеград, каза Захариева. Тя определи случилото се като неприятна случка и отбеляза, че двете страни са се разбрали да има по-добра координация, за да не се допускат подобни случаи в бъдеще. Нека да не допускаме такива недоразумения да развалят детски празници, по никакъв начин не желаем да вредят на двустранните отношения, каза външният министър. Захариева уточни, че причината е, че част от лакомствата не са придружавани с необходимите санитарни документи, но допълни, че в буса е имало и други подаръци. След като всичко се изясни, имаме уверението, че микробусът, след изпъление на всички процедури, ще премине, коментира вицепремиерът. Захариева каза, че й се иска така, както на най-високо ниво отношенията са чудесни, на всички нива в двете държави да не се допускат такива неприятни случки. Иска ми се всички нива в двете държави да виждат, че има позитивна промяна в отношенията, посочи тя. Вицепремиерът допълни, че сръбският закон за защита на малцинствана е добър и припомни, че правата на малцинствата са едно от задълженията на Сърбия в предприсъединителния процес. Посланикът на Сърбия Владимир Чургус отбеляза, че казусът е разрешен по бърз начин и посочи, че отношенията ни са добри и всички недоразумения могат да се решат по позитивен начин. Той каза в отговор на въпроси, че не става въпрос за тенденция. Заместник-кметът Тодор Чобанов заяви, че повече от 10 години Столичната община организира различни културни и образователни дейности в съседни общини, в които има български малцинства. Както всяка година, организираме и тази година коледно тържество, където подаряваме на децата пакети с книги на бългаски език и лакомства, обясни той. Не сме имали затруднения от страна на сръбските власти и се надявам да продължим тази добра традиция, отбеляза той.", "date": "2018.12.21", "title": "Захариева: Бусът за Босилеград пак пътува към границата, децата ще получат подаръци"}
{"url": "https://www.24chasa.bg/novini/article/7211299", "text": "Папа Франциск призова свещениците, които са извършвали сексуален тормоз над малолетни, сами да се предадат на правосъдието, предадоха Франс прес и Ройтерс. \"На тези, които злоупотребяват сексуално с малолетни, ще кажа следното: послушайте съвестта си, предайте се на човешкото правосъдие и се гответе за божието правосъдие\", каза Франциск в традиционното си коледно обръщение към Курията - централната администрация на Ватикана, посочва БТА. Не е ясно дали папата има предвид правосъдната система на Римокатолическата църква, светското правосъдие, или и двете, но според източници от Ватикана това е първият негов толкова директен призив. В предишни години Франциск е използвал това свое коледно обръщение, за да осъди корупцията или лошото управление в Курията, но този път той наблегна на световната криза със случаите на сексуални посегателства. \"Нека бъде ясно, че в лицето на тези мерзости Църквата няма да пести усилия да направи всичко нужно всеки извършил такива престъпления да бъде съден. Църквата никога няма да се опитва да прикрие или да не приеме сериозно който и да е такъв случай\", каза той. Папата призна, че в миналото Църквата е допуснала сериозни грешки, но обеща \"миналите грешки да бъдат превърнати във възможности за изкореняване на това бедствие\" както от католическата църква, така и от обществото като цяло. \"Несъмнено някои отговорни лица в миналото, от безотговорност, неверие, неподготвеност, неопитност, духовна или човешка недалновидност са се отнесли към много случаи без нужната сериозност и бързина. Това повече не бива да се случва. Това е изборът и решението на Църквата\", подчерта Франциск. Папата същевременно призова внимателно да се разграничават истинските случаи на сексуална агресия от необоснованите клевети както в Църквата, така и в обществото като цяло.", "date": "2018.12.21", "title": "Папата призова свещениците педофили \nда се предават сами на правосъдието"}
{"url": "https://www.24chasa.bg/novini/article/7211303", "text": "Тази година за първи път право на финансова подкрепа от президентската инициатива имаха учениците, настанени в социални услуги, които са завършили 11 клас с отличен успех. Администрацията на президента взе решение за тази промяна в правилата за получаване на помощта, за да насърчи мотивацията за учене още в 12 клас. 8 ученици получиха финансова помощ в размер на 1500 лева, като 5 от тях са настанени в приемни семейства, съобщиха от прессекретариата на държавния глава. Еднократното подпомагане за студентите е в размер на 3012,90 лева. 17 младежи от инициативата „Подкрепи една мечта“ продължават образованието си във висши училища или колежи. Традиционно по-голямата част от тях избират обучение в специалности, които ще ги подготвят за бъдещата им реализация в социалната сфера. Сред студентите, които получиха финансова подкрепа от президентската инициатива са 6 младежи със зрителни нарушения. По време на дарителската кампания беше събрана сумата от 73 250 лева, като от тях 10 030,70 лева бяха изразходвани за финансиране на абитуриентския бал. Остатъкът от 63 219,30 лева беше разпределен във вид на еднократна финансова помощ за студентите и учениците с отличен успех от инициативата.", "date": "2018.12.21", "title": "25 младежи получиха финансова помощ от инициативата на Радев „Подкрепи една мечта“"}
{"url": "https://www.24chasa.bg/novini/article/7211304", "text": "Проверките на Би Би Си от страна на руския комуникационен регулатор Роскомнадзор може да бъдат смятани за ответна реакция срещу действията на британския медиен регулатор Офком спрямо руската телевизия \"Ар Ти\". Това заяви днес говорителят на Кремъл Дмитрий Песков, предаде ТАСС, цитирана от БТА. Роскомнадзор започва проверка на интернет ресурсите на Би Би Си и на телевизия \"Би Би Си уърлд нюз\", излъчваща за територията на федерацията, за да установи дали спазват законодателството на Русия, съобщи по-рано агенцията. Вчера Офком заяви, че \"Ар Ти\" е нарушила правилата за безпристрастност в свои излъчени през март и април предавания, включително за отравянето на бившия руски шпионин Сергей Скрипал и дъщеря му Юлия. Различни руски ведомства имат много въпроси към Би Би Си, \"що се отнася до тенденциозно отразяване на едни или други събития, отразяване не в медиен режим, а в един такъв програмиран и ангажиран режим\" - по-специално събития в Сирия и събития, свързани с Руската федерация, отбеляза Песков. Говорителят на Кремъл обаче уточни, че телерадиокомпанията може да бъде \"упреквана (. . .), само от ведомството, разполагащо със съответните пълномощия\". Действията на британските власти спрямо руски медии, включително \"опитите за дискредитиране\" на руски журналисти, не оставят на Москва друг избор, освен да даде огледален отговор. Така коментира днес във Фейсбук проверките на Би Би Си от страна на Роскомнадзор говорителката на руското външно министерство Мария Захарова. \"Руската страна отправяше предупреждения. И то нееднократно\", напомни тя. Същевременно Захарова заяви, че \"искрено съжалява кореспондентите на Би Би Си, мнозина от които са истински професионалисти и добросъвестно изпълняват своите задължения\".", "date": "2018.12.21", "title": "Песков: Проверките на Би Би Си са реакция срещу на действията срещу руската \"Ар Ти\""}
{"url": "https://www.24chasa.bg/novini/article/7210969", "text": "Влак се блъсна в автобус, превозващ ученици от гимназия в южна Сърбия, убивайки петима души и ранявайки най-малко 26, предаде Асошиейтед прес, позовавайки се на сръбските власти. Първоначално полицията съобщи, че трима души са били убити, а 22 ранени. По-късно властите потвърдиха, че още двама души са починали в болница и най-малко 26 са ранените. Лекарите в Ниш заявиха, че някои от децата са с животозастрашаващи наранявания. Роднини на учениците се събраха в болницата в очакване на информация. Сръбската държавна телевизия съобщи, че автобусът превозвал местни деца на училище. Запис от мястото на инцидента показва, че автобусът е на практика срязан на две, а влакът частично е излязъл от релсите.", "date": "2018.12.21", "title": "Влак блъсна училищен автобус в Сърбия, \nпетима са убити, 26 ранени (Обновена)"}
{"url": "https://www.24chasa.bg/novini/article/7211328", "text": "Областна дирекция по безопасност на храните – Варна (ОДБХ-Варна) издаде и връчи вчера заповеди за спиране експлоатацията на заведението и фирмата за кетъринг, свързани със  , съобщиха от Агенцията по храните. Те вече са запечатани. На собствениците на двата обекта ще бъдат съставени актове за административно нарушение по Закона за храните, след открити несъответствия при предлагането и доставянето на храната. Екипът от инспектори от Областна дирекция по безопасност на храните – Варна (ОДБХ-Варна) и Регионална здравна инспекция – Варна (РЗИ-Варна) извърши епидемиологично проучване. Лабораторните анализи от взетите проби за изследване от работната среда и персонала са установили, че отривките от ръцете на персонала и от заведението (в което се е провело коледното тържество) и от производственото предприятие (външната кетъринг фирма, която е приготвила и доставила храната), са положителни за стафилококи и отрицателни за ешерихия коли и ентеробактерии. На 17 декември след подаден сигнал от родител до РЗИ-Варна за случай с ученици със симптоми на хранително отравяне регионалната здравна служба уведомява ОДБХ-Варна. Постъпилата информация е за хранителен взрив при деца от 9-и клас, които на 15 декември са били на коледно тържество в заведение във Варна. От 96 ученици, 58 са с прояви на стомашно-чревни оплаквания. Едно дете е хоспитализирано по желание на родителите. Областната структура на БАБХ извърши същия ден проверка на мястото, на което е проведено училищното събитие, регистрирано като кафе-аперитив. След като инспекторите на областната дирекция обследват пътя на доставка на кулинарната продукция и предполагаемото заразяване, се установява, че за сервиране не са използвани прибори за еднократна употреба. Хигиенното състояние на обекта е задоволително, осигурени са миещи и дезинфекционни средства, личните здравни книжки са редовно заверени. Взети са проби от работни повърхности и от обслужващия персонал на заведението. На 18 декември е извършена проверка в производственото предприятие, от където е доставена храната. Извършена е проверка на произведените и доставени храни за мероприятието. Като суровини за приготвяне на продуктите са използвани маргарин, сирене, кашкавал, луканка и шунка. Те са въведени във входящ дневник, представени са придружителни документи. Продуктите са в срок на годност и правилно съхранени. Взети са отривки от работни повърхности и от ръцете на персонала. За случая са уведомени и органите на реда във Варна.", "date": "2018.12.21", "title": "Заради натровените ученици във Варна: Затвориха заведение и фирма за кетъринг"}
{"url": "https://www.24chasa.bg/novini/article/7211334", "text": "Турският външен министър Мевлют Чавушоглу приветства днес решението на САЩ да изтеглят войниците си от Сирия и заяви, че те трябва да координират изтеглянето с Анкара, предаде Ройтерс, цитирана от БТА. Чавушоглу направи този коментар пред репортери в Малта, където е на официално посещение. Турция и САЩ, които са съюзници в НАТО, отдавна имат разногласия във връзка със Сирия, където Вашингтон подкрепя сирийската кюрдска милиция Сили за защита на народа в борбата срещу \"Ислямска държава\". Турция смята Силите за защита на народа за терористична организация, свързана с Кюрдската работническа партия /ПКК/, която от 1984 г. води въоръжена борба срещу турската държава.                                                                             ", "date": "2018.12.21", "title": "Чавушоглу: Турция приветства изтеглянето на американските войски от Сирия"}
{"url": "https://www.24chasa.bg/novini/article/7211061", "text": "Дали има течаща вода на Марс, е въпрос, който все още вълнува човечеството. Знаем обаче, че има много лед на Червената планета, допълващ красотата й - нови снимки на Европейската космическа агенция доказват това още веднъж, съобщава Science alert. Кадрите се от Корольовия кратер, който е с диаметър 81,4 километра. Той се намира на юг от дюните Олимпия Ъндю, обикалящи северната полярна шапка на планетата. Кратерът е запълнен с лед почти до ръба през цялата година. На Марс също има сезони и както на Земята - по-топлото време води до намаляване на ледовете. Но Корольовия кратер е малко странен. Той е създаден под огромно чуждо влияние в далечното минало на Марс. Наименуван е на бащата на съветската космонавтика Сергей Корольов. На Луната също има кратер, кръстен на него. Корольовия кратер на Марс представлява \"студен капан\". Той е дълбок почти два километра. От най-ниската му точка се издига купол от замръзнала вода, висок 1,8 км и с диаметър 60 км. Обемът му е 2,200 кубични километра лед. Предполага се, че някаква част от него е прах. Когато въздухът се движи над леда (Да, Марс има въздух - той е тънък и не може да се вдишва), образува над кратера студен слой, който действа като изолатор и предпазва от идването на нов по-топъл въздух и топене. На 25 декември апаратът на Европейската космическа агенция \"Марс Експрес\" ще отбележи 15 години в орбита. Миналата година той премина над кратера и засне няколко кадъра с висока резолюция. Европейската космическа агенция комбинира сега 5 от тях и показва кратера в цялата му изящна пълнота. Друга комбинация показва цветна топографска карта с височините на кратера и заобикалящата го равнина.", "date": "2018.12.21", "title": "Нови снимки на Марс показват красотата на кратер, пълен с лед"}
{"url": "https://www.24chasa.bg/novini/article/7211344", "text": "Министерството на културата е готово да съдейства за сграда на Пловдивската опера, изчакват се процедури, каза министър Боил Банов днес по време на парламентарния контрол, цитиран от БТА. Той отбеляза, че сградите - публична държавна собственост, предоставени за управление на културни институти, са на Драматичния и на Кукления театър, както и Концертната зала, предоставена за управление на Операта. Останалите имоти се управляват от областния управител и информация за подходяща сграда за Пловдивската опера би могла да се намери в областната администрация. Свободните общински сгради също трябва да се имат предвид, допълни Банов. По думите му, МК смята за целесъобразно изграждането на сграда за Пловдивската опера и може да предостави средства от сумата за капиталови разходи. Министър Банов посочи, че основната му задача е ремонтът на Концертната зала за Филхармонията, а той може да се затрудни от решението на Общинския съвет за срутването на съседна висока сграда, което сега се обжалва. Желание има, чакаме процедурите, обобщи Боил Банов.", "date": "2018.12.21", "title": "Културното министерство готово да съдейства за сграда на операта в Пловдив"}
{"url": "https://www.24chasa.bg/novini/article/7211348", "text": "ДПС много сериозно работи за програма за ускорено догонващо развитие на страната. Това е нашият призив към системните партии - да направим нужното и необходимото за ускореното догонващо развитие на страната. Това заяви лидерът Мустафа Карадайъ в коментар на словото на почетния председател на ДПС Ахмед Доган на коледния купон на партията късно в четвъртък. Карадайъ обясни, че всяка година думите на г-н Доган се очакват от всички и се анализират дълго. Личности и лидери като г-н Доган на 100 г. веднъж се раждат. Ние като държава имаме нужда от такива лидери, каза Карадайъ. Говорили сме и говорим за предсрочни избори, но сигурно помните, че в наши декларации сме казвали: И какво от това? А продължението е било системните и национално-отговорните партии да си свършат работата, допълни лидерът на ДПС. И обясни, че тепърва предстоят анализите на ситуацията. Нужно е да дадем своя принос и дан в подкрепа на държавата, държавността и на гражданите отговори Карадайъ на въпрос дали ДПС ще помогне на управляващите да не стигат до вътрешна имплозия, както призова Доган.", "date": "2018.12.21", "title": "Карадайъ: Лидери като Доган веднъж на 100 г. се раждат"}
{"url": "https://www.24chasa.bg/novini/article/7211358", "text": "\"Авионамс\" АД Пловдив е в стабилно финансово състояние, което е предпоставка за запазване на работниците. Това каза по време на парламентарния контрол министърът на икономиката Емил Караниколов. Той съобщи, че към 30 септември в дружеството работят 301 души, като спрямо същия период на миналата година числеността е намаляла с осем души, които са се пенсионирали, съобщи БТА. Министърът информира, че дружеството работи по дългосрочни договори по линия на НАТО за ремонт на вертолети Ми-8 и Ми-17 за мисиите в Афганистан, работи се по подготовка за изпълнение и на други проекти за ремонт на авиационна техника, включително и за българските ВВС. За 2019 г. дружество очаква да продължи изпълнението на сключените по линия на НАТО договори. Работи се и за нови процедури в страната и за външни. Дружеството е кандидатствало и по обявена от МО поръчка на 7 декември тази година и вече е подадена ценова оферта по обособена позиция \"възстановяване и осигуряване на летателната годност на два вертолета Ми-17\". Очаква се решението на комисията за класиране на допуснатите до участие трима кандидати, каза министърът и изрази надежда дружеството да се справи. По отношение на самолетите Су-25 министърът каза, че е уверил министъра на отбраната, че дружеството е на разположение, ако нещо се случи и тези самолети не бъдат ремонтирани. Караниколов цитира данни, според които към 30 септември 2017 г. дружеството отчита общ приход от 19,127 млн. лева. Приходите от продажби са 15,653 млн.лева, а печалбата е 354 000 лева. Задълженията на дружеството са малко над 25 млн. лева, от които малко над 8 млн лева са със срок на изискуемост повече от една година. За една година - към 30 септември тази година, е отчетен ръст на общите приходи от 59,4 на сто и на приходите от продажби - със 74 на сто. Увеличението на печалбата е над 18,5 пъти до 6,546 млн.лева. Общият размер на задълженията намалява с 5,6 на сто, на тези с изискуемост над една година с 36,5 на сто. Стойността на една акция от капитала на дружеството от 17 стотинки към 30 септември 2017 г. достига до 3,13 лева към същия период на тази година.", "date": "2018.12.21", "title": "Емил Караниколов: \"Авионамс\" АД Пловдив е в стабилно финансово състояние"}
{"url": "https://www.24chasa.bg/novini/article/7211349", "text": "Прокуратурата даде на съд кмета на с. Дивотино за укриване на данъци. Румен Сергиев е предаден на съд, затова, че преди десет години укрил данъци в размер на 833 297,95 лв., от които 555 531,97 лв. дължим данък по ЗДДС и 277 765,98 лв. дължим корпоративен данък по ЗКПО. Това съобщиха от прокуратурата. Това станало с много фалшиви документи, в които отразявал сделки, без те да са реално осъществени. След това, при подаване на изискуемите от закона декларации пред ТД на НАП, 24 пъти подал неверни данни и по този начин ежемесечно намалявал размера на дължимия към фиска данък добавена стойност, както и дължимия за съответната година корпоративен данък. В тригодишния период - 2008- 2011 година Сергиев бил едноличен собственик и управител на търговско дружество, занимаващо се с вътрешна и външна търговия, посредническа маркетингова, рекламна, информационна и издателска, туристическа, транспортна, строителна и селскостопанска дейност, хотелиерство и ресторантьорство.", "date": "2018.12.21", "title": "Прокуратурата даде на съд кмета на с. Дивотино за укриване на данъци"}
{"url": "https://www.24chasa.bg/novini/article/7211249", "text": "Държавна субсидия от по 10 лв. за всеки, който в последното национално преброяване се е самоопределил като православен християнин или мюсюлманин, ще получават православната църква и мюфтийството. Това решиха оканчателно депутатите днес с промени в Закона за вероизповеданията на второ четене. Законът предвижда субсидия от 10 лв. за всеки самоопределил се да получават само вероизповеданията, към които принадлежи над 1% от населението, а у нас те са само ислямът и християнството. Останалите вероизповедания ще получават субсидиите си по досегашния ред - точно определени суми в Закона за държавания бюджет. Така те няма да получават по-малко пари от досега, но няма да получат и повече. Спорна точка по време на дебатите бе именно финансирането. В сегашния законопроект на второ четене бяха обединени два законопроекта от първо - единят на \"Обединени патриоти\" и вторият на ГЕРБ и ДПС. В законопроектът на последните бе предвиден таван от 15 млн. лв. за всяко вероизповедание, което се финансира на принципа по 10 лв. за самоопределил се. Една от причините бе, че така църквата трябваше да получава близо 44 млн. лв., което според управляващите е непосилно за бюджета. След като от църквата обаче се обявиха против предложението, то бе променено между първо и второ четене. Сега законът предвижда вероизповеданията, които минават границата от 1%, да получават годишна държавна субсидия не по-малко от 15 млн. лв. Тази идея обаче срещна неодобрение от страна на патриотите и те призоваха текстът в точката да бъде променен или премахнат, защото според тях по този начин финансирането на българската църква се ограничава за сметка на мюфтийството. Предложенията на патриотите обаче бяха отхвърлени и така текстът остана. Това накара депутатите от малкия коалиционнен партньор да напуснат пленарната зала. Отхвърлено бе и предложението минималният праг от вярващи за регистрация на вероизповедание да бъде 300 души. Дирекция \"Вероизповедания\" към Министерски съвет обаче ще направи публичен регистър на всички молитвени домове, храмове и манастири, предназначени за публични или религиозни обреди. Освен това се забранява използването на всякакви технически и звукови средства за увеличаване на звука от храмовете и молитвените домове, освен ако не става дума за някакъв празник и то само с изричното разрешение от общината.", "date": "2018.12.21", "title": "Окончателно! Църквата и мюфтийството ще получават по 10 лв. за всеки вярващ"}
{"url": "https://www.24chasa.bg/novini/article/7211373", "text": "Европейският съюз официално удължи днес своята операция срещу контрабандистите на хора в Средиземно море с три месеца до края на март, предаде ДПА, цитирана от БТА. Операция \"София\" започна през 2015 г. Тя има за задача да задържа контрабандисти и да разстройва техните дейности, като същевременно обучава либийската брегова охрана и налага оръжейно ембарго на обхванатата от конфликт северноафриканска страна. Досега операция \"София\" е спасила над 49 000 мигранти, повечето от които са били докарани в италиански пристанища съгласно договорености с Рим от 2015 г. Сегашното италианско правителство обаче възприе твърд подход към миграцията и се противопостави на подновяване на мандата на операцията, освен ако други държави от ЕС не се съгласят да приемат повече пристигащи мигранти. Тримесечното удължаване дава повече време за уреждане на спора, противопоставил Италия срещу страни членки, които са против каквито и да било ходове за преразпределение на кандидати за убежище в ЕС.", "date": "2018.12.21", "title": "ЕС удължи до март мисията за борба с трафик на мигранти през Средиземно море"}
{"url": "https://www.24chasa.bg/novini/article/7211678", "text": "От МВР предприема всички необходими мерки за спокойното протичане на идните празнични и почивни дни, съобщи на брифинг в ГДНП зам.-министърът на МВР Стефан Балабанов, на който присъстваха директорите на ГДНП, гл. комисар Христо Терзийски, на ГДПБЗН, гл. комисар Николай Николов и на ГДГП гл. комисар Светлан Кичиков, цитиран от пресцентъра на МВР. Създадена е организация, при която максимално да обезпечим движението на леките автомобили по празниците, взети са и мерки за опазване на обществения ред, каза директорът на ГДНП гл. комисар Христо Терзийски. „Основен ангажимент ще бъде организацията по обезпечаване на сериозния трафик, очакваме днес, утре и в края на почивните дни. Предприемаме мерки, с които максимално да обезпечим движението на леките автомобили. За целта ще бъде ограничено движението на товарни автомобили в различни часове и на различни места. Има обаче товарни автомобили, чието спиране е невъзможно – тези, които транспортират храни и опасни товари и те няма да бъдат спирани“, каза Терзийски. Гражданите да не споделят пред непознати плановете си за почивка през празниците, посъветва заместник-началникът на отдел \"Криминална полиция\" комисар Димитър Кошов. Той предупреди, че се наблюдава увеличение на домовите и джебчийските кражби по време на празниците. Ето защо, гражданите не бива да оставят без надзор вещите си на обществени места, да паркират автомобилите си на осветени места, а в градския транспорт да държат затворени чантите си и по възможност да не носят големи суми пари в брой, а да плащат с карти. Важна е и защитата на жилището. „По отношение на телефонните измами, предупреждаваме гражданите да не се доверяват на обаждания на непознати и да не им дават пари и лични вещи“, каза още той. Засилен е контролът на местата, където се продават и използват пиротехнчески изделия, каза инспектор Валентин Венков от сектор КОС, ГДНП. „Достъпът на деца до пиротехника трябва да се ограничи, както и внимателно да се чете инструкцията за начина им на употреба“, каза още Венков. Във връзка с осигуряването на безопасността около празниците извършихме проверки на 1846 ресторанта, хижи и други места, на които очакваме посрещане на Нова година, обобщи директорът на ГДПБЗН главен комисар Николай Николов. Проверени са и над 300 храма. Констатирани са около 40 нередности. 1550 служители, пожарникари и спасители ще бъдат в готовност да окажат помощ във всеки един момент. Има и машини, които ще се включат при усложняване на метеорологичната обстановка“, заяви гл. комисар Николов. Очаква се засилен трафик на всички изходи на София, затова на всички изходи ще има по два екипа, които ще пускат зелена вълна за всички, които напускат столицата. До всички молове също ще има наши екипи, които ще регулират движението, защото там трафикът е изключително засилен през последните дни“, заяви началникът на отдел „Пътна полиция“, СДВР комисар Тенчо Тенев. Той посочи, че през почивните дни ще има засилено полицейско присъствие и ще се следи за недопускане на водачи, употребили алкохол, наркотични вещества. Ще има контрол и на скоростните режими. Началникът на отдел „Пътна полиция“ - ГДНП комисар Росен Рапчев съобщи, че по график, утвърден от АПИ от днес започва спиране на движението на товарни автомобили от 16 до 20 часа. Създадена е организация максимален брой служители на Пътна полиция да подпомагат трафика на 21, 26 и 28 декември, 2018 г. и 1 януари 2019 година, увери комисар Росен Рапчев. „Екипи на пътна полиция ще бъдат разположени на изходите на големите градове, както и по основните автотрасета. Те основно ще регулират, но и ще санкционират нарушителите. „В самите почивни дни усилията ще са насочени по линия на контрола за алкохол, наркотични вещества, скорост и управление на МПС от неправоспособни водачи“, допълни той. Рапчев каза още, че при очакваното влошаване на времето, е създадена организация за спиране на движението на товарните автомобили. Предвидено е и спиране на товарните автомобили, дори на места, където няма проблем с движението, за да не навлизат в съседна област, където има затруднение. Граничните контролно-пропускателни пунктове са обезпечение с личен състав, каза директорът на ГДГП, главен комисар Светлан Кичиков. Той призова автобусите на фирмите за организирани пътувания, да не поемат в един и същи час, за да не се получават излишни струпвания. Той добави, че на сайта на МВР се актуализира информацията за трафика. Комисар Румяна Борисова, началник на отдел „Гранични проверки“ припомни хората да проверят документите преди още да са поели на път и се уверят в тяхната валидност. Тя напомни на родителите, които ще пътуват самостоятелно с децата си, че трябва да носят декларация-съгласие от втория родител. Тя призова гражданите да ползват и малките ГКПП.", "date": "2018.12.21", "title": "МВР: 1550 полицаи, пожарникари и спасители ще бъдат в готовност по празниците"}
{"url": "https://www.24chasa.bg/novini/article/7211674", "text": "Германските правоохранителни органи извършиха тази сутрин обиски на апартаменти на предполагаеми ислямисти във връзка с евентуална подготовка на атентат на германско летища, съобщи ТАСС, като се позова на списание \"Шпигел\". Претърсени са били четири апартамента в провинциите Баден-Вюртемберг и Северен Рейн-Вестфалия. Прокуратурата в Щутгарт води разследване по отношение на четирима души \"по подозрение за подготовка на насилствено престъпление, застрашаващо държавната сигурност\". Сред заподозрените са баща и син от град Аахен, които по данни на следствието са салафити (привърженици на крайно консервативен ислям). Германската полиция предупреди вчера всички големи летища, че има опасност от терористична заплаха и бяха затегнати значително мерките за сигурност на летищата, включително на летището в Щутгарт. По-рано охранителните камери засякоха на това летище подозрителни хора. Един от тях е бил в списък на потенциално опасни ислямисти, предаде БТА.  Днес са взети допълнителни мерки мерки за сигурност на летищата в Югозападна Германия, в района на границата с Франция, предаде ДПА, позовавайки се на официални представители и медии. Става дума за летищата в Щутгарт, Фридрихсхафен, Карлсруе/Баден-Баден и Манхайм. Правоохранителните органи на Мароко предупредиха за потенциална заплаха от терористична атака на летище в района, съобщи германската телевизия \"Зюдвеструндфунк\", Предупреждението се основава на заплахи, прехванати от чатове в интернет.", "date": "2018.12.21", "title": "Германската полиция извърши обиски на\nапартаменти на предполагаеми ислямисти"}
{"url": "https://www.24chasa.bg/novini/article/7211684", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Кралство Нидерландия в България Н. Пр. Беа Тен Тушер, съобщиха от пресцентъра на ГЕРБ. Двамата обсъдиха политическата ситуация в България и Европа, като подчертаха ключовата важност на запазването на доброто функциониране на демократичните процеси и неприкосновеността на върховенството на закона в Европа. Цветанов и Тен Тушер обсъдиха парламентарното сътрудничество между двете държави в сектор „Сигурност“, като се обединиха около идеята за засилване на диалога. Цветанов отправи отворена покана към членовете на холандския парламент за работно посещение в България, за да се запознаят от първо лице с постигнатото от нашата страна за ефективната охрана на външната граница на ЕС и законодателната дейност в сферата на сигурността.", "date": "2018.12.21", "title": "Цветанов кани холандски депутати да видят как охраняваме границата на ЕС"}
{"url": "https://www.24chasa.bg/novini/article/7211702", "text": "От 7 до 18 януари 2019 г. ще има нов прием за финансовата 2019 г. по мерките от Национална програма по пчеларство /НПП/. Документи ще се приемат в Областните дирекции /ОД/ на Държавен фонд \"Земеделие\" /ДФЗ/ по постоянен адрес на физическото лице и по адресна регистрация на юридическо лице, съобщиха от фонда. Мерки Б, Г и Д от НПП 2017-2019 г. включват дейности за борба срещу вароатозата, за извършване на лабораторен анализ на меда и закупуване на кошери, пчелни семейства и майки. По мярка А кандидатите ще бъдат подпомагани при закупуването на дребен пчеларски инвентар, докато мярка В е насочена към подвижното пчеларство. Националната програма по пчеларство за периода 2017-2019 г. е одобрена от Европейската комисия с Решение за изпълнение (ЕС) 2016/1102, като общият бюджет на пчеларската програма възлиза на приблизително 14.28 млн. лева, от които 50 на сто са осигурени от ЕС и 50 на сто - от националния бюджет. За 2019 г. финансовият ресурс е 4 758 590 лева, като по време на първия период на приема през ноември 2018 г. са подадени близо 1 400 заявления за подпомагане с размер на заявената финансова помощ над 3.9 млн. лв. Повече информация за мерките и условията за финансиране по НПП 2017-2019 г., както и образец на заявлението за подпомагане заинтересованите могат да получат в областните структури на фонда, в Централно управление на ДФЗ-РА, както и от сайта на институцията. Отново ще се дава възможност инвестициите по мерки А, Б, В и Д да бъдат реализирани чрез нисколихвен кредит от ДФ \"Земеделие\". След одобрение и сключване на договор за безвъзмездна финансова помощ по НПП, пчеларите ще могат да подават заявления за кредит в срок до 15 юли в ОД на ДФЗ по постоянен адрес на физическото лице и по адресна регистрация на юридическо лице.", "date": "2018.12.21", "title": "От 7 до 18 януари пчеларите кандидатстват за финансиране"}
{"url": "https://www.24chasa.bg/novini/article/7211701", "text": "Руският президент Владимир Путин ще бъде на посещение в Сърбия на 17 януари, съобщи Танюг, цитирана от БТА. Междувременно президентът на Сърбия Александър Вучич заяви днес в Белград, че за Сърбия е много важно Преспанският договор между Македония и Гърция да бъде приложен, защото това би означавало, че \"Северна Македония става един вид мост между Сърбия и Гърция\", предаде Танюг. \"Това би означавало, че вече нямаме никаква стена, а в регионален смисъл би било допълнително сближаване между Белград и Атина и двата народа\", каза Вучич на съвместна пресконференция с гръцкия премиер Алексис Ципрас, който е на посещение в Белград. \"Знаем, че това не е лесно\", каза Вучич и добави: \"Не искаме да се месим във вътрешните въпроси, само показахме, че това е път, който Сърбия подкрепя\", подчерта сръбският президент.", "date": "2018.12.21", "title": "Путин отива в Сърбия на 17 януари"}
{"url": "https://www.24chasa.bg/novini/article/7211725", "text": "30-годишен харманлиец е задържан за кражба, съобщават от МВР.  Мъжът, който е известен с криминалистични регистрации в полицията, посегнал на 6-годишно момче, което си играело в двора на семейната къща, и отнел от детето мобилен телефон и златна обеца. След като майката на детето подала сигнал, заподозреният е задържан с полицейска мярка за 24 часа. Работата по образуваното досъдебно производство продължава.", "date": "2018.12.21", "title": "Мъж от Харманли обра 6-годишно момче"}
{"url": "https://www.24chasa.bg/novini/article/7211676", "text": "Полицейска операция се провежда във Виена след стрелба в центъра на града, съобщи \"Билд\". Инцидентът е станал около 13:30 часа местно време. От полицията на австрийската столица съобщават в профила си в Туитър, че двама души са открити с огнестрелни рани. Единият е загинал, а другият е тежко ранен, посочва oe24.at. На място са пристигнали медицински екипи. Издирват двама стрелци.  Все още не са ясни мотивите им. Те са уцелили жертвите в главата. Произвели са най-малко 5 изстрела. Някои свидетелстват за 10. Открили са огъня от \"Фигелмюлер\" - ресторант, определян като дома на шницела във Виена. По-рано бе съобщено за един нападател. Според полицията няма опасност за минувачите. Органите на реда са с каски и бронирани жилетки. В операцията е включен и полицейски хеликоптер, посочва vienna.at. Движението на автобусите по линия 3А в посока \"Шотенринг\" е спряно. \"Когато отворих прозореца, видях, че навсякъде има полиция, а един хеликоптер кръжи във въздуха. Ситуацията е хаос\", разказва свидетел на полицейската операция пред heute.at. След като са се чули изстрелите, минувачите по \"Бекерщрасе\" започнали да крещят \"Има стрелба! Има стрелба!\". Според някои издания жертвите и извършителите са се познавали. Те са хапвали заедно в ресторант в района, преди ситуацията да ескалира.                                                                                                                                                                                                                                                                                                                       ", "date": "2018.12.21", "title": "Стрелба в центъра на Виена, един е загинал, друг е тежко ранен (Обновена)"}
{"url": "https://www.24chasa.bg/novini/article/7211779", "text": "Британският министър на отбраната Гавин Уилямсън, който днес бе на посещение в Украйна, каза на украинския си колега, че Черно море не принадлежи на Русия и заяви, че Великобритания е изпратила там военен кораб, за да покаже, че Украйна не е сама, предаде БТА. Обстановката в региона остава напрегната, след като миналия месец Русия задържа три украински военни кораба и техните екипажи в Керченския проток, свързващ Черно с Азовско море, и ги обвини, че незаконно са влезли в нейни териториални води. Украйна отхвърли обвиненията. Уилямсън се срещна днес с украинския си колега Степан Полторак и посети пристанището на Одеса, където тази седмица акостира корабът на Кралските военноморски сили \"Еко\", предаде Ройтерс. \"Еко\" е тук . . . защото на първо място искаме да демонстрираме солидарността си с Украйна и факта, че Украйна не е сама\", каза британският министър. \"Но и за да демонстрираме, че имаме право да можем да идваме в пристанища като Одеса, че има свобода на корабоплаването, свобода за военноморските флотове да могат да действат в Черно море. Това море не е на Русия, то е международно море\", добави той. Отношенията между Москва и Киев се влошават, откакто през 2014 г. Русия анексира Крим и подкрепи проруските сепаратисти в Източна Украйна, отбелязва Ройтерс.", "date": "2018.12.21", "title": "Британският министър на отбраната: Черно море не е руско"}
{"url": "https://www.24chasa.bg/novini/article/7211785", "text": "\"Решени сме да респектираме нарушителите и ограничим набезите в горите по празниците. За съжаление продължаваме да установяваме повтарящи се незаконни практики, което налага да се запази интензитета на контрол и през следващите почивни дни\", е заявил зам.-министърът на земеделието, храните и горите Атанас Добрев, цитиран в съобщение от МЗХГ, съобщи БТА. Добрев е информирал, че през последната седмица са проведени множество изненадващи акции, както в горски територии и по пътищата на страната за спазване изискванията за дърводобив и транспорт, така и по пазари и складове, където се предлагат коледни дръвчета и дърва за огрев. Три контролни екипа на РДГ-Бургас са извършили вчера едновременни акции заедно със специалните полицейски сили на МВР в 12 насаждения в общински горски територии до Сунгурларе в райони, където често са установени неразрешени сечи. При друга специализирана съвместна акция на полиция и горски в землищата на град Айтос и село Грозден, община Сунгурларе, са проверени 5 общински и държавни горски територии, в които се наблюдават чести набези, както и 5 МПС и 20 физически лица, а също и дворове в ромски махали. Съставени са 11 акта за различни нарушения. Задържани са 9 куб. метра дърва за огрев и 1 конски впряг. Единадесет служители от РДГ Бургас и ДЛС Несебър заедно със специализирани полицейски сили са извършили проверки в землищата на община Несебър - до селата Гьольовца, Оризаре, Страцин, Бата, Медово и до град Каблешково. Проверени са 7 насаждения, 2 МПС и 26 физически лица, както и дворове на къщи в ромските махали. Общо 5 са съставените актове, като са задържани 13 куб. м дърва за огрев. Мащабна едновременна акция са провели през тази седмица 40 служители на РДГ Ловеч, РУ на МВР и жандармерията. Те са извършили внезапни претърсвания в района на община Угърчин, като провериха 5 обекта и 4 физически лица за съхранение и добив на дървесина. Установено е неработещо видеонаблюдение на входа на един от складовете. Във Варна и Добрич също са извършени съвместни проверки с полицията, включително и на частни. Съвместни проверки са извършени и заедно с представители на Североизточно държавно предприятие в Синдел и Дъбравино, като отново има задържана немаркирана дървесина без превозни документи. Масирана акция е проведена и близо до Монтана от горските инспектори от РДГ Берковица и ДГС Монтана, заедно със служители на МВР и жандармерията в Монтана. Задържан е до село Рабиша и товарен автомобил с 8 кубика дървесина с редовни документи, тъй като при проверка на място е установено, че дървесината не е добита от сечището, за което е издадено разрешителното в имот на физическо лице, а от съседна държавна територия.", "date": "2018.12.21", "title": "Ще правят проверки за бракониерска сеч и по празниците"}
{"url": "https://www.24chasa.bg/novini/article/7210420", "text": "Умни градове, кибер сигурност и дигитално културно наследство са част от областите, в които Университетът по Библиотекознание и Информационни Технологии - УниБИТ обучава студенти за професии от близкото бъдеще. Динамиката на промените и трансформацията на всички области на живота, повлияни от цифровите технологии, води до непрекъснатото появяване на нови професии. Отсега знаем, че някои от новите професии на 20-те години на нашия век са програмист на блокчейн решения; програмист или дизайнер на добавена и виртуална реалност; програмист на свързани мобилни приложения; специалист по цифрово съдържание; специалист по цифрово разузнаване и анализ на търговска и технологична бизнес информация; анализатор на кибер заплахи; дизайнер на потребителски преживявания; мениджър на цифрови пазари и крипто портфейли; архитект на данни; цифров стратег и много други. Обучението в УниБИТ е насочено към придобиване на знания, умения и компетенции за критично мислене, креативност, съпричастност и комбинативност в решаването на поставените задачи. Студентите се насърчават към интердисциплинарен подход в анализа, проектирането и изграждането на дигитални решения в различни сектори на икономиката, администрацията, науката и селското стопанство. Силно застъпени са иновативни проектни подходи за обучение, дизайн мислене, игрови подход и други. Лабораториите за интернет на нещата, киберсигурност, управление на дронове, 3D прототипиране и добавена и виртуална реалност са мястото, където студентите провеждат занятия и правят първи си стъпки в създаването на съвременни ИТ решения. Техни преподаватели и ментори в професионалното им развитие са не само преподавателите на УниБИТс богат практически опит от съвместни проекти с бизнеса, но и висококвалифицирания експерти от корпорации като IBM, Oracle, Microsoft, Google. Гости и лектори в УниБИТ са били световни лидери като Реджеп Таип Ердоган — министър-председател на Турция, патриархът на Москва и цяла Русия Кирил I; проф. Роналд Ягер - директор на Института по компютърна интелигентност и професор по информационни системи в колежа Айова, Ню Йорк; проф. Майкъл Флин от Стандфорския университет, създател на IBM 360 и основател на техническия комитет по компютърни архитектури на IEEE. В аудиториите и лабораториите са гостували експерти по информационни технологии и киберсигурност от ЕС, НАТО, Русия, Израел, Турция. Отлични студенти, докторанти и асистенти от УниБИТ участват в годишните конференции за разработчици на Google, Майкрософт, MiktoTik. Работата по проекти е живата връзка между образование, наука и бизнес. Само през 2018 г. в УниБИТ стартираха десет нови проекта финансирани от Erasmus+, ОП НОИР, ОП ИК, ФНИ, Националната пътната карта за научни изследвания. Всички те имат изследователски и приложен характер с краен продукт - процесна или технологична иновация. В работата по всички проекти са включени преподаватели, докторанти, магистри и бакалаври от университета. Така студентите са по-мотивирани да учат, работейки по реални проблеми на бизнеса, науката и образованието. Основна тема на международните образователни проекти на УниБИТ е кибер сигурността и обучението по кибер сигурност. Такива са Erasmus+ проектите за обучение по сигурност на интернет на нещата и създаване на бакалавърски и магистърски програми по кибер сигурност за Молдова, Казахстан и Виетнам. УниБИТ е партньор на НАТО в проект за създаване на Кибер академия за обучение по кибер сигурност, кибер защита, кибер устойчивост и кибер право. УниБИТ работи за непрекъснато подобряване на своите учебни програми и участва в международен проект за идентифицирането на тенденциите в информационните и комуникационни технологии чрез създаване на хъб за споделяне на очакваните от бизнеса нужди за обучение в дигитални умения и професии на бъдещето. Студентите в университета работят по практически научно-приложно задачи в национални проекти за моделиране и симулация на екосистеми от интернет на нещата, както и за моделиране на социализация на културно-историческото наследство в интелигентния град. Силата на УниБИТ е в синергията между съхраняването и развиването на културното и духовно наследство на България като част от националната сигурност и нахлуването на дигиталната трансформация с разрушителни технологии, които преодоляват граници, традиции и ценности. В словото си за откриването на учебната 2018/2019 година изтъкнатият български учен, общественик и стожер на българската история и духовност и ректор на УниБИТ проф. дин Стоян Денчев заяви: Днес можем да се похвалим с отлична материална база и с високо равнище на интелектуалното развитие на нашите преподаватели. С чувство на задоволство и гордост съобщавам, че ние и тази година не почувствахме демографската криза, защото в Университета по библиотекознание и информационни технологии планираният от държавата прием беше изпълнен и дори преизпълнен. А нашата инвестиция от предходната година в младите хора затвърди представата за нашите възпитаници, че са интелигентни и способни!", "date": "2018.12.21", "title": "На гребена на вълната: Умни градове, кибер сигурност и дигитално културно наследство"}
{"url": "https://www.24chasa.bg/novini/article/7211788", "text": "Апелативната прокуратура в Бургас е протестирала съдебното решение, с което бе намалена присъдата на несебърския бизнесмен Кирил Христов, известен като Киро Принца, който през 2016 г. уби готвача в заведението си Никола Колев. Първоначално Окръжният съд му наложи наказание от 7 г. затвор, но на 30 ноември апелативният му намали присъдата на 4 г., преквалифицирайки фаталния изстрел преди 2 години в нощта 17 април по време на сериозен запой от \"умишлено убийство\" в \"причиняване на смърт по непредпазливост\". Според държавното обвинение присъдата от 4 г. била несправедлива и преквалифицирана неправилно. Имало и превратно тълкуване на факти, които са посочени като нарушение в процесуалните правила. От прокуратурата искат Кирил Христов да бъде признат за виновен по чл. 115 /за умишлено убийство/ като наказанието му за лишаване от свобода се увеличи от 4 на 14 г. при строг режим в затвора.", "date": "2018.12.21", "title": "Прокуратурата протестира 4 години затвор за Киро Принца, застрелял готвача си"}
{"url": "https://www.24chasa.bg/novini/article/7211791", "text": "Президентът на Сърбия Александър Вучич заяви днес в Белград, че Сърбия и Гърция имат много добри отношения, искрени и истински приятелски, и че сърбите приемат Гърция като съюзник и приятел и в политиката, и в икономиката, и по всички важни въпроси, предаде Танюг. \"Искаме колкото може по-добри отношения, да ги градим и да развиваме цялостните икономически отношения\", каза Вучич на съвместна пресконференция с гръцкия премиер Алексис Ципрас, който е на посещение в Белград, предаде БТА. \"Благодарни сме на Гърция и на Вас за подкрепата, която оказвате за териториалната цялост на Сърбия, за това, че добре разбирате позицията на нашата страна и че на местата, където можете и както можете, оказвате подкрепа на сръбския народ\", каза Вучич. Той добави, че е разговарял с Ципрас по всички важни регионални въпроси, включително за всички проблеми в Косово, пред които е изправена Сърбия. Ципрас на свой ред осъди неприемливите действия на Прищина, въвеждането на мита върху стоките от Сърбия и Босна и опита за създаване на армия на Косово като подчерта, че това е \"наливане на масло в огъня\". Това, което Прищина прави, не допринася за стабилността в региона, а предизвиква дестабилизация, каза гръцкият премиер. Вучич и сръбското правителство имат много тежка работа, но не трябва да се отклоняват от този курс. Емоциите на сръбския народ могат да предизвикат гняв, но искам да подкрепя Сърбия по този път и в усилието да намери решение, защото това е перспективата да се запази стабилността в региона, каза Ципрас.", "date": "2018.12.21", "title": "Вучич: Сърбия и Гърция имат искрени и истински приятелски отношения"}
{"url": "https://www.24chasa.bg/novini/article/7211874", "text": "Противоречиви са твърденията в австрийските издания, че единият от нападателите, открили стрелба в центъра на Виена, е заловен. Полицията все още не е потвърдила тази информация. Междувременно Ройтерс пусна снимки на загиналия и тежко ранения при стрелбата.", "date": "2018.12.21", "title": "Ройтерс пусна снимки на жертвите във Виена (18+)"}
{"url": "https://www.24chasa.bg/novini/article/7211906", "text": "Министерството на правосъдието публикува резултатите от класирането на кандидатите за нотариуси в страната, съобщиха от пресцентъра на държавното ведомство. Общо класиралите се на конкурса кандидати са 72-ма. Те ще заемат вакантните места за нотариуси в общо 52 съдебни райони в страната. След извършване на класирането по съдебни райони, Комисията по провеждане на конкурса констатира, че за съдебните райони на районните съдилища Велики Преслав, Котел, Крумовград, Омуртаг и Харманли за обявените места няма класирани кандидати, а за съдебен район на Районен съд Ивайловград е останало едно незаето място. За съдебните райони на районните съдилища Асеновград, Нова Загора и Панагюрище има обявени по едно място, за което комисията е класирала по двама кандидати, които имат еднакъв общ бал, съобразно чл. 23 от утвърдения от министъра на правосъдието Регламент за провеждане на писмения и устния изпит от конкурса за нотариуси. Предвид равните резултати на двама кандидати в посочените места министърът на правосъдието ще разкрие допълнително още едно място в тези райони. При определяне на кандидатите за съответните съдебни райони комисията се е съобразила, както с общия бал на кандидатите, така и с поредността на съдебните райони, за които кандидатстват, съгласно чл. 11, ал. 1 от Закона за нотариусите и нотариалната дейност. За съчетаното прилагане на тези два критерия комисията е процедира по следния начин: кандидатите с най-висок успех се класират за съдебните райони, посочени като първо желание. Ако следващ по успех кандидат е посочил като първо желание съдебен район, в който местата са вече заети от кандидати с по-висок успех, този кандидат участва в класирането на съдебния район, посочен от него като второ желание. Ако местата за съдебния район, посочен от кандидата като второ желание, са заети, той участва в класирането за съдебния район, посочен като трето желание. Ако и това място е заето, кандидатът не участва в класирането. Кандидатите с еднакъв бал се подреждат на едно и също място, съгласно чл. 23 от утвърдения от министъра на правосъдието Регламент за провеждане на писмения и устния изпит от конкурса за нотариуси.", "date": "2018.12.21", "title": "72-ма са кандидатите, класирани за нотариуси в страната"}
{"url": "https://www.24chasa.bg/novini/article/7211886", "text": "От 21 декември новата е-Винетка ще се предлага за всички потребители в България в магазините на А1, на a1.bg и през приложението Моят А1 А1 е първият и единствен телеком в България, който ще предлага новите електронни винетки за 2019 г. От 21 декември е-Винетка ще бъде достъпна в търговската мрежа на компанията, като всеки, който желае да закупи електронна винетка, ще може да направи това в А1 магазините, на a1.bg, а също и през приложението Моят А1. Електронната винетка заменя досегашните хартиени винетки, като вече няма да се изисква и залепянето на стикер на стъклото на пътните превозни средства и няма да е необходимо да се носи документ, удостоверяващ закупена е-Винетка. В магазините на А1 потребителите ще могат да закупят своята е-Винетка както в брой, така и с дебитна или кредитна карта. С цел улеснение на клиентите на всички оператори, на a1.bg те ще могат да направят покупката по електронен път по всяко време, без да е необходима регистрация в сайта. Клиентите, които са закупили винетка през регистрацията си на а1.bg, ще имат достъп до история на покупки и информация за автомобила, които ще могат да се ползват и при следващи поръчки. Цените на винетките се запазват без промяна, като за леките автомобили се добавя и възможност за закупуване на уикенд винетка на цена от 10 лева. След стартирането на продажбите на електронните винетки, А1 ще предложи допълнителни функционалности като получаване на sms при активация на е-Винетка и при наближаване на крайния срок на нейната валидност. е-Винетка ще бъде достъпна в търговската мрежа на А1 в партньорство с „Интелигентни Трафик Системи” ЕАД, които са единственият национален доставчик на услуги за електронно събиране на такса за изминато разстояние и партньор на АПИ. Допълнителна информация за електронните винетки може да се получи на www.a1.bg/e-vinetki.", "date": "2018.12.21", "title": "A1 ще предлага електронната винетка в своята търговска мрежа"}
{"url": "https://www.24chasa.bg/novini/article/7211939", "text": "Индийска жена роди живо бебе, след като се обеси в град Катни в щата Мадхия Прадеш, предаде Франс прес. Новороденото е било открито от силите на реда да виси на пъпната си връв под обесеното тяло на майка си. Полицията била повикана от изпадналия в паника съпруг на родилката. Пристигналите на място полицаи не разбрали веднага, че всъщност 36-годишната жена току-що е родила. Една от полицейските служителки обаче си дала сметка, че бебето виси между краката на жертвата, покрито изцяло от нейната традиционна дреха сари, предава БТА. Новороденото се оказало живо и веднага му била оказана медицинска помощ. Бебето било настанено в градската болница в стабилно състояние. Медиците обясняват случая с факта, че когато се е бесела, в организма на жената са се натрупали високи количества хормони на стреса, които са предизвикали бързото раждане.", "date": "2018.12.21", "title": "Бебе се роди от обесила се индийка"}
{"url": "https://www.24chasa.bg/novini/article/7211954", "text": "На шведски дипломат в Москва е било наредено да напусне Русия, съобщи шведското външно министерство, цитирано от ДПА. \"Външното министерство отхвърли молбите на двама руснаци за дипломатически визи. Русия отвърна с искането дипломат от шведското посолство в Москва да напусне Русия\", съобщи говорителят Вилхелм Рундквист. Швеция съжалява за решението на Русия, добави той. Говорителят не уточни кога е взето руското решение или дали шведският дипломат вече се е върнал в Швеция. Той отказа и да коментира защо са отхвърлени молбите на двамата руснаци и кой е шведският дипломат. Според стокхолмския вестник \"Експресен\", който се позовава на неназовани източници, руските дипломати преди това са работели за руското разузнаване, а експулсираният шведски дипломат е културното аташе на Швеция в Москва.", "date": "2018.12.21", "title": "Москва гони шведски дипломат, Стокхолм отказал визи на 2-ма руснаци"}
{"url": "https://www.24chasa.bg/novini/article/7211974", "text": "Правителството да предложи на Народното събрание да възложи на кабинета да подготви проект на международен договор и да проведе преговори с правителството на САЩ за придобиване на нов тип боен самолет - това предлагат министрите на отбраната и на икономиката в доклада си, обяви на пресконференция заместник-министърът на отбраната Атанас Запрянов, цитиран от БТА. Предлага се още МС да предложи Народното събрание да разреши проектът за международен договор да се отклони от задължителните изисквания, посочени в актуализирания проект за инвестиционен разход \"придобиване на нов тип боен самолет\", одобрен с решение на Народното събрание, при условия на последваща ратификация. В началото на ноември в Министерството на отбраната постъпиха оферти от три държави: от САЩ за нов F-16, от Швеция за „Грипен” и от Италия за втора ръка „Юрофайтър”. Днес министърът на отбраната Красимир Каракачанов и министърът на икономиката Емил Караниколов внесоха в Министерския съвет доклад за резултатите от работата на междуведомствената експертна комисия и политико-военната група за избор на нов многоцелеви изтребител за ВВС.", "date": "2018.12.21", "title": "Докладът за избор на нов изтребител препоръча преговори със САЩ за F-16"}
{"url": "https://www.24chasa.bg/novini/article/7211982", "text": "Японският министър на отбраната Такеши Ивая протестира днес пред Южна Корея, след като южнокорейски ескадрен миноносец насочил радара си за автоматично съпровождане на целите към японски разузнавателен самолет, предаде Ройтерс. Ивая определи случая като \"крайно опасен\" и каза, че той може да предизвика извънредна ситуация. Министърът заяви, че това се случва в момент, когато е необходима по-голяма координация между Япония и Южна Корея по въпроси като севернокорейските ядрени и ракетни програми, морската сигурност и природните бедствия. \"Ще призовем Южна Корея да не допуска това да се повтаря\", каза Ивая, предава БТА. Южнокорейското министерство на отбраната заяви, че ескадреният миноносец е извършвал рутинни действия. \"Ние използвахме радар при операцията, но той нямаше за цел да проследява японска патрулна авиация\", каза министерството. \"Разговаряхме с японската страна по този въпрос, но ще дадем допълнителни обяснения, за да няма недоразумения\", заяви ведомството. Радарът за контрол на стрелбата се използва за посочване на местоположението на мишена за ракети или снаряди. Насочването на радара към дадена цел може да бъде сметнато за последна стъпка преди стрелба. Ивая каза, че южнокорейският ескадрен миноносец е насочил радара към патрулен самолет на японските военноморски сили, извършвал вчера наблюдение край полуостров Ното в Японско море.", "date": "2018.12.21", "title": "Япония: Южна Корея насочи радар към наш самолет, това е крайно опасно"}
{"url": "https://www.24chasa.bg/novini/article/7211971", "text": "Полицията във Виена издирва само един нападател след стрелбата по-рано днес в центъра на града, при която един мъж загина, а друг бе тежко ранен. По-рано почти всички австрийски издания съобщиха, че нападателите са били двама и са произвели поне 5 изстрела. Полицията опроверга информацията за втори стрелец, както и това, че има задържан, съобщи \"Билд\". Мъжът, възпроизвел изстрелите, е избягал с автомобил. Собственикът на ресторант в района, в който ескалира напрежението, каза, че нападателят и жертвите са обядвали в заведението и поведението им с нищо не е привличало вниманието.  Те са говорели на славянски език - сърбохърватски или бошняшки език.", "date": "2018.12.21", "title": "Полицията във Виена: Издирва се само един стрелец (Снимки)"}
