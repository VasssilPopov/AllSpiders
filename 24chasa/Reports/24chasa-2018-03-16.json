{"url": "https://www.24chasa.bg/novini/article/6766230", "text": "Двама израелски военни бяха убити и още двама - ранени, от палестинец, който се вряза в тях с кола на окупирания Западен бряг на река Йордан днес, предадоха световните агенции, като се позоваха на израелската армия, съобщи БТА. Франс прес отбелязва, че атаката е била извършена в \"ден на гнева\" в палестинските територии по случай навършването на 100 дни от обявяването на решението на американския президент Доналд Тръмп да признае Ерусалим за столица на Израел. Палестинците искат източната част на града за столица на бъдещата си държава. Загинали са израелски офицер и наборен войник. Атаката бе извършена близо до военен пост край град Дженин, в северната част на Западния бряг. Нападателят бил ранен и разпитан в болница. Израелската служба за вътрешна сигурност Шин Бет съобщи, че палестинецът е роден през 1991 г. близо до Дженин. Той е лежал в израелски затвор по причини, свързани със сигурността, преди да бъде освободен през април миналата година.", "date": "2018.03.16", "title": "Двама израелски военни бяха убити от палестинец, врязал се в тях с кола"}
{"url": "https://www.24chasa.bg/novini/article/6766193", "text": "ЕС ще отправи на срещата си на върха другата седмица ясно послание за аферата \"Скрипал\". Това заяви след телефонен разговор днес с британския премиер Тереза Мей председателят на Европейския съвет Доналд Туск, цитиран от Ройтерс, съобщава БТА. Държавните и правителствените ръководители от ЕС ще се съберат на 22 и 23 март в Брюксел. Британското правителство обвини Русия за отравянето в Англия на бившия руски разузнавач, превърнал се в двоен агент, предаващ информация на Великобритания, Сергей Скрипал и дъщеря му Юлия.", "date": "2018.03.16", "title": "ЕС ще отправи на срещата си на върха ясно послание за аферата \"Скрипал\""}
{"url": "https://www.24chasa.bg/novini/article/6766201", "text": "Френският президент Еманюел Макрон предложи днес на германския канцлер Ангела Меркел да изготвят до юни \"ясна и амбициозна пътна карта\" за реформиране на Европейския съюз, предаде Франс прес, цитирана от БТА. \"Необходимо е да дефинираме тази нова амбиция\" за Европа, каза Макрон преди среща с Меркел. Той подчерта, че днес започва нов важен етап, по време на който ще трябва да бъдат взети много решения в краткосрочен план и да бъдат определени перспективите в средно- и дългосрочен за \"нашата Европа\". Макрон наблегна на \"изключително голямата отговорност\" на Франция и Германия в обстановка, при която \"международните напрежения не спират да нарастват\". Ние имаме волята и сме способни да изпълним тази задача, изрази увереност Меркел. Тя подчерта, че \"е необходимо повече от когато и да било Европа да действа единно в една геополитическа ситуация, при която многостранният подход е под натиск\". Макрон поздрави Меркел за формирането на новото германско правителство. \"Европа дълги години очакваше от френско-германската двойка напредък и предложения. Ние сме готови. Предстои ни този етап\", каза той. Една от целите на разговорите в Елисейския дворец ще бъде подготовката на срещата на върха на ЕС на 22 и 23 март в Брюксел. Френският президент и германският канцлер споменаха изрично аферата с отравянето на бивш руски шпионин във Великобритания, като изразиха солидарност със своя съюзник. \"Осъждаме това руско посегателство, тъй като всичко ни кара да вярваме, че именно Русия е извършила тези опити за убийство\", подчерта Макрон, цитиран от Франс прес. Меркел се съгласи, че \"много следи сочат, че Русия е виновна\", предаде Ройтерс. \"Ситуацията е много трудна и днес ние ще обсъдим какъв е подходящият отговор\", каза тя.", "date": "2018.03.16", "title": "Макрон предложи на Меркел да изготвят до\nюни пътна карта за реформиране на ЕС"}
{"url": "https://www.24chasa.bg/novini/article/6765920", "text": "На 20 март пускаме сайта, на който общините от целия ЕС ще могат да кандидатстват за финансиране на безплатен интернет на публично място. Страницата ще е различна от тази на ЕК и на нея ще е качен достъпен формуляр на всички езици на общността. Това съобщи пред “24 часа” еврокомисарят по цифровата икономика и цифровото общество Мария Габриел. Финално е решено общините, които отговарят на условията на Европейската комисия, да получават ваучер от по 15 000 евро. Първата партида преборили се за финансирането ще са известни на 15 май. Тогава ще станат ясни първите 1000 общини, които получават ваучери. След като бъде обявено, че са избрани, местните власти могат да стартират преговори с операторите по инсталацията на безплатния за хората високоскоростен интернет. Точките, на които ще има такъв, ще бъдат определени от общината, която ще има задължението да следи Wi-Fi да е обезпечен по всяко време на денонощието. В Брюксел ще има център за единно видеонаблюдение дали това условие се спазва. Общините ще имат 36 месеца гратисен период за оборудване, обясни още Габриел.", "date": "2018.03.16", "title": "От 20 март общините в ЕС ще се борят за 15 000 евро за безплатен Wi-Fi"}
{"url": "https://www.24chasa.bg/novini/article/6766211", "text": "Тримата президенти на републиката Петър Стоянов (1997-2002), Георги Първанов (2002-2012) и Росен Плевнелиев (2012-2017) се събраха в Баку на 6-ия глобален форум. \"Демонстрираме единство и демократична култура, въпреки различията между нас. Това отличава България и страната ни стои и звучи изключително добре и разумно\", подчертаха от дипломатическите среди. В много други държави има несъвместимост и дълбоки разногласия между бивши президенти, които се демонстрират на международната сцена, поставят се ултиматуми - ако единият дойде, другият не идва. Докато българските президенти стоят добре заедно, допълват се, нямат проблем с присъствието на другия, демонстрират демократична култура и приемственост. Това го казват много от участниците в делегациите от над 50 държави - че България стои добре, защото българските президенти демонстрират разбирателство и уважение помежду си. С тримата президенти на България е и действащият държавен глава на Македония Георге Иванов.", "date": "2018.03.16", "title": "Само в \"24 часа\": Трима български президенти се събраха в Баку"}
{"url": "https://www.24chasa.bg/novini/article/6765742", "text": "Възможности за любопитни места и интересни представления, на които може да отидете с децата (или без тях) подбрахме за този уикенд. Шансовете с деца са в Операта, в Кукления театър, в Младежкия, а за родителите ще е попадения да гледат прочутия моноспектакъл на Захари Бахаров \"Чамкория\" - номиниран за \"Икар\", по романа \"Възвишение\" на Марин Русков в Театър 199 - рядко се играе.   Предварително ви съобщаваме за програмата на популярната програма \"Фортисимо в клас\", която цяла година гостува в училищата и запознава децата с различните музикални инструменти и с историята на музиката. Накрая приключва учебния цикъл с концерти, водени от популярни лица - поддръжници на каузата за допир на децата с изкуството. Сред тях са Ани Цолова (в Плевен) и Сашо Кадиев (в София), а специален гост ще е Печенката. Вижте графиката.", "date": "2018.03.16", "title": "Накъде с децата (и без тях) този уикенд"}
{"url": "https://www.24chasa.bg/novini/article/6765847", "text": "Шкафчета в училище, за да си прибират учебниците и да не им тежат раниците, ще получат половината ученици от 1-и до 7-и клас догодина. Това стана ясно от изказване на образователния министър Красимир Вълчев пред журналисти в парламента. Учениците в тази възрастова група са близо 450 000, уточни министърът. Доставките на нови шкафчета трябва да започнат през лятото. “Ние прогнозираме, че между 150 000 и 200 000 шкафчета ще бъдат закупени за тази година. В момента в някои от училищата за част от учениците има шкафчета, така че не тръгваме от нула”, каза още Вълчев. Пари за шкафчета ще получат първо училищата, поискали най-малко пари. По-скъпи мебели ще могат да се закупуват само при доплащане от страна на школата. “Малките училища трябва да купят по-малко шкафчета. След промените в модела на финансиране някои от тях имат повече възможности, отколкото големите”, посочи Вълчев. “Политиките за десегрегация категорично трябва да продължат да се провеждат, за да няма сегрегирани училища”, заяви Вълчев пък за новата образователна наредба, която позволява на до 2 деца от малцинства да се записват в 1-и клас, без напълно да покриват критериите. Според него за смесените училища трябва да се отделят максимално средства за работа с децата. Има тенденция децата, заминали с родителите си в чужбина, да се завръщат, обяви по време на парламентарния контрол Вълчев. Обясни, че методите за проследяване на заминалите с родителите си в чужбина деца са два: следи се дали са продължили образованието си в чужбина и как се интегрират в системата, когато се върнат. Преди да продължат обратно в системата, децата полагат приравнителни изпити по български език и литература. От министерството в момента мислят подобни идеи и за завърналите се, които искат да учат във висше училище, обясни още Вълчев.", "date": "2018.03.16", "title": "По-леки раници догодина, но за половината ученици (Обзор)"}
{"url": "https://www.24chasa.bg/novini/article/6766214", "text": "Президентът на САЩ Доналд Тръмп потвърди днес намерението си да се срещне с лидера на Северна Корея Ким Чен Ун до края на май, обяви Белият дом, цитиран от Ройтерс. Тръмп е направил това по време на телефонен разговор с южнокорейския си колега Мун Дже-ин, съобщи БТА. Президентите на САЩ и Южна Корея са обсъдили подготовката за техните предстоящи контакти с Пхенян и са се съгласили, че наличието на \"конкретни действия\" е в основата за превръщането на Корейския полуостров в зона, свободна от ядрени оръжия. Те за изразили \"сдържан оптимизъм\" от последните развития по темата и са констатирали, че Северна Корея ще има \"по-светло бъдеще\", ако направи правилния избор, се казва в съобщението. Преговорите в Стокхолм между министрите на външните работи на Швеция и Северна Корея ще продължат и утре, съобщи днес за Ройтерс информиран източник. Според него разговорите между севернокорейския и шведския външен министър, И Йон-хо и Маргот Валстрьом, е трябвало по план да приключат късно тази вечер, но ще продължат и утре. Пратеникът на Пхенян пристигна в четвъртък в Стокхолм. Необичайната визита породи предположения, че те ще подготвят среща между Тръмп и Ким. Правителството на Швеция, която представлява Съединените щати пред Северна Корея, е изразило готовност да съдейства за намаляване на напрежението на Корейския полуостров, отбелязва Ройтерс. ДПА цитира изявление на Валстрьом по шведска телевизия, че е имала няколко на брой \"добри и конструктивни\" разговора с И Йон-хо. По думите й двамата се съсредоточили върху \"ситуацията на Корейския полуостров и ролята на Швеция като покровителствена сила\". Официално съобщение за резултата от преговорите в шведската столица ще бъде направено утре.", "date": "2018.03.16", "title": "Тръмп потвърди намерението си да се срещне с Ким Чен Ун до края на май"}
{"url": "https://www.24chasa.bg/novini/article/6765881", "text": "Изключително вероятно е Владимир Путин лично да е наредил отравянето на бившия руски шпионин Сергей Скрипал и дъщеря му Юлия, заяви британският външен министър Борис Джонсън, цитиран от Ройтерс. “Ние нямаме нищо против самите руснаци. Няма да има русофобия в резултат на случващото се. Нашата разправия е с Кремъл на Путин и с решението му”, посочи Джонсън. Кремъл обяви, че обвиненията на Борис Джонсън към Путин са шокиращи и непростими. Нервнопаралитичното вещество, използвано срещу Скрипал, е било поставено в куфара на дъщеря му, преди тя да напусне Москва, съобщи в. “Дейли Телеграф”. Юлия Скрипал е пристигнала в Лондон от Русия на 3 март. Британски следователи смятат, че отровата е била поставена в дреха или козметика на дъщерята, или в подарък, отворен в дома на Скрипал в Солсбъри. Допирът на бащата и Юлия до отровата е станал при подреждане на багажа след пристигането във Великобритания, предполагат разследващите. Според британските спецслужби така престъпниците са избегнали риска от пренасяне на отровното вещество новичок през границата и са постигнали целта си. По последни данни на британската полиция след отравянето на шпионина, в контакт с новичок във Великобритания са влезли 131 души, а 46 са постъпили в болница. На 4 март 66-годишният Скрипал и 33-годишната му дъщеря Юлия бяха открити в безсъзнание на пейка пред търговски център в южния британски град Солсбъри. Оттогава те са в критично състояние в болница. Руският депутат Андрей Луговой попита защо все още няма снимка на отровения Скрипал и дъщеря му въпреки големия медиен интерес. Той припомни ситуацията с бившия руски шпионин Александър Литвиненко, чиито предсмъртни снимки на болничното легло в Лондон бяха масово тиражирани от западната преса и предизвикаха широк резонанс. Същевременно британската полиция започна разследване за убийство на руския бизнесмен Николай Глушков, съобщи Би Би Си. Приближеният до Борис Березовски, бе открит мъртъв в дома си в Лондон. По тялото му имаше следи от удушаване. ", "date": "2018.03.16", "title": "Борис Джонсън: Путин е наредил да отровят шпионина Скрипал (Обзор)"}
{"url": "https://www.24chasa.bg/novini/article/6765975", "text": "Невероятни движения в различни посоки са тръгнали от Реформаторския блок, който тези дни бе напуснат от партията на Меглена Кунева “Движение България на гражданите” (ДБГ), разказаха пред “24 часа” отвътре. Ексдепутатът от ДБГ Антони Тренчев, когото медии определиха като “Ален Делон на българския парламент”, е сред тези, които си тръгнаха от партията преди месеци, след като я оглави друг млад бивш народен представител - Димитър Делчев. Междувременно Кунева, която след парламентарните избори преди година подаде оставка като лидер на ДБГ, замина на работа в Брюксел. През тези месеци Тренчев и хора около него започнали да се срещат с президента Румен Радев. Държавният глава периодично е подозиран, че подготвя свой политически проект. Такива съмнения изрази в четвъртък и зам.-председателят на ГЕРБ и лидер на парламентарната група на партията Цветан Цветанов. Логично е президентът да привлече десни хора в евентуален политически проект - така ще се еманципира от лидера на БСП Корнелия Нинова и ще събере привърженици от целия политически спектър. При всеки повод Радев напомня, че той не е избран само с гласовете на левицата, напомнят анализатори. Срещите на Тренчев с държавния глава обаче засега са концептуални и до организационни въпроси до момента не се е стигало, твърдят запознати. Имало смисъл с партийно строителство ДБГ пък замрази членството си в РБ през уикенда - засега за месец, но очевидно след това и завинаги, тъй като ултиматумът, който постави - блокът да поиска оставката на правителството, е очевидно неизпълним. Нито говорителят на реформаторите Петър Москов, нито синият лидер Божидар Лукарски дава знаци на курс срещу Бойко Борисов. В блока засега остават СДС, БНД на Борислав Великов и “Обединени земеделци” на Петя Ставрева. Последно оттам излезе вчера с “кърваво писмо” на фейсбук страницата си партията “Глас народен” на столичния общински съветник Светльо Витков. Втвърдявайки се срещу правителството, от ДБГ се надявали да бъдат приобщени към другата бъдеща дясна коалиция - около “Да, България”, която набирала скорост. В партията на Христо Иванов обаче не искали и да чуят за сближаване с формацията, създадена от Кунева. Аргументът - поведението на ДБГ в близкото минало, когато била “патерица на ГЕРБ” до последния ден на кабинета “Борисов 2”. “Заспаха като привърженици на Бойко Борисов, а на сутринта изведнъж се събудиха опозиция. Никой не е очарован от перспективата да сме с ДБГ”, обобщи настроенията човек отвътре. Съпротивата срещу приобщаването на ДБГ била и от страна на членовете и симпатизантите на “Да, България”, и от страна на тези на ДСБ. Освен това не било ясно колко структури останали на ДБГ. Повечето от хората на Кунева се разбягали след края на властта. Така на практика нямало с какво да се допринесе за дясно обединение, но пък коалирането щяло да донесе негативи и подозрения за възможна нова подкрепа за Борисов. Иначе “Да, България” и ДСБ се доближавали до следващата крачка в скрепяването на съюза си - подписването на коалиция. Тя ще е 5-партиен формат, като там са също “Зелените”, БЗНС и ДЕОС. Засега включването на други субекти там не се планирало, което не значи, че е изключено и занапред. Междувременно запознати разкриха за срещи между “Атака” и СДС. От двете страни държали отворена в случай че на следващи парламентарни избори “Обединени патритои” се разпаднат. Откакто се нанесе с партията си НФСБ на “Раковски” 134, с РБ си говорел и вицепремиерът Валери Сименов.", "date": "2018.03.16", "title": "Само в \"24 часа\": Хора на Кунева са вече с президента"}
{"url": "https://www.24chasa.bg/novini/article/6766227", "text": "Близо три и половина тона злато във вид на кюлчета изпаднаха от товарен самолет АН-12, съобщи  При излитането се повредил механизмът за затваряне на товарния люк, в който имало 9 тона злато. Екипажът върнал обратно машината на земята, но част от ценния товар изпаднал - 172 20-килограмови кюлчета. Районът е бил отцепен от полиция. Не се съобщава дали всички кюлчета са намерени.", "date": "2018.03.16", "title": "Самолет изсипа 172 златни кюлчета по 20 кг"}
{"url": "https://www.24chasa.bg/novini/article/6765943", "text": "Спецсъдът върна дело срещу бившия зам.-министър на външните работи от Реформаторския блок Христо Ангеличин на поправителен на прокуратурата. Той е обвинен в престъпление по служба заради купуването на телефонни централи с интернет в 12 български посолства. То станало в нарушение на Закона за обществените поръчки. Според прокуратурата от действията на Ангеличин можело да настъпят вреди за Външно в размер на 429 422 евро, равни на 839 876,43 лв. Само благодарение на намесата на ДАНС и прокуратурата не се стигнало до плащане. Един от мотивите на съдия Вилислава Ангелова, че делото е внесено не от Специализираната, а от Софийската градска прокуратурата. Преди делото да иде на столичната ул. \"Черковна\" 90, където от ноември м.г. се гледат дела за висока корупция, то бе връщано на два пъти от Софийския градски и Софийския апелативен съд.  Аргументите на магистратите бяха еднозначни - има \"фактически дефицит\" по отношение на посоченото от прокуратурата престъпление по служба срещу обвиняемия. Срещу Ангеличин тече и друго дело в спецсъда, по което е съпроцесник с бившия външен министър Даниел Митов.", "date": "2018.03.16", "title": "Спецсъдът върна на прокуратурата дело срещу бивш зам.-министър"}
{"url": "https://www.24chasa.bg/novini/article/6766016", "text": "16-та година поред вестник \"24 часа\" награждава достойни българи, които спасяват бедстващи и подпомагат без корист на бедни, болни и самотни, спасяват от вода и огън, щедро даряват, градят безвъзмездно, проявяват храброст, отстояват справедливи каузи. Над 400 спасени човешки живота, 570 наградени и над 500 подпомогнати.  За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март (в понеделник) във Военния клуб в София. В продължение на седмица ви представяме номинираните. През уикенда ще публикуваме още видеа с номинираните. ", "date": "2018.03.16", "title": "Достойните българи: Над 400 спасени човешки живота, 570 наградени и над 500 подпомогнати (Видео)"}
{"url": "https://www.24chasa.bg/novini/article/6765702", "text": "От прочулия се с масови убийства пловдивски квартал Кючук Париж се оказа 39-годишната Красимира Пейчиновски, която бе умъртвена в дома си в Канада заедно с две от децата си. \"Оле, боже! Толкова добро момиче! Как е възможно?\", не може да повярва съседката й Петкана Георгиева. Тя разказа пред \"24 часа\", че Криси редовно си идвала в Пловдив и често вземала майка си Иванка да й гостува отвъд океана. \"Милата Ваня! Как ще го преживее\", тревожеше се комшийката. Жилището на Красимира е на първия етаж в панелен блок. От него се показа сестра й Анжела, но запази пълно самообладание, отказа да говори и се заключи. Убитата българка в Торонто имала и брат. Баща им починал. Майка й продължавала да работи, продавала закуски в квартала. \"Краси замина много рано за Канада. Тогава всеки гледаше да иде навън да работи. Там се намериха с мъжа й Васил Пейчиновски, който е македонец, родиха три деца и се разделиха\", припомни съседката Петкана. Възрастната жена не е на себе си от случилото се. \"Дори и в най-уредените държави няма гаранция, че няма да те убият по най-зверски начин\", коментира възрастната жена. Красимира стегнала куфарите за Канада през 1997 г. Била едва 19-годишна. Преди това ходела на джаз балет в Пловдив, разказа Ваня Димова, нейна приятелка. По думите й правела и на мравката път. С македонеца Васил се оженили набързо и създали добро семейство, но се разделили. Краси била грижовна майка. В Торонто изкарала курсове за козметичка и работела по специалността си. В последните две години имала връзка със значително по-младия от нея Кори Фен. Българката се опитала да се раздели и с него. Според Димова, която също е в Торонто, той много тренирал и вземал стероиди за мускули. \"Вероятно това го е докарало до лудост, за да тръгне да ги убива\", разсъждава Ваня. Зверството било извършено в 12 часа на обяд, когато Красимира тръгнала да ходи на работа. В същото време най-голямото й дете било на шофьорски курс и това го спасило от смъртта. Кори бил дран с нокти по цялото лице, разказа Димова. Колежка на Краси позвънила в дома й да я вика за работа. Фен се показал на вратата с окървавена физиономия е обяснил, че не може да я пусне в жилището. Димова разказа, че на адреса пристигнали две линейки през два часа. \"Ако втората беше повикана по-рано от полицията, Веналия можеше да бъде спасена. Тя е била още жива и откарана в болница, където е починала от раните си\", смята приятелката на Пейчински. Хора от \"Кючук Париж\" коментират, че в последните години кварталът се е прочул с нещастия и семейни убийства. И смятат, че кметът на район \"Южен\" Борислав Инчев трябва да направи курбан, за да да спрат тези трагедии с млади хора.", "date": "2018.03.16", "title": "И убитата в Канада пловдивчанка от кв. Кючук Париж"}
{"url": "https://www.24chasa.bg/novini/article/6765915", "text": "Атака срещу вицепремиерката и външна министърка Екатерина Захариева предприеха в петък депутати и от опозиционната БСП, и от коалиционния партньор в управлението “Атака”. Причината бе туитът ѝ от четвъртък, в който обяви солидарност с Великобритания за отровения с руски невропаралитичен газ двоен агент Сергей Скрипал и обявените санкции срещу Москва. “Като най-близка до премиера ли се изказва Екатерина Захариева по темата за Сергей Скрипал?” Това попита зам.-шефът на групата на БСП Драгомир Стойнев в кулоарите на парламента. И обясни, че подобни изявления вкарват страната ни в излишни конфликти. “Ако се изказва в качеството си на външен министър, къде е официалната позиция?”, попита още Стойнев. В четвъртък и шефът на “Атака” и на депутатите от “Обединени патриоти” Волен Сидеров също обяви, че “не е работа” на Захариева да коментира отношенията между двете държави. Той определи изказването ѝ като гаф и поиска премиерът Бойко Борисов да ѝ направи забележка и да се замисли дали тя е подходяща за поста си. “Захариева би трябвало малко да е сдържана, защото за отровното вещество се води следствие. Не е доказано”, заяви вчера и проф. Станислав Станилов от “Атака”. Западът си има сметки с Русия, а ние не бива да се пъхаме между шамарите, каза той. “Този скандал е провокация. Това отравяне е направено толкова плоско, елементарно - това означава, че руското разузнаване е на ниво 18-и век. Ако ги правят тези работи, ги правят по друг начин”, заключи Станилов. Областният управител на Софийска област Илиан Тодоров, който е от квотата на “Атака”, обаче отказа посещение в Московска област и среща с губернатора ѝ Андрей Воробьов заради усложнената геополитическа обстановка. Подобен род срещи в такава обстановка, в която заради инцидента със Скрипал се свиква извънредно заседание на Съвета за сигурност на ООН и всички евроатлантически партньори на България осъждат акта, не е от интерес за ничия страна, пише в съобщението от пресцентъра на Тодоров.", "date": "2018.03.16", "title": "“Атака” и БСП срещу Захариева за подкрепата на Лондон срещу Русия"}
{"url": "https://www.24chasa.bg/novini/article/6766156", "text": "Боинг 737 на турската авиокомпания \"Корендон Еърлайнс\" се е приземил аварийно в София след като пътник нападнал една от стюардесите на борда на самолета, съобщи  , като се позова на телевизионния канал TVN24, който получил от зрител видеокадри от инцидента, станал в четвъртък следобед. Според първоначалната информация мъжът, причинил извънредното кацане е бил пиян и е искал от стюардесата още пиене. Чартърният полет CXI496 започнал от полския град Вроцлав в 16:15 местно време, събрал допълнително пътници в Познан и трябвало да приключи на летището в Хургада. До един момент всичко вървяло без проблеми и пътниците се били унесли в мечти за прекрасна почивка в Египет. В момента, в който машината наближила Балканите на борда на Боинга избухнал кръчмарски скандал. Един от пътниците в средата на салона, вече видимо пиян, атакувал член на екипажа. \"Не видях момента на нападението, но от думите на други пътници и екипажа стана ясно, че е била нападната стюардеса.\" - разказва пред телевизионния канал пътник от полет 496.", "date": "2018.03.16", "title": "Пиян пътник свали аварийно самолет в София"}
{"url": "https://www.24chasa.bg/novini/article/6765917", "text": "Украйна предупреди днес, че няма да допуска руски избиратели до дипломатическите учреждения на Русия, за да гласуват на президентските избори в неделя, предадоха Франс прес и ТАСС, цитирани от БТА. Русия гласува за президент точно четири години след като анексира Крим от Украйна. В страницата си във Фейсбук украинският вътрешен министър Арсен Аваков написа: \"Министерството на вътрешните работи на Украйна съобщава, че в неделя на 18 март 2018 г. режимът на охраната на дипломатическите учреждения на Руската федерация на територията на Украйна - в Киев, Харков, Одеса и Лвов - няма да предвижда достъп до тези обекти за граждани на Руската федерация\".", "date": "2018.03.16", "title": "Руснаците в Украйна няма да могат да гласуват в неделя"}
{"url": "https://www.24chasa.bg/novini/article/6765937", "text": "Промените в Наказателния кодекс, с които въвежда преследване на корупция и в частния сектор, предизвикаха остри негативни реакции на адвокатите, бизнеса, преподавателите по право и политически формации. Може да бъде упражняван натиск върху бизнеса, ако тези промени влязат в сила, каза пред   проф. Пламен Панайотов, ръководител на катедрата „Наказателни науки” в СУ. По думите му е заплашена и пазарната икономика. Според него е абсурдно да се уеднакви режимът за наказване на корупцията в частния сектор с този в публичния сектор. Той подчерта, че в частния сектор поначало няма нормирани цени на стоките и услугите. „Да допуснем, че две фирми са се разбрали помежду си с оглед доставка на определени стоки или изпълнение на определени услуги. И фирмата, която осъществява тази доставка, изпълнява договора по такъв начин, че другата страна е изключително доволна. И отива и казва на ръководството на другата фирма: Искам по случай Великден да изпратя твоите хора до Дубай за една седмица. Понеже това не е уговорено предварително, ще се третира като бонус в частния сектор. При правомерно поведение ще трябва да го третираме като корупция, това е абсурд”, обясни проф. Панайотов. „Разпоредбите са формулирани по начин, който би бил в нарушение с основни принципи на наказателното право, а именно принципът за правната сигурност, защото е неясно при какви условия ще се носи наказателна отговорност, и принципът за необходимостта, тоест да се гледа на наказателното право като последно средство за решаването на какъвто и да е проблем в обществото, допълни той.", "date": "2018.03.16", "title": "Пламен Панайотов: С промените в НК може да бъде упражняван натиск върху бизнеса"}
{"url": "https://www.24chasa.bg/novini/article/6765976", "text": "„Природата е перфектната кръгова икономика. В нея отпадък не съществува. Ние трябва да се опитаме да се приближим до подобна на природната система, в която всяко нещо е полезно. Това е фундаментът на кръговата икономика”. Това заяви министърът на околната среда и водите Нено Димов на семинар на тема „Интегрирано управление на отпадъците” в курорта Пампорово, организиран от Варненския свободен университет „Черноризец Храбър”. Във форума участваха председателят на комисията по околна среда и води в Народното събрание Ивелина Василева и над 100 представители на местната власт и бизнеса от 27 общини от Смолянска, Пловдивска, Пазарджишка, Кърджалийска, Бургаска и Софийска област. Министър Димов припомни, че през 2015 г. беше приет план за действие от ЕС в посока кръгова икономика, а в края на миналата година беше постигната договореност и за промените на директивите. „Кръговата икономика е система, при която влагането на ресурсите, отпадъците, емисиите и изтичането на енергия се свежда до минимум чрез забавяне, затваряне и стесняване на енергийните и материалните цикли. Идеята на кръговата икономика започва още при дизайна на производството. Още в началото трябва да проектираме продуктите така, че да минимизираме отпадъка и да максимализираме употребата. Продуктът трябва да е проектиран така, че да има по-дълъг живот, да е по-лесен за ремонт, за разглобяване и да може да се рециклира. Подходът към кръгова икономика на практика се опитва да запазва стойността на стоките и материалите максимално дълго време”, обясни министър Димов. Той даде пример, че в момента е по-лесно да си смените пералнята, отколкото да я ремонтирате. „Един от основните проблеми при прилагането на подхода за кръгова икономика е, че първичните суровини на пазара са много по-атрактивни и достъпни с ясно качество. Докато при вторичните качеството не е добро, не са устойчиви и не сме наясно как ще се развие тяхната употреба. Затова ЕС трябва да върви в посока подпомагане на пазара на вторични суровини във всички държави-членки”, категоричен беше министърът. Той призова местните власти и бизнеса да мислят в посока предотвратяване на отпадъка чрез повторна употреба, рециклиране, употребата на енергията чрез инсинеринане и чак накрая депониране. Целта е депонирането да е нищожно малко. По думите на министъра науката може да е много полезна в намирането на решения за кръговата икономика, които да бъдат приложени в практиката. Той съобщи, че общините могат да се възползват от средствата, предвидени по Оперативна програма “Околна среда” за изграждане на рециклиращи и сепариращи мощности. По програмата предстои да се отвори нова процедура за демонстрационни и пилотни проекти в областта на управление на отпадъците, по които общините и научните центрове могат да кандидатстват за финансиране на научни разработки в тази сфера.", "date": "2018.03.16", "title": "Министър Димов призова общините за намаляване на отпадъците и повече рециклиране"}
{"url": "https://www.24chasa.bg/novini/article/6765962", "text": "Определените за експулсиране руски дипломати ще напуснат Великобритания на 20 март. Това заяви руският посланик в Лондон Александър Яковенко, цитиран от руските осведомителни агенции, съобщи БТА. \"Ще заминат (във вторник)\", каза Яковенко, пояснявайки, че заедно с роднините броят на руските граждани, които ще напуснат Великобритания, ще бъде около 80.", "date": "2018.03.16", "title": "Eкспулсираните руски дипломати ще напуснат Великобритания на 20 март"}
{"url": "https://www.24chasa.bg/novini/article/6766003", "text": "Британската полиция обяви днес, че разглежда смъртта на базирания в Лондон руски бизнесмен Николай Глушков като убийство, предадоха световните агенции. Глушков, бивш заместник-генерален директор по финансовите въпроси на руската авиокомпания \"Аерофлот\", бе намерен мъртъв в дома си в Южен Лондон на 12 март. Той бе свързан руския олигарх и критик на Кремъл Борис Березовски, починал преди пет години също при мистериозни обстоятелства във Великобритания. 68-годишният Глушков почина седмица след покушението с нервнопаралитично вещество срещу бившия руски шпионин Сергей Скрипал и дъщеря му Юлия в английския град Солсбъри. Британската полиция каза, че аутопсията на трупа на бизнесмена е показала, че той е починал от натиск в областта на врата. Въз основа на това заключение е започнало разследване за убийство. Засега полицията не прави връзка между това престъпление и отравянето на Сергей Скрипал и дъщеря му. През 1999 г., след като Борис Березовски влезе в конфликт с Владимир Путин и избяга във Великобритания, Глушков бе обвинен в пране на пари и измама. Той прекара пет години в затвора и бе освободен през 2004 г. През последните години Глушков е живял в Лондон, където е получил политическо убежище. През 2011 г. той е дал показания по съдебно дело, заведено от Березовски срещу руския олигарх Роман Абрамович, запазил добрите си отношения с Кремъл.", "date": "2018.03.16", "title": "Британската полиция разглежда смъртта на руснака Глушков като убийство"}
{"url": "https://www.24chasa.bg/novini/article/6765932", "text": "Българското законодателство ще се допълни с квалифицирани състави срещу всички форми на насилие. Това съобщи правосъдният министър Цецка Цачева на форум в София срещу насилието над жените, организиран от фондация “Анимус” под егидата на еврокомисаря Мария Габриел. Сега законодателството не осигурява достатъчна защита срещу насилието, няма състав и за дебненето, какъвто трябва да се предвиди въпреки сложността на дефинирането, категорична е Цачева. Ще се търси начин за преследването по наказателен път и на вербалния тормоз и за промени при някои престъпления, за да станат от общ характер, а не само след жалба от потърпевшия, и ще се промени давността, обясни Цачева. Ще се създаде национален съвет за превенция и противодействие на домашното насилие и насилието, основано на пола. Зам.-председателят на ГЕРБ Цветан Цветанов разказа, че преди да стане вътрешен министър, властите предпочитали да не говорят за жертвите на насилие, за да излезе, че добре си вършат работата. Той обърнал подхода и напълнил регистрите, защото решението тръгва от идентифицирането. Тогава проблем било и че 95% от присъдите са били условни. А сега - че в цяла България има едва 10 общински комисии за борба с насилието. “Хубаво е отношението да е 50/50, а не 80/20”, пожела Цветанов, намеквайки за отпора у нас срещу Истанбулската конвенция.", "date": "2018.03.16", "title": "Цачева: Законът ще пази и от дебнене, и от обиди вкъщи (Обзор)"}
{"url": "https://www.24chasa.bg/novini/article/6766021", "text": "Д-р Анастас Циканделов, жена му София и студентът Абдул Разак Мохамед бяха задържани, след като не успяха да платят навреме солени гаранции от по 200 000 лв. по дело за корупция. Тримата бяха отведени в спецсъда, но той прояви разбиране и ги пусна под домашен арест. Те са следствени по дело за незаконен прием на чуждестранни студенти в Медицинския университет (МУ) в София. Според прокуратурата обвиняемите са част от група, действала от 2015 до 2017 г. в България, Великобритания и Гърция. За лидер е обвинен бившият ректор на МУ в София Ваньо Митев, който обаче е успял да плати гаранцията от 200 000 лв. Синът на Циканделови също си е внесъл гаранцията. Групата набирала чуждестранни студенти, основно от Великобритания, но с арабски произход. Те не отговаряли на условията за прием в МУ, но въпреки това били записвани, твърди прокуратурата. Схемата действала чрез фирма, управлявана от София Циканделова. Тя е регистрирана в Петрич, но реално работела чрез няколко офиса в София. Набирала студентите и ги свързвала с МУ. Там те били приемани срещу подкупи. Мохамед също бил ангажиран с намирането на кандидати. “Циканделови и Мохамед демонстрират висок стандарт на живот, който не биха могли да си позволят със законните си доходи”, заяви прокурор Антоанета Софрониева и поиска домашен арест. Съдия Николай Димитров прати тримата под ключ в домовете им.", "date": "2018.03.16", "title": "Белезници, а после домашен арест за 3-ма, разследвани за незаконен прием на студенти"}
{"url": "https://www.24chasa.bg/novini/article/6766067", "text": "Медиум, който прогонва негативната енергия, е бил нает от виенска болница, за да се заеме с енергийно прочистване на сградата й, предаде Франс прес като цитира австрийските санитарни власти. Това бе посрещнато с ирония от Виенската епархия, която прецени, че една молитва нямаше да струва толкова скъпо на болницата. Специалистът по изследване на съзнанието, който бил нает от новата болница в северната част на австрийската столица, сключил договор за 95 000 евро. След като за това се заговори в медиите, наемането му бе отменено. Болницата, която все още е в строеж, трябва да отвори врати в края на годината, предаде БТА.  Колкото до медиума, става въпрос за дилър на автомобили, който се занимава също с \"неутрализиране на неестествена енергия\" и създаване на блокиращи негативната енергия периметри около сгради, пише \"Кроне цайтунг\".", "date": "2018.03.16", "title": "Виенска болница сключила договор за прогонване на негативната енергия"}
{"url": "https://www.24chasa.bg/novini/article/6766072", "text": "Пожар гори в необитаема сграда на ул. „Гургулят“. Това съобщиха от пресцентъра на МВР. Тази вечер, към 19.00 часа, е получен сигнал за възникнал пожар в сграда на столичната ул. „Гургулят“. На място веднага са насочени три екипа пожарникари, които с помощта на два специализирани автомобила и стълба, са предприели гасителни действия на покрив на необитаема сграда. Районът е отцепен от полицейските сили. Няма пострадали хора, няма опасност и за съседни сгради.", "date": "2018.03.16", "title": "Пожар гори в необитаема сграда на ул. „Гургулят“ в София, районът е отцепен"}
{"url": "https://www.24chasa.bg/novini/article/6766074", "text": "Белият дом обяви, че САЩ и Южна Корея имат „предпазлив оптимизъм“ относно връзките със Северна Корея преди планираната среща на високо равнище между президента на САЩ Доналд Тръмп и лидера на Северна Корея Ким Чен-ун и вярва, че Пхенян може да има „по-светло бъдеще“, предаде AFP, цитирана от БТА.  Тръмп и южнокорейския му колега Мун Джей-ин, които са провели телефонен разговор по-рано днес са посочили, че Северна Корея трябва да следва „правилния път“ и че ще продължат с „максималния натиск“ спрямо Ким Чен-ун преди срещата на високо равнище през Май. „Двамата лидери изразиха предпазлив оптимизъм относно скорошното развитие на събитията и заявиха, че светлото бъдеще е налице за Северна Корея, ако избере правилния път“, съобщава Белият дом в коментар относно разговора между президентите", "date": "2018.03.16", "title": "Белият дом: САЩ, Южна и Северна Корея ще имат светло бъдеще"}
{"url": "https://www.24chasa.bg/novini/article/6765979", "text": "Изпращали сме неколкократно документи от 2015 г. за нередности с хотела в Чифлика до министъра на туризма. Това заяви председателят на Комисията за защита на потребителите Димитър Маргаритов пред \"24 часа\", потърсен за коментар по повод  \"Ние сме извършвали много проверки в хотела и сме установявали редица несъответствия при категоризацията му, като сме налагали санкции\", допълни още шефът на комисията. Той уточни, че след установяване на нередност и налагане на санкции са информирали министъра на туризма, защото тя е категоризиращ орган и има право да понижава или отнема категория. \"Нашата работа е да установяваме нарушения в категоризацията на хотели, като сме уведомили министъра на туризма и в документите сме описали нарушенията\", уточни още Маргаритов. От комисията уточниха, че хотелът има 12 акта, като общата им стойност е 10 000 лв., а проверките са още от 2015 г. И 2016 г. Сред нарушенията описани в актовете са липса на заведение за хранене и лоби бар, фризьорски салон, детска площадка и други, които трябва да се предоставят при категорията му.", "date": "2018.03.16", "title": "Димитър Маргаритов, КЗП: Изпращали сме неколкократно сигнали за нередности с хотела в Чифлика до министъра на туризма"}
{"url": "https://www.24chasa.bg/novini/article/6766179", "text": "Руският посланик във Великобритания Александър Яковенко съобщи днес, че е получил дипломатическа нота, която уведомява, че Сергей и Юлия Скрипал са в критично състояние, предаде Ройтерс, цитирана от БТА. Тази информация не е достатъчна, каза Яковенко. Сергей Скрипал - бивш руски разузнавач, превърнал се в двоен агент, предаващ сведения на Великобритания - и дъщеря му Юлия бяха открити в безсъзнание в Солсбъри, Югозападна Англия, на 4 март. Впоследствие бе установено, че двамата са били отровени с нервнопаралитично вещество. Великобритания обвини Русия за покушението и реши да експулсира 23 руски дипломати. Те ще напуснат страната във вторник заедно със свои роднини. Тогава от Великобритания за Русия ще отпътуват общо около 80 души, съобщи Яковенко, цитиран от ТАСС. Руският посланик отбеляза, че британският министър на външните работи Борис Джонсън не му е подал ръка - както изисква дипломатическият протокол - когато го приел. Яковенко обаче реагирал спокойно. Той съобщи още, че Великобритания се е отказала от плановете си да забрани излъчването на своя територия на руската телевизия Ар Ти (\"Раша тудей\").", "date": "2018.03.16", "title": "Уведомиха с нота руския посланик, че Скрипал и дъщеря му са в критично състояние"}
{"url": "https://www.24chasa.bg/novini/article/6765918", "text": "Сирийската армия съобщи в официално свое заявление, че е поела контрол над 70% от територията, която е била под контрола на опозицията в Източна Гута, предава Reuters, цитирана от БТА.  Според официалното заявление армията е поела контрол над селскостопански земи, няколко села и градове. Офанзивата срещу Гута, последният бастион на опозицията край Дамаск, започна в средата на февруари.", "date": "2018.03.16", "title": "Сирийската армия е поела контрол над повече от 70% от Източна Гута"}
{"url": "https://www.24chasa.bg/novini/article/6765776", "text": "Футболното дерби ЦСКА - „Левски” е от 13:00 часа в неделя (18-ти март) на Националния стадион „Васил Левски”. Входовете на стадиона отварят врати в 11:00 часа, „червените” фенове ще бъдат настанени в секторите „А” и „Г”, а „сините” в „Б” и „В”. От СДВР напомнят, че внасянето на чадъри ще бъде забранено, но привържениците, които искат да гледат мача на живо е добре да си носят дъждобрани, защото времето се очаква да бъде дъждовно. На стадиона няма да се допускат лица, които са употребили алкохол и наркотични вещества, огнестрелно оръжие, пиротехнически изделия, ножове, палки, боксове, бутилки, маски, в това число и парфюми. Агитката на ЦСКА се събира в градинката на улица „Иван Асен II” - №1, а шествието на „червените” фенове до стадион „Васил Левски” ще премине по „Иван Асен”, в посока „Царевец” и езерото „Ариана”. Феновете на Левски няма да имат шествие, но се събират в района на спирката около метростанция стадион „Васил Левски”. От 12:00 часа на 18-ти март (неделя) до приключване на мача, само при необходимост и по преценка на ръководството на СДВР може да се забрани влизането на автомобили в двете посоки по: улица „Генерал Гурко”, между бул. „Васил Левски” и бул. „Евлоги и Христо Георгиеви” бул. „Евлоги и Христо Георгиеви”, между площад „Орлов мост” и бул. „Черни връх” бул. „Драган Цанков”, между бул. „Евлоги и Христо Георгиеви” и бул. „Пейо Яворов”. Изключение ще се прави само за автобуси и тролейбуси от градския транспорт. От 00:00 часа до 16:00 часа на 18-ти март се забранява престоят и паркирането на автомобили, с изключение на автомобилите на участниците в срещата по алеите около Националния стадион „Васил Левски”, а от 08:00 часа сутринта до 16:00 часа и на моста пред стадиона. Център за градска мобилност ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР.", "date": "2018.03.16", "title": "Вижте кои улици ще бъдат затворени заради вечното дерби ЦСКА - \"Левски\""}
{"url": "https://www.24chasa.bg/novini/article/6765799", "text": "11 души пострадаха при инцидент с лифт в курортния грузински град Гудаури, съобщи директорът на Центъра за координация при извънредни ситуации Автандил Талаквадзе, цитиран от РИА Новости. По-рано грузинското Министерство на здравеопазването съобщи, че са пострадали осем души, сред които граждани на Украйна, Русия, Швеция и един от Грузия, предаде    „Общо са пострадали 11 души. На този етап седем души са закарани в Тбилиси, един от които - с хеликоптер. Що се отнася до пострадалата бременна гражданка на Швеция, няма опасност за живота й”, заяви Талаквадзе. ", "date": "2018.03.16", "title": "11 пострадали, включително и бременна, при жесток инцидент с лифт (Видео)"}
{"url": "https://www.24chasa.bg/novini/article/6765536", "text": "Бивши ченгета от съветските тайни служби за пореден път излизат с погрешна версия за причината за убийството на Георги Марков и го свързват с личните връзки със семейството на Тодор Живков. Българите са поискали чадъра, за да убият Георги Марков, заяви в предаването \"120 минути\" по Би Ти Ви Михаил Любимов, бивш полковник от КГБ. Култовото ченге от съветската епоха, говорейки за политическите убийства в миналото, потвърди също, че заповедта за атентата срещу бележития ни писател е дадена лично от Тодор Живков. \"Аз имах подчинени хора, които отговарят за тези неща, но за огромно съжаление, през цялото съветско време след Сталин, след убийството на Бандера, не сме убили нито един предател. Извинявайте, кой го е направил? Ние дадохме чадъра, но изпълнители бяха българите. И това беше направено по личната молба на Тодор Живков, който имаше съответните претенции към Марков, нали е така? Защото той беше женен за дъщеря му – така ли е, ако не бъркам нещо?\", пита той. След поправка от водещия, че не са били женени, той заяви: \"Но е имало някаква връзка, имало е връзка между тях, с дъщерята на Живков. Защо българите го убиха? Знаете ли колко говорят срещу режима, и сега, и тогава. Накратко: ние дадохме чадъра, това е така. Но кого друг сме убили, поне един можете ли да посочите? КГБ извърши това по изключение.\" По принцип информираността на Михаил Любимов, който е полковник от КГБ, оглавявал бюрата на службата във Великобритания и Дания, не буди съмнение. А и доколкото думите му са от проведените навремето следствия както във Великобритания, така и у нас, те са поредното потвърждение за чудовищното престъпление на комунистическия режим. Изказването му обаче до известна степен олеква от предположението за някаква връзка на Георги Марков с Людмила Живкова, което не отговаря на истината. Както задълбочени изследователи, така и близки и приятели на писателя са категорични, че за разлика от подробно описаните и в \"Задочни репортажи за България\" срещи с Тодор Живков, Марков дори не се е познавал с дъщерята на бившия Първи. Затова и да се говори за някаква близост между тях е абсолютно недопустимо. Тъкмо обратното - появата на репортажите на Марков до голяма степен косвено пречи на добре дирижираната кариера на Людмила по върховете на властта. Ето какво пише например известният изследовател проф. Недю Недев в своя книга посветена на Людмила Живкова: \"Предаванията на Георги Марков по Би Би Си се издигат като вълнолом срещу похода на Людмила на международната арена. Засегната е светая светих - честта на Живкови. България отправя протестни ноти до Англия и предупреждава, че ако не спрат тази кампания, страната ще вземе необходимите мерки.\" Близки и приятели на убития писател също свидетелстват, че Георги Марков и Людмила Живкова не са се познавали. Всъщност невярната версия за някаква връзка с Людмила Живкова тръгва още от изказване на Владимир Крючков пред тогавашния му шеф в КГБ Юрий Андропов. В стремежа си да убеди Андропов, който отказвал да осигури съветска помощ за политическото убийство, именно той казал, че семейството на Живков е лично засегнато от предаванията на писателя по западните радиостанции. \"Когато той говори пред Андропов, казва за Георги, че е бил личен приятел на семейство Живкови - обяснява пред \"168 часа\" Любен Марков, братовчед на писателя. - И оттам вече Олег Калугин, близък приятел на Любимов, си въобразява, че е имало някакви лични връзки между двамата. Единственото, което мога да кажа с абсолютна сигурност, е, че Гарантирам, че не са се виждали. Познавал се е с Иван Славков, макар и много бегло. Виждали са се, но не са имали нищо общо. Иначе Иван в неговите два тома пише малко врели-некипели, които не са сериозни.\" И наистина още преди 5 години Калугин в свое интервю пред украински журналист пуска тази невярна версия, а у нас тя се появява като \"новина\". Макар и да не е новина, съобщението на полковника от КГБ Любимов, че решението за покушението е взето лично от Тодор Живков, също заслужава внимание. \"То излиза от негово име, точно както навремето е било с решението Трайчо Костов да бъде обесен - коментира по този повод Любен Марков. - Но по мое мнение системата е такава, че дори и Тодор Живков да искаше да спаси Георги, нямаше да може. Даже да не беше и съвпадението, че точно на рождения му ден - 7 септември, е атентатът, защото Тодор Живков трябва да е ненормален да го направи по този начин. А той е много нормален, тъй като, въпреки различните оценки за него им \"купи шапка\" на всички през тези 35 години, докато беше на власт.\" Писателят Димитър Бочев, близък приятел и колега на Марков от радио \"Свободна Европа\", също е категоричен: \"Разказаното от Любимов за убийството не е нищо друго освен която още генерал Калугин от малкия екран каза пред лицето на цяла България. Той разказа точно и ясно, че комунистическа България е поискала и е получила от КГБ, логистична помощ за ликвидирането на Марков. Това, което Любимов обаче явно не знае, защото ми се стори искрен в телевизионното интервю, е, че Георги Марков не е бил никога близък с Людмила Живкова, още по-малко неин съпруг.\" Грешката на съветския шпионин вероятно е плод на объркване, но различни фалшиви версии, които имат за цел да очернят жертвата на режима, се появяват редовно през годините, твърдят близки на писателя. периодично в медиите се появяват неверни твърдения, и то на хора, свързани с комунистическите служби, че и Георги Марков е бил агент на ДС. Или че бил \"част от ловната дружинка\" на бившия Първи. Невероятни измислици бяха тиражирани и за причината за смъртта му в Лондон. Може би най-абсурдната от тях беше, че авторът на \"Задочните репортажи\" бил одраскан от котка и починал от банална инфекция. Всъщност и без поредните излияния на ексагенти от КГБ истината за убийството на Георги Марков е отдавна известна. В края на 1977 г. със санкция на зам.-министър ген. Стоян Савов, отговарящ за ПГУ, на агента \"Пикадили\" - италианеца Франческо Гулино, е поставена задача да работи за неутрализирането на \"Скитник\". И на фаталната дата 7 септември 1978 г. Гулино е в Лондон, а след атентата получава 30 000 долара и други награди за пъкленото си дело. - За мен нямаше, защото зная как стоят нещата. За моите сънародници, които са или заслепени от идеологически бяс, или злонамерени към литературното наследство и гражданската кауза на Георги, може и да е имало. - На неотдавнашното честване на рождения му ден в НДК аз заявих, че Георги е бил агент единствено и само на собствената си съвест и И дай Боже на всеки народ повече подобни \"агенти\" и \"агентури\". Те са надежда за бъдещето на националния ни дух и за неговото безсмъртие. - Тук сте прав. Но откровено да ви кажа, аз не мисля, че Любимов го прави умишлено. По-скоро е чул-недочул. - Няма такава работа. Георги Марков с цялата си откровеност, с цялото си простодушие и сладкодумие, което няма равно на себе си в литературната ни история, разказа всичко Няма и никакво членство в някакви ловни дружинки. Той пушка не е хващал в ръка. Но няма смисъл да се обяснява - който иска да знае истината, да прочете репортажите му. За разлика от Георги с Тодор Живков редовно са ловували Ивайло Петров, Йордан Радичков, Емилиян Станев - всички те са мои приятели, но това не прави техния литературен подвиг по-нереалистичен. И това не ги прави негодници. Негодници бяха онези, които са споделяли властта - държавната власт. Онези бойци от тихия фронт, които тровеха живота на милиони българи. Че си отишъл веднъж на лов, дори от суета да е, не те прави лош човек, а към литературата това няма никакво отношение. - Ама разбира се. Той е в конфликт с цялата партийна номенклатура, неделима част от която е Людмила Живкова. И не бива да гледаме на нея като на някакъв дисидент и опозиция на режима. Като негов личен приятел аз познавам отлично и българските му приятели, и българските му врагове. Людмила Живкова - И в този смисъл са били и преценките, които Георги е споделял с мен. Да се гледа на Людмила като на някаква либерална алтернатива на комунистическото господство, е несъстоятелно. Няма никакво основание за подобен поглед. Според мен жената по-скоро си имаше психически проблеми. - Точно така. Той имаше природната дарба във всяка компания да става център на внимание. ", "date": "2018.03.16", "title": "\"168 часа\": Замесват Людмила Живкова в убийството на Марков. Не са имали връзка"}
{"url": "https://www.24chasa.bg/novini/article/6765521", "text": "Американският помощник-държавен секретар за Европа и Евразия Уес Мичъл днес за пореден път изрази подкрепата на Вашингтон за правото на Кипър да извършва проучвания за откриване на петрол и газ край бреговете на острова, предаде Асошиейтед прес. Мичъл се срещна днес в Никозия с президента на Кипър Никос Анастасиадис. След разговорите Мичъл каза пред журналисти, че САЩ биха искали подновяване на преговорите за обединение на о-в Кипър. Изявлението на американския помощник-държавен секретар за Европа и Евразия бе направено на фона на силната съпротива на Турция срещу \"едностранните\" проучвания за петрол и газ от страна на кипърските гърци, които не включват кипърските турци. Миналия месец турски военни кораби попречиха на сондажна платформа на италианската компания Ени да извърши проучвателни дейности край Кипър.", "date": "2018.03.16", "title": "САЩ подкрепиха отново правото на Кипър да проучва за петрол и газ край острова"}
{"url": "https://www.24chasa.bg/novini/article/6765526", "text": "Лидерът на най-голямата гръцка опозиционна партия „Нова Демокрация“, Кириакос Мицотакис, който е на посещение в Ню Йорк, призова Турция незабавно да освободи задържаните гръцки военнослужещи, за да се гарантират добросъседските отношения между двете страни, предават агенция ΑΠΕ- ΜΠΕ и \"Фокус\". Гръцкият политически ръководител е определил като неприемливо „нарастващото напрежение в Егейско море, предизвикано от постоянните турски провокации“ и е предупредил, че „Турция трябва да се въздържа от действия, които подкопават добросъседските отношения“.", "date": "2018.03.16", "title": "Кириакос Мицотакис призова Турция да освободи незабавно задържаните гръцки военни"}
{"url": "https://www.24chasa.bg/novini/article/6765534", "text": "Падналият в асансьорна шахта мъж е със сериозна фрактура на таза, но е контактен и в съзнание. Това заяви по време на брифинг Мария Пойразова – говорител на УМБАЛСМ „Н. И. Пирогов”, във връзка със състоянието на мъжа, паднал в асансьорна шахта от четвъртия етаж на жилищен блок в столицата, предаде „Фокус”. „Пациентът постъпи по-рано днес. Въведен е в противошокова зала. Направени са му доста подробни прегледи и изследвания. Включително и в момента се правят високоспециализирани изследвания, които целят да уточнят детайлно неговото състояние. На този етап мога да потвърдя, че той има една сериозна фрактура на таза”, коментира Пойразова и подчерта, че дали изследванията ще покажат още травми, или диагнозата ще е само тази, предстои да се разбере по-късно през деня.", "date": "2018.03.16", "title": "Падналият в асансьорна шахта мъж е с фрактура на таза, но е в съзнание"}
{"url": "https://www.24chasa.bg/novini/article/6765548", "text": "Ексцентричен австралийски учен трябва да плати глоба за пътуване без билет в градския транспорт, защото съдът не призна за валиден имплантирания под кожата му чип от електронна карта, съобщи ДПА. Новаторът, който е на 34 години, каза, че е разочарован от решението на съда. \"Хората се плашат от много технологии, когато се появяват. Това е следващата еволюция - от хартиени билети и електронни карти ще преминем към нещо, което ще ни позволи да не носим нищо със себе си\", заяви той, предава БТА. Ученият, който официално е сменил името си на Мяу-Людо Диско Гама Мяу-Мяу, правилно сканирал чипа и платил за пътуването си. Когато контрольорът обаче поискал да види картата му, той нямало как да я покаже. Затова бил обвинен, че пътува без карта или билет. Съдът определи глоба от 220 австралийски долара (171,53 щатски долара). Мяу-Людо Диско Гама Мяу-Мяу трябва да поеме и разходите от 1000 долара по делото. Австралийското министерство на транспорта има изрично изискване електронните карти да не бъдат повреждани.", "date": "2018.03.16", "title": "Учен си имплантира чип от карта за транспорт, не го признаха и отнесе глоба"}
{"url": "https://www.24chasa.bg/novini/article/6765547", "text": "САЩ би трябвало да изтеглят сирийските кюрдски бойци, намиращи се на изток от р. Ефрат в Сирия, ако искат да си сътрудничат с Турция, заяви днес турският президент Реджеп Тайип Ердоган, цитиран от Ройтерс и БТА.  Ердоган, който говори на конгрес на неговата управляваща Партия на справедливостта и развитието (ПСР) в североизточния окръг Ерзурум, посочи, че Анкара остава отворена за всички предложения за сътрудничество, отнасящи за сирийския град Манбидж, но засега не е ясно какъв подход ще има по въпроса номинираният за държавен секретар на САЩ Майк Помпейо.", "date": "2018.03.16", "title": "Ердоган: САЩ да изтеглят сирийските кюрдски бойци, за да си сътрудничат с нас"}
{"url": "https://www.24chasa.bg/novini/article/6765561", "text": "“Европейският съюз иска да подкрепи шестте страни от Западните Балкани с конкретни проекти. Нашето желание е по време на срещата на върха в София през май не само да ви окажем политическа подкрепа, но и да се разберем за конкретни инициативи. Колеги, имаме голям шанс, нека да покажем на всички страни членки, че нашият избор да сме част от европейското семейство, не е само на думи. Нека да покажем, че сме готови с проектите, тъй като вече имаме финансиране.” С тези думи вицепремиерът и министър на външните работи Екатерина Захариева се обърна към колегите си, външните министри от страните от Западните Балкани, които все още не са се присъединили към Европейския съюз, съобщиха от пресцентъра на външното ни министерство. На форум в Сараево се събраха първите дипломати на Албания - Дитмир Бушати, на Босна и Херцеговина - Игор Църнадак, на Косово - Беджет Пацоли, на Република Македония - Никола Димитров, на Сърбия - Ивица Дачич, и на Черна гора - Сърджан Дърманович. Министрите обсъдиха не само политическата интеграция на региона в Европейския съюз, но възможностите за свързаност, които да се финансират по различни програми. В изказването си на форума министър Захариева припомни, че в Триест на форума на Берлинския процес миналата година, на която присъства и българският министър-председател Бойко Борисов, бе решено да бъдат отпуснати 500 милиона евро по седем програми за инфраструктурна свързаност на Балканите, 194 милиона евро от които са от Европейския съюз, а останалите ще бъдат предоставени под формата на кредитни линии от Европейската инвестиционна банка, Европейската банка за възстановяване и развитие (ЕБВР), както и от национално съфинансиране. На инвестиционния форум през февруари т.г. в Лондон, на който присъстваха лидерите на шестте държави и премиера Борисов, бяха отпуснати разпределени 800 милиона евро за конкретни проекти, като към момента само инвестициите на ЕБВР в региона надхвърлят вече 10 милиарда евро. Европейската комисия успя да привлече 48 милиона евро допълнително финансиране по програмата за развитие на иновациите и предприемачеството в Западните Балкани, която се очаква да генерира близо 250 милиона евро приходи за компаниите от региона. “Надявам се следващата среща на високо ниво за Западните Балкани след тази в София през май т.г. да не е след 15 г., надявам се такива срещи да се организират на две години - каза Захариева в приветствието си към външните министри. - Вярвам, че Република Македония и Албания са готови да започнат преговори за членство и се надявам те да започнат по време на нашето председателство. Работим със Сърбия и Черна гора за напредъка по преговорните глави. Нашето място е в европейското семейство.” Кристиян Даниелсон, генерален директор на Генерална дирекция “Разширяване” на ЕК, както и шестте външни министри специално подчертаха “активното Българско председателство”, което е върнало темата за Западните Балкани след 15 години отново в дневния ред на ЕС. По-рано през деня Захариева и водената от нея делегация се срещна с колегата си от Босна и Херцеговина Игор Църнадак. Тя го поздрави, че страната му успя да връчи на Европейската комисия отговорите на въпросника с 3242 питания, който е първата значителна крачка към европейската интеграция на държавата. “Мисля, че Стратегията за Западните Балкани, представена от ЕК, е много положителна. Уверявам ви, че и първите реакции от страните членки бяха доста окуражителни”, добави Екатерина Захариева. Тя изтъкна и знаковата обиколка на председателя на ЕК Жан-Клод Юнкер в страните от Западните Балкани. “Знам колко трудно ви е било да отговорите на въпросника, но усилията си заслужават”, каза българският външен министър. “С договора с Република Македония дадохте уникален позитивен пример на целия регион как може да се решават отворените въпроси. А участието на премиера Борисов в Скопие за почитането на паметта на депортираните евреи в лагерите на смъртта показа, че този договор не е само на хартия“, каза министър Църнадак. Захариева подкрепи думите му с факта, че след подписването на договора стокообменът между двете държави се увеличи с 11%, а туристите – с 10%. В края на срещата министрите на външните работи на шестте държави от Западните Балкани приеха обща декларация, в която благодарят на вицепремиера Захариева, на Българското председателство на Съвета на ЕС, на Европейската комисия, на британското правителство и на организационния комитет на срещата на Берлинския процес в Лондон през юли за техния принос за интеграцията на региона. “Приветстваме позитивното политическо послание на Европейския съюз и даването на открита перспектива, за да се придвижим напред по своя път на база на собствените си заслуги. Оставаме решени да продължим да засилваме регионалното сътрудничество”, се казва в документа. “Това е първата среща на външни министри на Западните Балкани, на която България е поканена. Всички, включително представителите на ЕК, благодариха на България, че е върнала фокуса върху региона и неговата перспектива, и че сега е дошъл моментът да постигнем конкретни неща. Не само ни трябва политическа ангажираност, но и конкретни проекти, които хората да усетят, да пипнат, да видят. Пътищата водят и до близост между хората”, обобщи Екатерина Захариева впечатленията си от срещата в Сараево пред българските медии на форума.", "date": "2018.03.16", "title": "Захариева към колегите си от Западните Балкани: Да покажем, че сме част от европейското семейство"}
{"url": "https://www.24chasa.bg/novini/article/6765568", "text": "Едногодишното момиченце беше върнато при семейството си. Проверката на социалните служби показа, че родителите могат да се грижат за бебето и за 11-годишната му сестричка. В клип, заснет от зрители на  и изпратени в рубриката ни „Моята новина”, се вижда как момиче държи бебе през балкона на осмия етаж. Родителите обясниха, че момичето е 12-годишната братовчедка на детето, а по това време майката е била до магазина. Прокуратурата се самосезира, образувано досъдебно производство по случая.", "date": "2018.03.16", "title": "Върнаха бебето, провесено през прозорец, на родителите му"}
{"url": "https://www.24chasa.bg/novini/article/6765571", "text": "Тримата мъже, задържани при специализираната полицейска операция против разпространението на наркотици във Варна, остават в ареста с постоянни мерки за неотклонение задържане под стража. Това реши състав на Варненския окръжен съд. По време на акцията бяха арестувани общо 11 души, между които три жени, но обвинения са повдигнати само срещу 40-годишния Мартин Е., известен като Стрелеца, 21-годишния му син, който също се казва Мартин, и 40-годишния Светослав П., известен като Фантата. След преценка на събраните по делото доказателства тримата активни участници в наркоразпространението в морския град, първо бяха задържани от прокуратурата за срок до 72 часа. Постоянния си арест могат да обжалват пред апелативния съд. По време на специализираната полицейска операция били претърсени пет жилища и автомобили, които обвиняемите използвали. На три адреса и в един автомобил са намерени и иззети близо 300 грама кокаин, 142 грама амфетамини и малко над 50 грама марихуана. В обвиняемите лица са намерени и над 4000 лева и 1000 евро, 17 мобилни телефона и електронни везни. Припомняме, че Мартин Стрелеца беше част от организирана престъпна група за извършване на различни престъпления - предимно разпространение на наркотици и сводничество, в големия процес през 2009 г., когато Окръжната прокуратура във Варна предаде на съд 24 мъже от ъндърграунда, сред които и двама общински съветници. 19 от тях сключиха споразумения с прокуратурата. Един от тях е Мартин Е., който получи условна присъда.", "date": "2018.03.16", "title": "Тримата задържани с дрога във Варна остават в ареста"}
{"url": "https://www.24chasa.bg/novini/article/6765601", "text": "Главният прокурор Сотир Цацаров проведе работна среща с Катрин де Бол, генерален комисар на Федералната полиция на Кралство Белгия. Това съобщиха от прокуратурата,  цитирани от БТА. От 1 май тази година Катрин де Бол встъпва в длъжност като нов изпълнителен директор на Европол. На срещата е било подчертано доброто сътрудничество между българската прокуратура и европейската служба за борба с престъпността. Особен акцент на разговора са били противодействието на тероризма, организираната престъпност и трафика на хора. Обсъдена е и организацията на бъдещи обучения на български прокурори и служители на МВР в областта на компютърните престъпления и престъпленията с предмет виртуална валута. В срещата са участвали главният секретар на МВР Младен Маринов и административният ръководител на Специализираната прокуратура Иван Гешев.", "date": "2018.03.16", "title": "Бъдещият изпълнителен директор на Европол се срещна с Цацаров"}
{"url": "https://www.24chasa.bg/novini/article/6765591", "text": "Организацията за забрана на химическите оръжия (ОЗХО) съобщи, че е започнала да проучва информацията за нервнопаралитичното вещество от групата \"Новичок\", за което Великобритания съобщи, че е използвано в град Солсбъри, предаде ТАСС. ОЗХО отбеляза, че такова вещество никога не е било декларирано от нито една от страните, подписали Конвенцията за забрана на химическите оръжия, предава БТА.  Всяка държава, която се присъединява към ОЗХО, е длъжна да декларира типа и количествата на отровните вещества, с които разполага, и да поеме отговорност за унищожаването им, отбелязва ТАСС. В общодостъпната литература има съвсем малко информация за този химикал, казаха от ОЗХО. Експерти на организацията проучват научната и техническата информация, достъпна за техническия секретариат. ОЗХО отбеляза, че е предложила техническа съдействие на британските власти в разследването.", "date": "2018.03.16", "title": "Организацията за забрана на химическите оръжия проверява веществото от \"Новичок\""}
{"url": "https://www.24chasa.bg/novini/article/6765642", "text": "Британският външен министър Борис Джонсън заяви днес, че най-вероятно самият руски президент Владимир Путин е взел решението да се използва невротоксин с военно предназначение при нападението срещу бившия руски агент Сергей Скрипал във Великобритания, предаде Ройтерс. Нямаме нищо против самите руснаци. Няма да има русофобия в резултат на случващото се. Конфликтът ни е с Кремъл на Путин и с решението на президента - а според нас то най-вероятно е негово - да нареди използването на нервнопаралитично вещество по улиците на Обединеното кралство, по улиците на Европа, за пръв път от Втората световна война насам, каза Джонсън, предава БТА.  Прессекретарят на руския президент Дмитрий Песков нарече обвиненията на Лондон към руския държавен глава \"непростимо нарушение на дипломатическия етикет\", посочва ТАСС. Ние вече нееднократно заявихме на различни равнища, че Русия няма никакво отношение към тази история. Всяка препратка или споменаване на нашия президент в тази връзка не е нищо друго освен шокиращо и непростимо нарушение на дипломатическите правила на приличие, каза Песков, помолен да коментира изявлението на Борис Джонсън.", "date": "2018.03.16", "title": "Борис Джонсън: Най-вероятно Путин е взел решението за отравянето на Скрипал"}
{"url": "https://www.24chasa.bg/novini/article/6765684", "text": "Министърът на транспорта, информационните технологии и съобщенията Ивайло Московски разпореди да бъде извършен цялостен одит на обществена поръчка с предмет: \"Извършване на планова техническа поддръжка (ТП, МПР и ГПР) и извънпланова техническа поддръжка (РН) на електрически локомотиви серия 46200 и електрически локомотиви 44001 и 44002, собственост на \"БДЖ-Пътнически превози\" ЕООД за тригодишен период\". Това съобщиха от пресцентъра на министерството. Проверката на откритата процедура ще бъде извършена от Звеното за вътрешен одит към МТИТС във връзка с появилите се медийни материали в публичното пространство. Тя включва преглед на цялата документация на процедурата.", "date": "2018.03.16", "title": "Московски иска да се провери обществена поръчка на БДЖ-Пътнически превози"}
{"url": "https://www.24chasa.bg/novini/article/6765697", "text": "Американски военен хеликоптер се е разбил вчера в Ирак. Всички седем души на борда са загинали, предаде Асошиейтед прес, като се позова на министерството на отбраната на САЩ. Няма данни катастрофата да се дължи на вражески действия. Води се разследване, съобщи Пентагонът в комюнике, цитирано от БТА. Според американски официални източници хеликоптерът се е разбил в Западен Ирак. Вертолетът бил използван от военновъздушните сили на САЩ за спасително-издирвателни операции в бойни условия. В момента на катастрофата вчера следобед той се предислоцирал и паднал в района на град Каим, провинция Анбар. Друг американски хеликоптер незабавно съобщил за катастрофата и на място били изпратени смесени иракско-коалиционни сили за бързо реагиране, за да осигурят охрана на периметъра. Източник от американската армия заяви пред Ройтерс, че се е разбил хеликоптер Ейч Ейч-60 \"Пейв хок\".", "date": "2018.03.16", "title": "Американски хеликоптер се разби в Ирак, няма оцелели"}
{"url": "https://www.24chasa.bg/novini/article/6765687", "text": "Астероид с размера на Емпайър стейт билдинг може да удари Земята през 2135 г., а от учени съобщават, че засега НАСА не знаят как могат да го спрат, предава \"Дейли мейл\". Астероидът Бену, с диаметър от 500 метра, обикаля около Слънцето със скорост от 101 388 километра в час. Проект, наречен \"Hammer\" се разработва от НАСА и две американски държавни агенции към Министерството на енергията. Те възнамеряват да изстрелят летателен апарат с тежест 8,8 тона, наречен \"Импактор\" и да го забият в Бену. Другият вариант е да бъде използвано ядрено оръжие. \"Тъй като астероидът е малък, и ако разполагаме с достатъчно време, можем да променим траекторията му с помощта на \"Импактора\", но ако трябва да бързаме, ще използваме ядрено оръжие,\" казва физикът Дейвид Дърборн.", "date": "2018.03.16", "title": "Астероид колкото Емпайър стейт билдинг може да удари Земята през 2135 г."}
{"url": "https://www.24chasa.bg/novini/article/6765712", "text": "Турският президент Ердоган заяви, че резолюцията на Европейския парламент за операцията „Маслинова клонка“ не означава нищо за Анкара и предупреди, че ако Турция отвори границите си за бежанците, Европа ще се сблъска с тежък проблем, съобщава БГНЕС. В речта си пред партийната конференция в Ерзурум Ердоган припомни, че през последните 7 г. в страната са пристигнали 3,5 млн. сирийски бежанци. „Откога Европарламентът започна да поучава Анкара? По-добре оставете за себе си вашите препоръки и призиви. Европейците ни се молеха да предотвратим бежанския поток и ние проявихме човечност, но те не разбраха това. Резолюцията на Европарламента за военната операция в Сирия не означава нищо за Турция“, каза той. Президентът и лидер на управляващата Партия на справедливостта и развитието отбеляза, че терористични организация се опитват да разкъсат Турция на части. „Ние прекрасно знаем за плановете на ПКК и нейните разклонения. Анкара ще пресече всяко действие в тази посока така, както разруши плановете на терористичната организация на Фетхуллах Гюлен. Ние се смалявахме много, от 18 милиона кв. километра се свихме до 780 000 кв.километра и дори това е трън в очите им, така е за безсъвестните от ПКК“, подчерта турският лидер. Той коментира хода на операцията „Маслинова клонка“ в Северозападна Сирия и съобщи, че 3/4 от територията на Африн е вече напълно прочистена от терористите. Ердоган посочи, че проблемът ще бъде решен скоро, тъй като от Африн пристигат хубави новини, операцията е към своя край и остава съвсем малко до финала й. Той отправи остри нападки към САЩ заради политиката им в Сирия и заяви, че ако Вашингтон действително иска да си сътрудничи с Анкара в борбата с тероризма, първо трябва да изведе терористите от районите на източния бряг на река Ефрат. И днес Ердоган повтори, че САЩ безвъзмездно са доставили на сирийските терористи най-съвременното въоръжение – с 5 000 тежкотоварни камиони и с 2 000 самолета. „Връх в липсата на морал е това, че Америка отказва да продава оръжия на своя съюзник, а доставя безплатно на терористите. Американската страна отказа да продава оръжия на Турция и се аргументира с решението на Конгреса. С какво друго могат да бъдат обяснени действията на Вашингтон в Сирия, ако не с липсата на нравственост“, запита държавният глава. Той постави условие на САЩ незабавно да изтеглят частите от Манбидж и да не пречат на Турция да продължи военната си операция и в този район.", "date": "2018.03.16", "title": "Ердоган: Ако Турция отвори границите, Европа ще катастрофира"}
{"url": "https://www.24chasa.bg/novini/article/6765709", "text": "Русия съобщи, че е започнала разследване за убийство, свързано със смъртта на Николай Глушков, руснак, който е открит мъртъв този месец в дома си в Лондон, предават  AFP и \"Фокус\". Следственият комитет съобщава, че ще разследва смъртта на Глушков, бивш заместник-генерален директор на „Аерофлот“, който получава политическо убежище във Великобритания, след като е затворен в Русия за пране на пари и измама.", "date": "2018.03.16", "title": "Русия разследва убийството на руснак, открит мъртъв в дома си в Лондон"}
{"url": "https://www.24chasa.bg/novini/article/6765270", "text": "До края на април търновският предприемач Симеон Василев ще трябва да събори незаконни басейн и навес - барбекю, вдигнати върху трасето на магистралния водопровод, захранващ над 120 000 души във Велико Търново и общината. Бизнесменът, който се занимава с печатарство, ще трябва да бутне и масивната ограда покрай целия луксозен имот край с. Присово. На него се натъкнаха работници на \"ВиК Йовковци\" при горяма авария миналата събота. Специално сформирата работна група от общината и водоснабдителното дружество започнаха проверка. Бе прегледана цялата документация на имота и се извърши оглед на терен за законността на градежите. \"Съставени са три констативни протокола за съоръжения, които нямат търпимост по Закона за устройство на територията. Ще се връчат на собственика. Той ще има време да обжалва и ще му направим предписание да премахне обектите\", обясни на специален брифинг зам.-кметът на Велико Търново проф.Георги Камарашев. Освен басейна и барбекюто, ще се събаря и цялата висока ограда, тъй като земята не е със смененео предназначение и се води земеделска. В този случай нарушителят може да се отгражда само с тел. Според проф.Камарашев собственикът на частния имот проявявял пълно разбиране и щял да съдейства за премахване на незаконните строежи в сервитута на водопровода. След фрапиращия случай общината и ВиК започват цялостна проверка има ли и други незаконни строежи по трасето на магистралната тръба. Междувременно голямата авария, която остави на сухо търновци, създаде проблем с близкия язовир Присово. В следствие на изтеклите в него тиня и наноси от пробива на водопровода се е затлачил изпускателя, а нивото рязко се вдигнало до преливника. \"В петък нивото вече е паднало с около 10 см, но водата се оттича с около 20% от дебита.Пожарникари и спасители се опиташа с лодки да раздвижат крана на изпускателя, но безуспешно. Издадена е заповед от кмета Даниел Панов за въвеждане на аварийния план за язовира в действие\", обясни проф.Камарашев. Няма опасност за хора, имоти и пътна инфраструктура, но предвид очакваните валежи, в събота частна фирма ще надуе със сгъстен въздух изпускателя, за да се нормализира оттока.", "date": "2018.03.16", "title": "Търновец, вдигнал имение върху водопровод на 120 000, ще събаря барбекю и басейн"}
{"url": "https://www.24chasa.bg/novini/article/6765297", "text": "\"Инерком\" не е дала най-високата цена за купуването на активите на ЧЕЗ в България. Бизнесът на фирмата се финансира от банки и две непрозрачни структури – „Score Trade“ и „Global Victory Trust“.  Това става ясно от ново разследване на чешки медии. Според разследването индийската компания \"Индия Пауър\" заедно с малка българска компания \"Фючър Енерджи\" са предложили малко над 17 милиона евро по-висока цена за българските активи на ЧЕЗ от компанията на Гинка Върбакова. Въпреки това офертата на „Инерком“ е оценена като по- благоприятна. Това съобщи за   чешкият журналист Петър Кубка. Най-големият информационен портал на Чехия seznam.cz публикува материал и видео на репортерката Зузана Кубатова, където тя съобщава, че „Индия пауър“, съвместно с по-малка българска фирма, която се казва \"Фючър енерджи\", е направила почти 20 милиона евро по-висока оферта в търга. Тази оферта е била за 360 милиона евро и падежът е за пет години. На второ място е била „Инерком“, която иска да купи ЧЕЗ за 342,5 милиона евро, но падежът - девет месеца. На трето място е „ЕНЕРГО-ПРО“ с 304 милиона евро. Въпреки това ръководството на ЧЕЗ преценява офертата на „Инерком“ като по-благоприятна за тях.", "date": "2018.03.16", "title": "Чешки медии: \"Инерком\" не е дала най-високата цена за купуването на активите на ЧЕЗ"}
{"url": "https://www.24chasa.bg/novini/article/6765298", "text": "Генералният секретар на НАТО Йенс Столтенберг призова днес Русия да сътрудничи по \"аферата Скрипал\" и каза, че алиансът не иска нова Студена война, предаде Франс прес, цитирана от БТА. По отношение на Русия разполагаме с това, което аз наричам \"двустранен подход\". От една страна - разубеждаване, защита, от друга страна - диалог, защото не искаме една нова Студена война, не искаме нова надпревара във въоръжаването\", каза Столтенберг пред Би Би Си. \"Русия е наш съсед, следователно трябва да продължаваме да се опитваме да подобрим нашите отношения с Русия\", каза той и допълни, че \"изолирането на Русия\" не е \"алтернатива\". \"В даден момент Русия ще разбере, че е в неин интерес да сътрудничи с нас, да не върви към конфронтацията и ние сме готови да го направим, ако руснаците спазват определени норми и основни правила на международните отношения\", каза Столтенберг.", "date": "2018.03.16", "title": "Столтенберг: Русия да сътрудничи по случая със Скрипал, НАТО не иска Студена война"}
{"url": "https://www.24chasa.bg/novini/article/6765308", "text": "Белгийското правителство прие днес решение за разтрогване на договора със Саудитска Арабия за стопанисване на Централната джамия в Брюксел, съобщиха местни медии. Решението влиза в сила незабавно. В срок от една година се предвижда белгийското мюфтийство и местната мюсюлманска общност да създадат организация за управлението на молитвения храм, предава БТА. Отбелязва се, че днешното правителствено решение е в изпълнение на препоръка на парламентарната комисия, разследвала атентатите в Брюксел през март 2016 година. В препоръката е посочена необходимостта чужди държави да не бъдат свързвани с духовното обучение на белгийските мюсюлмани. Саудитска Арабия бе стопанин на джамията в Брюксел с договор, сключен във втората половина на миналия век. Белгийското контраразузнаване представи неотдавна доклад, според който джамията е станала средище на уахабизма - крайно консервативна форма на исляма, превърната в държавна политика от Саудитска Арабия. Миналата година Федералният парламент на Белгия призова за преразглеждане на отношенията с Рияд. В документа се призовава за \"задълбочен размисъл\" по дипломатическите, търговските и другите връзки със Саудитска Арабия.", "date": "2018.03.16", "title": "Белгия разтрогна договора със Саудитска Арабия за Централната джамия в Брюксел"}
{"url": "https://www.24chasa.bg/novini/article/6765300", "text": "Учени, подкрепени финансово от НАСА, ще предприемат тригодишно изследване в района на река Меконг в Азия с цел да открият начини как да направят язовирите по-безвредни за хората и околната среда, предаде Ройтерс. Проектът, за който изследователи от университета на Мичиган ще получат общо 3 милиона долара от НАСА, ще стартира през май. Учените ще прекарат три години, анализирайки обекти в басейна на река Меконг в Тайланд, Камбоджа и Виетнам. По течението на реката, за прехрана на която разчитат над 60 милиона души, има 11 язовира, а прилежащите към притоците й са над 100, предава БТА.  \"Най-осезаемият ефект от изграждането на язовири е преместването и пренасочването на хора. Целта на проучването ни е да разкрием по-незабележимите ефекти върху човека и екосистемите\", казва Даниъл Крамър от изследователския екип. Съществуват опасения, че изграждането на язовири съществено променя икономиките и социалните структури на общностите. В глобален аспект обаче се наблюдава възраждане на изкуствените водоизточници, тъй като много страни гледат на тях като на достъпен източник на енергия за разрастващите им се популации. Специалистите от университета на Мичиган ще анализират как язовирите оказват влияние върху реките, земеделието, риболова, напоителните системи и екосистемите. Учените ще използват сателитни данни, ще разработят симулационни модели и ще разговарят с местните жители. Изследователите се надяват, че проучването им ще е от полза не само за региона, но и в глобален мащаб.", "date": "2018.03.16", "title": "Учени, подкрепени от НАСА, ще правят язовирите по-безвредни за околната среда"}
{"url": "https://www.24chasa.bg/novini/article/6765331", "text": "На 14 март 2018 г. роденият в Ханой българин с австралийски паспорт Иван Захариев бе преведен Софийския затвор, където да изтърпи наказание от 2 години и шест месеца лишаване от свобода. Това наказание бе постановено от Апелативния специализиран наказателен съд като втора инстанция и не бе обжалвано от подсъдимия пред Върховния касационен съд. Апелативните съдии приеха тезата на Специализираната прокуратура и представените от обвинението доказателства за това, че от 04.07.2016 г. до 19.09.2016 г. на територията на България Захариев се е обучавал в боравене с огнестрелни оръжия, в т.ч. с автомат „Калашников“, с цел да участва в терористични действия. Намален бе единствено срокът на наказанието. На 5 юни 2017 г. първоинстанционният Специализиран наказателен съд наложи на Захариев 4-годишна ефективна присъда, информираха от прокуратурата. Захариев бе задържан на 20 септември 2016 г. при специализирана операция под ръководството и надзора на Специализирана прокуратура с участието на служители от ДАНС, ГДБОП и СДВР. Според събраните доказателства през 2013 г. Захариев посетил Сирия с намерение да се влее в терористична групировка, но не бил приет заради липса на бойни умения. До Сирия пътувал със самолети от Сидни, през Сеул, Истанбул и гр. Хатай, Турция. Поддържайки фейсбук контакт с лице с инициали „ST“ (който прехвърлял хора от Турция в Сирия), в покрайнините на Хатай Захариев попаднал в скривалище с други лица, тръгнали към Сирия и описани от самия него като „бойни другари“. Заедно с тях бил преведен в Сирия и настанен в база на Свободната сирийска армия. Престоят му там обаче се оказал кратък. След завръщането му в Сидни той скоро пътува за България, където да получи бойна подготовка в местни стрелкови клубове. Компютърно-техническа експертиза на преносимия му компютър доказа, че в него са се намирали файлове, които пропагандират „…нуждата да бъде напълно отречена западната цивилизация, без да се отказват материалните обекти, свързани с нея, тъй като те представляват продукт на научното и технологично развитие“. Открита е и информация, според която след падането на режима на Асад „…могат да бъдат освободени и други мюсюлмански страни, страдащи от тирания и несправедливост…“. Захариев редовно е посещавал сайтове със статии и видео клипове за Джабхат Ал Нусра и Ислямска държава.", "date": "2018.03.16", "title": "Джон Терориста влезе в затвора"}
{"url": "https://www.24chasa.bg/novini/article/6765324", "text": "Изпитът по български език и литература за кандидат-студенти от предварителната сесия ще се състои на 18 март от 9.00 часа в Софийския университет \"Св.Климент Охридски\". Това съобщи пресцентърът на висшето училище. Кандидатстудентският изпит по български език и литература проверява и оценява знанията и уменията, като резултат от обучението по български език и литература в средното училище. Изпитът ще изисква от кандидатите да приложат четене с разбиране на текст, включващо извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми; редактиране на текст, създаване на аргументативен тип текст /есе/. Изпитът се състои от две части: тест с 50 въпроса /70 точки, като 1/3 от точките са за въпросите по литература/ и задача за изграждането на аргументативен тип текст по даден проблем - есе /30 точки/. Максималният брой точки е 100. Създаването на аргументативен текст по даден проблем - есе, е задължителен компонент от изпита, което означава, че при отказ от писането на есе точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение/сентенция от литературен или нелитературен източник. Текстът трябва да е в обем до 3 страници. Тестът включва въпроси както от затворен, така и от отворен тип. Тестовите задачи по литература и част от задачите по български език са формулирани на базата на откъси от текстове. Въпросите, проверяващи литературните компетентности на кандидатите, са базирани върху откъси както от текстове, включени в програмата по български език и литература за задължителна подготовка за 11-и и 12-и клас, така и от текстове, невключени в учебната програма. Въпросите върху откъс от неизучавано произведение са формулирани така, че отговорите им да не изискват познаване на целия текст. По-малка част от въпросите, свързани с литературни компетентности, изискват фактологически знания /разпознаване на авторство, заглавие и т.н/, а по-голямата част от тази група въпроси предполага умения за четене на художествен текст - обяснение на мотивацията на героите, тълкуване на функцията на използваните изразни средства, коментар върху структурни особености на текста. Продължителността на изпита е четири часа.", "date": "2018.03.16", "title": "Изпитът за кандидат-студенти по БЕЛ в СУ ще е на 18 март"}
{"url": "https://www.24chasa.bg/novini/article/6765309", "text": "Тополовградският районен съд гледа мярката за неотклонение на легионера Иван Пачелиев от село Орешник. Делото е насрочено за 13.30 часа, след като защитата му поиска промяна на мярката му \"задържане под стража\" в по-лека. 35-годишният Пачелиев беше задържан на 20 февруари, след като се беше барикадирал в дома си едно денонощие и стреля по полицаи. Той е обвинен в притежаване на незаконно оръжие и възпрепятстване на органите на реда, предава  . По информация на \"Хоризонт\", мъжът е бил потърсен за обяснение от специализираните полицаи, защото e успял да пробие охраната на израелското посолство у нас и да остави на аварийните стълби плик с документи и схема на синагогата. След като е отказал да даде показания, той се е барикадирал в дома си. Пред сградата на съда, в 12.30 часа започна граждански протест в защита на Пачелиев. Над 100 души протестираха с искане за освобождаването му и твърдяха, че той не е стрелял по полицай.", "date": "2018.03.16", "title": "Протест пред съда в Тополовград, гледат мярката за неотклонение на легионера Пачелиев"}
{"url": "https://www.24chasa.bg/novini/article/6765319", "text": "През последното тримесечие на 2017-а растежът на заплатите в еврозоната и в целия Европейски съюз се подобри слабо спрямо предходните три месеца, като в същото време нашата страна остава на трето място (след Румъния и Унгария) по ръст на заплащането на труда, показват данни на Евростат. Заплащането на труда в еврозоната се увеличи на годишна база с 1,7% след повишение с 1,6% през предходните три месеца, но въпреки това остава далеч от растеж с 2,2% през второто тримесечие (най-солидно повишаване на заплатите от първите три месеца на 2015 година). В рамките на целия ЕС растежът на заплатите в края на миналата година се ускори до 2,4% от 2,1% през периода юли - септември. В същото време почасовата цена на работната сила (включваща данъци, заплати и други разноски) в еврозоната нарасна през четвъртото тримесечие на 2017-а с 1,5% след повишение с 1,6% през третото тримесечие и растеж от 2,2% през периода април - юни (най-солиден растеж от началото на 2016 година), докато за целия ЕС растежът в края на миналата година се ускори до 2,3% от 2,2% през трите месеца до края на септември. Днешните смесени данни за еврозоната сякаш продължават да не оправдават надеждите на ЕЦБ, че намаляващата безработица в региона ще доведе до по-силен растеж на заплащането на труда и до по-солидно крайно потребление, допринасяйки по този начин за увеличаване и на инфлацията в региона на единната валута. За разлика от ЕС и в частност от еврозоната, аналогичните данни на Евростат за България продължават да показват солиден ръст на заплащането на труда през последното тримесечие на 2017-а година с цели 12,0% на годишна база след повишение с 10,6% през предходните три месеца. По този показател нашата страна заема трето място сред всички 28 страни - членки на ЕС, изпреварена единствено от Румъния (със скок на заплатите с 14,2%) и Унгария (с повишение от 12,5%). Общата цена на работната сила в нашата страна нарасна през четвъртото тримесечие на предходната година с 12,2% след повишение с 10,7% през третото тримесечие, като по този показател България е изпреварена единствено от Румъния (с повишение с 14,3%). Данните на Евростат показват, че най-солиден скок на заплатите в България през трите месеца до края на декември 2017-а година е отчетен в строителството (повишение с 12,5% на годишна база), следвано от сферата на услугите (повишение с 11,8%) и в индустриалния сектор (повишение с 11,3%). Общата почасова цена на работната сила в нашата страна също регистрира най-солиден скок в строителството (повишение с 11,9% на годишна база), следвано от сектора на услугите (увеличение с 11,8%) и индустрията (повишение с 11,7%).", "date": "2018.03.16", "title": "Заплатите в България с един от най солидните ръстове в ЕС в края на 2017 г."}
{"url": "https://www.24chasa.bg/novini/article/6765346", "text": "В Окръжна прокуратура – Пловдив се води досъдебно производство за извършено в кв. Кючук Париж на гр. Пловдив убийство на 29-годишна жена, извършено с особена жестокост и по особено мъчителен за убитата начин и настъпила впоследствие смърт на извършителя – съжителстващият с нея на семейни начала мъж на 32 години. Това съобщиха от прокуратурата. Преди обяд на 15.03.2018 г. братът на 32-годишния Р.Х. получил позвъняване на мобилния си телефон от жената, с която последният съжителствал, но не могъл да отговори на обаждането. Впоследствие опитал неколкократно да се свърже с нея по телефона, но тя не отговорила на повикванията. Опитал да се свърже и с брат си, но той също не отговорил. Поради това, около 15,30 часа, той отишъл до апартамента, който брат му обитавал заедно с 29-годишната жена и 13-месечната им дъщеря. Опитал да отключи входната врата, но установил, че от вътрешната страна на бравата е поставен ключ. От вътрешността на апартамента се чувал детски плач. Братът на Р.Х. веднага потърсил ключар и такъв пристигнал пред апартамента, като установил тройно заключване на входната врата на жилището, но успял да я отключи, въпреки поставения от вътрешната страна на вратата ключ. При отваряне на входната врата, ключарят и братът на Р.Х. видели труп на човек в стаята, разположена срещу вратата. Братът на Р.Х. се ориентирал по плача на детето къде се намира то и го взел. Двамата излезли от апартамента. В 16,08 часа ключарят подал сигнал в дежурната на І РУ при ОД на МВР – Пловдив, а в 16,10 ч. - и на телефон 112. Незабавно след получаване на сигнала, е бил сформиран екип от разследващи от ОД на МВР – Пловдив, който посетил мястото на инцидента. Прозорците и балконските врати на апартамента били затворени. Жената била намерена лежаща по гръб с порезна рана на шията и защитни порезни рани по ръцете. Мъжът лежал по лице, като в дясната си ръка държал голям кухненски нож, забит в шията му. Пристигналият екип на спешна помощ констатирал настъпване смъртта на мъжа и жената. До момента са извършени множество процесуално-следствени действия, вкл. огледи на местопроизшествие и разпити на свидетели. Били са назначени съдебно-медицински, биологична, дактилоскопна и химически експертизи. Детето на починалите се намира при близките им. Разследването по случая продължава.", "date": "2018.03.16", "title": "Ето как братът на Ради открил труповете и ревящото бебе"}
{"url": "https://www.24chasa.bg/novini/article/6765347", "text": "Севернокорейският министър на външните работи И Йон-хо се срещна в Стокхолм с шведския премиер Стефан Льовен. Това стана в рамките на визитата на първия дипломат на КНДР в Швеция, състояла се след нееднократно отправените от Стокхолм предложения да съдейства за евентуални преговори между САЩ и Северна Корея, предаде ДПА. На 9 март изненадващо бе съобщено, че американският президент Доналд Тръмп е приел покана да се срещне със севернокорейския лидер Ким Чен-ун, за да обсъдят ядрените дейности на Пхенян. Засега няма насрочена дата, не е определено и мястото, предава БТА. Говорителят на Льовен отказа да коментира срещата между шведския премиер и севернокорейския министър. След нея Льовен замина за Берлин за разговори с германския канцлер Ангела Меркел. Швеция може да изиграе ключова роля като канал за комуникация между САЩ и Северна Корея: скандинавската страна има посолство в КНДР от 70-те години и представлява пред Пхенян и дипломатическите интереси на Вашингтон. След като пристигна в Стокхолм, И Йон-хо проведе работна вечеря с шведския министър на външните работи Маргот Валстрьом. Двамата министри се срещнаха и днес, като се очакваше двустранните разговори да се съсредоточат върху теми като ситуацията със сигурността на Корейския полуостров. \"Сега имаме нужда от диалог и се радваме, че тази среща се провежда\", каза днес Валстрьом. \"Но същевременно нито сме наивни, нито искаме да създаваме впечатление, че можем да решим световните проблеми.\" \"Бих казала, че от страните (в конфликта около Корейския полуостров) зависи каква посока ще бъде зададена и ако имаме възможност да използваме по най-добрия начин ролята и контактите си, ще го направим.\" Говорител на Валстрьом заяви, че по-късно днес ще бъде разпространено изявление за разговорите. Очаква се севернокорейският дипломат да остане в Швеция и през почивните дни заради други свои ангажименти, заявиха шведски официални източници.", "date": "2018.03.16", "title": "Външният министър на Северна Корея се срещна с шведския премиер"}
{"url": "https://www.24chasa.bg/novini/article/6765320", "text": "Конституционният съд в Турция постанови днес отново, че правата на поставения под арест журналист Шахин Алпай са нарушени, което предизвика очаквания, че журналистът може да бъде освободен от затвора, съобщава в.\"Хюриет дейли нюз\", цитиран от БТА. Съдебното решение бе произнесено в отговор на жалба, подадена от адвокатите на Алпай, след като местен съд отказа да освободи журналиста от затвора въпреки становището на Конституционния съд от 11 януари за това, че правата му са нарушени. През януари Конституционният съд се произнесе за освобождаване от затвора на журналистите Шахин Алпай и Мехмет Алтан, като заяви, че техните права са нарушени. Но местните съдилища отказаха да освободят двамата журналисти, като изтъкнаха, че решението на Конституционния съд няма задължаващ характер. На 6 март турският президент Реджеп Тайип Ердоган посочи, че решенията на Конституционния съд са задължаващи за всички и трябва да се спазват. От време на време ние критикуваме решенията на нашите съдилища, на нашите висши съдебни институции и на нашия Конституционен съд. Ние ще продължим да правим това. Но ние никога не сме пренебрегвали тези решения. Никога не сме се колебали да изпълним техните изисквания, бе заявил Ердоган. Алпай и Алтан са в затвора от повече от една година. Те бяха поставени под арест след опита за преврат в Турция от юли 2016 г. Двамата са обвинени във \"връзки с терористични групировки\" и в \"опит за сваляне на правителството\". Те отричат тези обвинения.", "date": "2018.03.16", "title": "Съдът в Турция постанови отново, че правата на журналиста Шахин Алпай са нарушени"}
{"url": "https://www.24chasa.bg/novini/article/6765348", "text": "\"Глас Народен\" продължава самостоятелно. В РБ има непреодолими различия. Раздробяването в политиката е пагубно и обединение може да започне, когато настъпи пълен разпад, обяви във фейсбук председателят Светльо Витков вчера.  \"Глас Народен\" продължава самостоятелно, като остава отворена към всички десни партии, организации и граждани за диалог, общи политики и инициативи, съобщиха от партията по-късно. Те публикуваха и декларация, с която официално излизат от коалицията. Ето го и пълния текст на декларацията: \"През месец февруари 2017 г. ПП Глас Народен подписа коалиционно споразумение с Реформаторски блок, с ясната идея, че единствения път за запазване на дясното, е обединение. В последвалата предизборна кампания за 44-то НС разцепените на три и самоопределили се за десни коалиции воюваха сами със себе си като оставиха на изборното поле близо 300 хиляди души без представителство в българския парламент. От това спечелиха ГЕРБ, БСП, ДПС, ОП, та дори и ВОЛЯ на Марешки, които произвеждат най-големия законодателен брак в политическата история на България. В последните месеци инициирахме дебати и срещи за обединение на десните партии, като ясно заявихме, че ПП Глас Народен няма претенции да си приписва водеща роля в този процес, но обединението е задължително, за да има дясната опозиция алтернатива на сегашното управление. В момента, традиционната десница продължава своя разпад, като десните партии търсят партньори, без значение от мястото им в политическото пространство, чрез които да се бори за влизане в Парламента. Замразяването на членството на ДБГ в РБ е ясен знак за разединени позиции и непреодолими различия на партиите в Реформаторския блок. ПП Глас Народен не вижда смисъл да продължава да легитимира политическия разпад на традиционната десница, като следва позиции и действия, в чиито смисъл не сме убедени и които задълбочават разединението. С настоящото писмо заявяваме, че ПП Глас Народен продължава самостоятелно като остава отворена към всички десни партии, организации и граждани за диалог, общи политики и инициативи.\"", "date": "2018.03.16", "title": "\"Глас Народен\" излиза от коалицията с Реформаторския блок"}
{"url": "https://www.24chasa.bg/novini/article/6765369", "text": "\"При нас постъпи сигнал за \"хотел на ужасите\" в Чифлика. След наша спешна проверка се установи, че той не трябва да функционира. От днес затваряме първия етаж на хотела \"Чифлика палас ризорт и релакс\" след инспекция на РЗИ\". Това заяви министърът на туризма Николина Ангелкова. Сигналът е подаден от човек, който е бил настанен в мазе, а не стая. Етажът, който изобщо не е трябвал да функционира е бил е затворен.  Абсурдно е да функционират останалите етажи. Затова стартирахме процедура за отнемане на цялата регистрация на хотела и ще го направим в рамките на 3-4 дни. Всички документи от Комисията за защита на потребителите (КЗП), които нейният председател представи са изискани. Той съобщи, че има издадени 12 акта с по 10 000 лева глоба, но те не са постъпили в Министерството на туризма. Изискани са документите, за да започне процедурата по отнемане на категоризацията на хотела и да спре да функционира хотела. Ангелкова уточни, че за първи път ще се извърши такава процедура и с промените, които предстоят в Закона за туризма и със създаването на Инспекторат по туризма, ще се затворим кръгът, за да не се допуска функциониране на такива обекти. Тя допълни, че през 2015 г. хотелът е поискал да се увеличи категорията на звездите и да станат четири, но му е отказано и е категоризиран с 3 звезди. Хотелът е обжалвал заповедта за 3 звезди в съда, като не е спечелил. Министърът на туризма допълни, че хотелът неправомерно използва \"спа\" в името си, като не отговаря на изискванията и няма сертификат. На въпрос как такъв хотел му е дадена категория 3 звезди, тя каза, че при кандидатстването е отговарял на изискванията, но трябва да се погледне работата на проверяващите. \"Ако се правят и малки компромиси в изискванията, които наредбата е дала, се отразява на туризма. Миналото лято ние проверихме 10 хотела по черноморието, които преди това КЗП бяха проверявали. Съставили сме актове на 9 от 10-те проверени хотели - 90%. Половината от тях за понижаване на категорията, а на другата част са с предписания\", допълни още министърът. \"Има и сигнали от родители, които са записали децата си там за зелено училище. Той не отговаря за правилата за нормално пребиваване, а да не говорим да бъдат там деца\", уточни още министърът. Тя допълни, че е недопустимо хората да се натъкват на такива условия, но и така да се рекламира българският туризъм.", "date": "2018.03.16", "title": "Ангелкова: Затваряме част от \"хотел на ужасите\" в Чифлика (Видео)"}
{"url": "https://www.24chasa.bg/novini/article/6765386", "text": "Обещавайки на САЩ \"незабавен\" отговор в случай на ядрено нападение, президентът Владимир Путин - почти сигурен, че ще спечели четвърти мандат на 18 март - зададе тона: епохата на напрежение със Запада не е приключила. Това пише  Анна Смолченко от Франс прес, цитирана от БТА.  Ако не се случи нещо невероятно изненадващо, след безинтересна, но изобилстваща с дипломатически сблъсъци между Москва и западните сили предизборна кампания, се очаква бившият агент от КГБ да спечели изборите на 18 март, което ще му даде възможност да управлява до 2024 г. \"Изглежда, в навечерието на руските президентски избори конфликтът между страната ни и Запада може да достигне едно небивало, още по-опасно равнище\", отбелязва информационният сайт Газета.ру, говорейки за \"нова Студена война\". В началото на март 65-годишният Владимир Путин похвали новите оръжия на Русия в наситена с военна реторика реч - една от най-войнствените, които е произнасял през 18-те си години на власт. Ако Русия или неин съюзник бъдат атакувани с ядрено оръжие, \"нашият отговор ще е незабавен\", предупреди той и представи нови руски оръжия, които обяви за \"непобедими\". На 7 февруари Вашингтон съобщи, че е убил в Сирия най-малко 100 бойци, подкрепящи режима, сред които много руски наемници. Москва призна, че са убити петима руски граждани, но подчерта, че те не са били от руската армия. Някои съзряха в това необичайна пряка конфронтация между руските и американските сили на фона на най-лошите отношенията между Москва и Вашингтон, отровени от подозрения за руска намеса в американския изборен процес. В интервю за американската телевизия Ен Би Си миналия петък Владимир Путин отново отхвърли тези обвинения, опровергавайки твърденията за каквато и да било евентуална роля на руската държава в избирането на Доналд Тръмп през 2016 г. На 6 март напрежението в отношенията със Запада ескалира с още една степен, след като британската полиция съобщи, че бившият руски шпионин Сергей Скрипал, двоен агент, работил за британците, е бил отровен в градчето Солсбъри в Южна Англия. Оттогава не спират спекулациите за ответната реакция на Лондон, ако се окаже, че Москва е замесена в случая. Отношенията между Русия и Запада са \"на най-токсичното си равнище от края на Втората световна война, а аферата \"Скрипал\" може да ги отрови още повече\", твърди Газета.ру. Всичко това е по-скоро полезно за кандидата Путин, тъй като, както показват сондажите, имиджът на обсадена и обвинявана от Запада във всички злини Русия е фактор, насърчаващ руснаците да се обединят и гласуват за него. И то въпреки спада в жизненото равнище през сегашния му мандат, белязан от икономическа рецесия. В речта си пред парламента руският президент обеща мерки за борба с бедността. Само че \"предизборните обещания се обезценяват и стават съвсем излишни\", отбелязва анализаторът от московския център \"Карнеги\" Андрей Колесников. \"Политическият режим кани пътниците си - руснаците - да тръгнат на път, без да ги уведоми нито за часа на тръгване, нито за посоката, а и за състоянието на превозното средство\", казва той. Макар да смята, че не получава достатъчно помощ от държавата за двете си деца, 37-годишният таксиметров шофьор Сергей Иншаков е сигурен, че ще гласува за кандидата Путин. \"Сега нямаме нужда от промени. Путин трябва да завърши това, което започна\", обяснява той пред АФП. Путин, за когото според най-новите допитвания са заявили намерение да гласуват 70 процента от запитаните, изпреварва с много съперниците си - най-близкият от тях, комунистът Павел Грудинин, събира едва 7,8 процента. \"Това няма да са избори в истинския смисъл на думата, а един вид празник на идентичността на посткримското мнозинство\", твърди Колесников. Рейтингът на популярността на Владимир Путин скочи с анексирането на украинския полуостров от Москва на 18 март 2014 г. Четвъртата годишнина от това присъединяване ще бъде чествана в деня на президентските избори. \"Тирания на мнозинството\" Лишен от право да се кандидатира до 2024 г., основният противник на Кремъл Алексей Навални многократно призова избирателите да бойкотират вота. Няколко хиляди руснаци откликнаха на призива му, излизайки на протест на 28 януари. Навални, който тогава беше задържан за кратко, изрази опасения, че в изборния ден може да бъде пратен в затвора. Въпреки усилията му се очаква, както сочат сондажите, изборната активност да достигне 60 процента, което би осигурило на Владимир Путин желаната легитимност. Тя може да го насърчи да прокара редица закони, ограничаващи още повече гражданските свободи и насочени най-вече срещу медиите и опозицията, отбелязват критици на Кремъл. Така например руските депутати обсъждат закон, който ще даде възможност за \"нежелателни\" да бъдат обявявани не само организации, но и отделни хора и да се ограничава достъпът им до публичното пространство. \"Заражда се явлението \"тирания на мнозинството\". Страната остава единна зад обичайните антизападни, изолационистки и консервативни ценности\", казва Колесников.", "date": "2018.03.16", "title": "Франс прес: Бъдещият мандат на Путин е под знака на напрежение със Запада"}
{"url": "https://www.24chasa.bg/novini/article/6765382", "text": "Взривно устройство е задействано тази нощ пред входа на оптически магазин, разположен близо до стадион в черногорската столица Подгорица, предаде ТАСС. Държавната телевизия РТЦГ съобщи, че експлозията е станала в 4,30 часа през нощта и в района не е имало хора. Никой не е пострадал при взрива, но входът на магазина е повреден и са избити стъклата на първия и втория етаж на сградата. След инцидента районът е отцепен от полицията, предаде БТА. Засега полицията не е установила типа на взривното устройство. По предварителни данни инцидентът може да е следствие от разчистване на сметки между престъпни групи. Магазинът е собственост на семейството на Марио Милошевич, който е разследван по подозрение за организиране на убийство през 2016 г. Това е вторият подобен инцидент в Подгорица през тази седмица. В сряда бе съобщено за мощен взрив в нощен клуб, при който също нямаше пострадали, но сградата претърпя сериозни щети.", "date": "2018.03.16", "title": "Магазин експлодира в Подгорица"}
{"url": "https://www.24chasa.bg/novini/article/6765026", "text": "С информационна среща по проект “Младите фермери - възродители на българското село” в Тетевен стартираха проявите в регион Ловеч, посветени на Българското председателство на Съвета на ЕС. Събитието в края на януари предизвика голям интерес с,ед подрастващите от всички училища в общината. Гост бе Галина Генова - участник в риалити формата “Фермата”, която поздрави момчетата и момичетата, занимаващи се със земеделие. А млади фермери разказаха, че работата със земята за тях не е само препитание, а наслада, удовлетворение и обич. Младежи от 15 до 29 г. от община Тетевен, както и от областите Ловеч, Плевен, Габрово и Търговище ще бъдат обединени в Регионална младежка мрежа. Предстоят информационна и рекламна кампания, заснемане на видеофилм за младите фермери, стопанствата и участието им в обществения и културен живот на общината. Ще има дискусионен форум за и представяне на видеофилма. Така ще се популяризира председателството и позитивното влияние от членството ни в ЕС върху мотивацията и професионалната реализация на младите от малките общини, обясниха целите на проекта от община Тетевен. “Предимството да си част от Европа” е проектът в Луковит, по който ученици от пети до осми клас с интерес се включиха в дейността “Европейска поща”. С илюстрации и текстови послания децата представиха своята визия за България като равноправен член в семейството на европейските народи. Изработиха и огромна мартеница и чрез флашмоб с помощта на цветни шапки изписаха BG и ЕС. В скоро време ще бъде издаден бюлетин “Европейски дневник”. Ще се проведат също специален “Час по Българско председателство на Съвета на ЕС”, рисунка на асфалт “Аз и Европа”, състезание “Детска лека атлетика” и с изложба на ученически творби по брега на река Златна Панега. С празника на град Летница на 1 юни ще се изпълни проектът “Заедно за бъдещето на Европейския съюз”. С популяризирането на ЕС и ролята на Българското председателство сред жителите на града са се ангажирали читалищата “Искра - Летница 1997” и “Никола Йонков Вапцаров-1873 г.”. кулинарният “Традиционно български ястие” са част от поредицата дейности, които ще окажат положително влияние върху отношението към ЕС и върху образа на България като равноправен и надежден партньор в ЕС, обясни кметът на Летница д-р Красимир Джонев. Община Троян пък отбелязва председателството на България с фестивала “Децата на Троян, град на 150 години - деца на Европа”. Така с похватите на изкуството се акцентира върху членството ни в ЕС и Българското председателство, утвърждава се приносът на страната ни в общоевропейската култура и се популяризират автентичните местни обичаи, смятат организаторите. Фестивалът ще даде възможност за изява на талантливите деца на община Троян от всички възрастови групи. Чрез рисуване, художествено слово и представяне на лично творчество, инструментални изпълнения, мултимедийни презентации, кулинарна изложба, вокални изпълнения, танци, четене, изложби на колекции и хобита и на домашни любимци малките ще демонстрират дарованията си. Кулминацията на фестивала ще бъде на 9 май - Деня на Европа, казаха от Народно читалище “Наука - 1870 г.”, партньор на общината.", "date": "2018.03.16", "title": "Ученици влизат в час по Българското председателство"}
{"url": "https://www.24chasa.bg/novini/article/6765038", "text": "Близката до либералната опозиция кандидатка за президент на Русия Ксения Собчак обяви вчера, че създава своя политическа партия, предаде Франс прес. До изборите, които се очаква да бъдат спечелени от президента Владимир Путин, остават два дни. \"Искаме да създадем нова партия! Искате ли промяна?\", попита тя млади руснаци, събрали се в зала в северната част на Москва. Партията, основана от нея и бившия опозиционен депутат Дмитрий Гудков, ще се казва \"Партия на промените\", добави Собчак, предаде БТА. 36-годишната телевизионна журналистка е близка до либералната опозиция и бивша звезда от реалити шоута. В края на октомври тя изненада мнозина, обявявайки кандидатурата си под лозунга \"Против всички\". Проучванията на общественото мнение й дават подкрепата на 2 на сто от имащите намерение да гласуват, но тя се надява да получи четвърто или пето място на президентските избори в неделя. \"Харесвам Ксения. Писнало ни е от старци\", заявява 21-годишният Данил Хлишчов, присъстващ на предизборната среща. \"Тя е смела, не се страхува от никого и е против всички\", добави той. \"Тя е единствената кандидатка, която се опитва да промени нещо. За останалите кандидати изборите са игра, фарс, те дори не се опитват да спечелят\", казва от своя страна Александър Байдуков, 18-годишен студент. По време на предизборната си кампания Ксения Собчак беше обвинявана неведнъж, че служи на интересите на Кремъл, разделяйки вече отслабената опозиция, на чийто основен лидер Алексей Навални беше забранено да участва в избори до 2024 г. , защото е осъждан. Собчак обаче се отличи, отправяйки твърди критики срещу руския президент Путин в медиите.", "date": "2018.03.16", "title": "Опозиционната кандидатка за президент на Русия Ксения Собчак създава своя партия"}
{"url": "https://www.24chasa.bg/novini/article/6765047", "text": "Президентът на Сърбия Александър Вучич заяви днес в разговор с мисия на МВФ, че Сърбия желае да продължи сътрудничеството с тази финансова институция чрез нова програма, съобщава в. \"Политика\", цитиран от БТА.  Искаме да запазим стабилността на публичните финанси и целокупната икономика, и, което е по-важно, да постигнем по-голям ръст на БВП, заяви Вучич на срещата, с която мисията на МВФ приключва визитата си в Белград. Шефът на мисията на МВФ Джеймс Руф честити на Вучич за успешното завършване на тригодишното споразумение и подчерта, че ръководството на МВФ е използвало примера на Сърбия като успешен модел за други страни. Събеседниците се съгласили, че е необходимо да бъде завършена реформата на обществените предприятия и да се реши проблемът с губещите предприятия в публичния сектор. Тема на разговор било и увеличаването на заплати и пенсии, като Вучич и представителите на МВФ се съгласили, че благодарение на отличните резултати от началото на годината, в бюджета на Сърбия има пространство за такива повишения. На срещата на Вучич с мисията на МВФ било оценено, че Сърбия върви по добър път и е посветена на осъществяването на икономически реформи, увеличаване на ръста на БВП и подобряването на жизнения стандарт на гражданите.", "date": "2018.03.16", "title": "Сърбия иска да продължи сътрудничеството\nс МВФ, възможни са по-високи заплати и пенсии"}
{"url": "https://www.24chasa.bg/novini/article/6765046", "text": "Апелативен съд в Гърция отхвърли днес трето искане на Анкара за екстрадиране на осем турски военни, които избягаха след неуспешния опит за преврат през 2016 г. срещу президента Реджеп Тайип Ердоган, предаде агенция Ройтерс, цитирана от БТА. Осемте военнослужещи - трима майори, трима лейтенанти и двама сержанти - се приземиха с военен хеликоптер на летище в град Александруполис, часове след опита за преврат в Турция. Те веднага поискаха убежище в Гърция, изтъквайки, че се страхуват за живота си, но отрекоха да са участвали в опита за преврат, припомня гръцкият вестник \"Прото тема\". Анкара държи да й бъдат предадени осемте военни с мотива, че те трябва да бъдат съдени в Турция заради извършени от тях деяния. Осемте турски военнослужещи се намират в гръцки арест с висящи молби, внесени от тях за предоставянето им на убежище в Гърция. Въпреки настойчивите искания на Анкара, гръцките власти отказват да екстрадират осемте военни, аргументирайки се с това, че в Турция те ще бъдат лишени от справедлив процес. Отказът на Гърция да екстрадира осемте военни допълнително обтегна отношенията й с Турция. Днешното разглеждане на поредното турско искане става на фона на последвал инцидент, след като турските власти задържаха двама гръцки военнослужещи и отказват да ги върнат обратно в Гърция.", "date": "2018.03.16", "title": "Гръцки съд отхвърли трето искане за екстрадиране на осем турски военни"}
{"url": "https://www.24chasa.bg/novini/article/6765050", "text": "Министърът на икономиката Емил Караниколов съобщи по време на парламентарния контрол, че се подготвя проект за логистичен хъб между Европа и Азия, съчетан с използване на пистата на бившето гражданско летище на Стара Загора. Той изтъкна, че проектът е приоритетен за правителството и Министерството на икономиката сега прави всичко възможно да го представи пред инвеститори, предаде БТА. Караниколов напомни, че наскоро община Стара Загора и Националната компания \"Индустриални зони\" подписаха меморандум за сътрудничество за изграждане на индустриална зона в града, която ще е на площ над 100 декара. Развитието на големи инвестиционни проекти, както и развитието на индустриалните зони в страна, е изключителен приоритет за нас, особено предвид конкуренцията и борбата за търсене на инвеститори, каза министърът.", "date": "2018.03.16", "title": "Проект за логистичен хъб между Европа и Азия ще ползва бившето летище на Стара Загора"}
{"url": "https://www.24chasa.bg/novini/article/6765053", "text": "Вече втора година по инициатива на дирекция “Контрол на храните” към Българската агенция по безопасността на храните (БАБХ) комисия от представители на агенцията, Асоциацията на млекопреработвателите, Националната асоциация на млекопреработвателите и Комисията за защита на потребителите правят внезапни проверки в търговската мрежа, като на произволен принцип взимат проби от сирене, масло, кисело, прясно мляко и други млечни продукти, които изследват. Целта е да се установи дали се спазват изискванията на Наредбата за специфичните изисквания към млечните продукти и дали в тях не са вложени немлечни мазнини, съобщават от пресцентъра на БАБХ. По предварително споразумение всяка седмица на ротационен принцип представител на една от организациите определя различни търговски обекти, откъдето всеки член на комисията взима по два вида млечни продукти от различни производители за лабораторно изпитване. През 2017 г. са взети общо 169 проби от следните храни: 98 бр. от сирене; 46 бр. от кашкавал; 17 бр. от масло и 8 бр. от кисело мляко. При лабораторното изпитване на пробите е установено, че в 5 от тях е имало наличие на немлечни мазнини (в 3 проби сирене и в 2 проби кашкавал), което е 2.96 % установени несъответствия. За констатираните несъответствия са уведомени ОДБХ на територията, на които са произведени храните и са предприети мерки за изтегляне от пазара на тези храни и преетикетирането им като имитиращи продукти, съдържащи в състава си мляко. На нарушителите са съставени и връчени актове за установяване на административно нарушение. Проверките продължават и през 2018 година, като на продуктите се прави и физико-химичен анализ за съдържание на мазнини, вода и др. показатели.", "date": "2018.03.16", "title": "БАБХ проверила 169 млечни продукти на пазара през 2018 година"}
{"url": "https://www.24chasa.bg/novini/article/6765057", "text": "Трафикът на хора трябва да бъде взет под внимание спешно, каза във видеообръщение Мария Василиаду - координатор на ЕС в борбата с трафика на хора по време на форум за домашното насилие. 2/3 от жертвите са граждани на ЕС. Трафикът на момичета е структурна форма за насилие над тях, допълни тя. Основен приоритет е да се засили работата срещу организираните престъпни мрежи, посочи тя, предаде БТА.  Василиаду допълни, че равенството на половете е изключително важно. А идентификацията на жертвите на трафик е много ключово. Само така те ще могат да получат помощ и закрила навреме. Няма ефективни механизми за насочване, както на вътрешно, така и на международно ниво.", "date": "2018.03.16", "title": "Координатор на ЕС: Трафикът на хора трябва да бъде взет под внимание спешно"}
{"url": "https://www.24chasa.bg/novini/article/6765048", "text": "Забравете Силициевата долина - още преди стотици хиляди години в Африка ранни представители на човешкия вид са демонстрирали новаторски умения и сложно социално поведение, съобщават Ройтерс, Асошиейтед прес и Би Би Си, позовавайки се на публикации в сп. \"Сайънс\". Анализирайки находки от археологическия обект Олоргесейли в южната част на Кения, Африка, учени са установили, че древните хоминиди са изработвали усъвършенствани сечива и оръжия, използвали са цветни пигменти и вероятно са търгували с други групи хора. Кенийските находки датират отпреди 320 000 години. На приблизително същата възраст са и най-ранните известни фосили от вида Хомо сапиенс, датиращи отпреди между 300 000 и 350 000 години и намерени в Мароко, Африка, информира БТА. Според учените ключова роля в ранната човешка еволюция е изиграла променящата се околна среда. В продължение на над един милион години обемисти и грубовати каменни брадви са били предпочитаното сечиво за примитивните ни предшественици. Настоящите изследвания показват, че по времето на средната Каменна епоха в Африка ранните хора вече са били ориентирани към нови, усъвършенствани технологии и са заменили тежките сечива с по-малки, по-гладки и по-остри режещи повърхности. Материалите за тях, сред които обсидиан (вулканично стъкло), са набавяни чрез далечни пътувания - до 90 километра, през суров терен, и вероятно чрез търговия с други групи хора. Преди това древните хора са разчитали на намиращи се в радиус от около 5 километра скали, за да изработват сечивата си. Учените са открили и доказателства, че през средната Каменна епоха хоминидите са използвали цветни пигменти, например охра - ранно свидетелство за символно поведение, присъщо за съвременния човек. \"Не знаем за какво точно за използвани цветовете - с практически или ритуални цели, но според археолозите в употребата им се корени сложната символна комуникация, присъща за съвременния човек\", казва палеоантропологът Рик Потс от американския Национален музей по естествена история. Изследванията показват също, че ранните хора вероятно са приспособили поведението и уменията си в период на съществени промени в околната среда. \"Поведенческите изменения и нововъведенията представляват отговор на бързи промени в околната среда. Те са помогнали на ранните човешки популации да устоят на климатични промени, причинили гибелта на много други видове в региона\", казва Тайлър Фейт от Природонаучния музей на Юта, САЩ. Разглеждани заедно, изследванията, комбиниращи анализ на древни артефакти и данни за околната среда показват, че промените в нея играят съществена роля в човешката еволюция. ", "date": "2018.03.16", "title": "Променящата се среда е повлияла на човешката еволюция"}
{"url": "https://www.24chasa.bg/novini/article/6765073", "text": "С оглед пълно изясняване на обстоятелствата и предвид правомощията на Изпълнителната агенция „Медицински одит“ е възложено в спешен порядък извършването на обстойна проверка за спазването на медицинските стандарти и добрите практики в оказването на медицинската помощ, качеството на оказаната помощ, както и спазването на правата на пациентите. Това каза от парламентарната трибуна здравният министър Кирил Ананиев в отговор на въпрос за случая с 17-годишния Асен Маринов, който почина след падане от третия етаж на Комплекса за социални услуги за деца с увреждания в Роман на 23 февруари, предаде Агенция „Фокус“. „Изискана е подробна информация по случая от регионалните структури на Министерството на здравеопазването по отношение на действията на ангажираните медицински лица и лечебните заведения“, посочи той. „За съжаление, случаят е комплициран. Има определени несъответствия между информациите, които ни подадоха регионалните ни служби“, коментира Кирил Ананиев. „Изразявам съболезнованията си към близките, приятелите и възпитателите на Асен. Всяка загуба на човешки живот е тежко събитие, особено когато това са млади хора и деца“, каза още здравният министър. ", "date": "2018.03.16", "title": "Възложена е спешна проверка в дома за деца с увреждания в Роман, където загина момче"}
{"url": "https://www.24chasa.bg/novini/article/6765079", "text": "Годишната инфлацията в Европейския съюз се е забавила до 1,3 на сто през февруари, а в еврозоната - до 1,1 на сто, съобщи европейската статистическа служба Евростат на сайта си. През януари показателят бе на ниво съответно 1,6 на сто и 1,3 на сто. В България миналия месец потребителските цени са се увеличили с годишен темп от 1,5 на сто след след нивото от 1,3 на сто през януари, предава БТА. Най-ниска годишна инфлация се отчита в Кипър (минус 0,4 на сто), Гърция (0,4 на сто), Дания и Италия (по 0,5 на сто). Най-силен растеж на показателя се наблюдава в Румъния (3,8 на сто), Естония и Литва (по 3,2 на сто). Спрямо януари инфлацията се е забавила в осемнайсет страни членки на ЕС, останала е стабилна в две, а в седем се е ускорила. През февруари към инфлационния темп най-силен принос имат услугите (0,57 процентни пункта), следвани от храните, алкохола и тютюневите изделия (по 0,21 процентни пункта), неенергийните промишлени стоки (0,14 процентни пункта).", "date": "2018.03.16", "title": "Инфлацията в ЕС се е забавила с 1,3% през февруари, в България се е ускорила с 1,5 %"}
{"url": "https://www.24chasa.bg/novini/article/6765080", "text": "От средата на февруари има сериозен интерес към проекта АЕЦ \"Белене\" от страна най-голямата държавна ядрена компания в Китай \"Си Ен Си\". Това каза министърът на енергетиката Теменужка Петкова по време на днешния парламентарен контрол. Тя уточни, че китайската компания е депозирала писмо до Националната електрическа компания, в което заявява, че проявява интерес към този проект. Енергийният министър информира още, че през миналата седмица и Европейската инвестиционна банка също е заявила, че проявява интерес към възможността да финансира този проект. Петкова посочи, че интересът на банката е свързан и с доста условности, които са свързани с това как този проект ще бъде финансово структуриран, както и каква ще бъде възвръщаемостта и печалбата. Теменужка Петкова допълни, че стриктно ще бъде изпълнено решението на Народното събрание от 2 март и в изискания срок ще бъдат представени на парламента различните варианти и предложения за най-рационално използване на оборудването за АЕЦ \"Белене\". Тя съобщи, че и депозираното писмо от страна на китайската компания ще бъде включено в предложението за решението. \"Готвим такова предложение. В министерството вече е създадена работна група. В нея са включени експерти от БЕХ, НЕК, ДП \"Радиоактивни отпадъци\", АЕЦ \"Козлодуй\" и експертите от министерството, така че да можем в рамките на срока, който парламентът определи, да направим тези предложения и на база на анализите, които ще бъдат изготвени, да се върви напред\", добави Петкова. Бъдещето на газов хъб „Балкан“ е добро – в рамките на 110 дни ще се предоставят окончателните резултати от предпроектното проучване. Това каза министърът на енергетиката Теменужка Петкова пред журналисти в Народното събрание, предаде „Фокус“. „Знаете, че вчера след проведена обществена поръчка беше подписан договорът за извършване на предпроектното проучване за газово- разпределителния център на територията на България. Спомняте си, че ЕК ни предостави финансиране, за да направим това предпроектно проучване. Консорциумът, който спечели, включва в себе си едни от най-добрите проектанти, експерти в тази област. В рамките на следващите 40 календарни дни трябва да разполагаме с междинните резултати. В рамките на 110 дни трябва да бъдат предоставени окончателните резултати от предпроектното проучване“, заяви Петкова. Министърът на енергетиката заяви, че това е добър проект, който се подкрепя от ЕК и припомни, че той е разработен съвместно с Главна дирекция „Енергетика“ към Комисията. Според нея проектът за газов хъб „Балкан“ ще допринесе за диверсификацията на източниците и маршрутите за доставка на природен газ и ще помогне цената на газа да бъде конкурентна. За проекта „Белене“, Петкова посочи, че той трябва да бъде реализиран на пазарен принцип. Министърът припомни, че миналата седмица Европейската инвестиционна банка е изявила интерес да финансира изграждането на централата. По думите ѝ, за да се стигне до конкретни разговори, трябва да бъдат направени конкретните анализи и проучвания, каквито парламентът ѝ е възложил. На въпрос дали реализирането на АЕЦ „Белене“ като балкански проект включва интерес на китайския инвеститор, Петкова поясни, че на този етап нищо не може да се изключи.", "date": "2018.03.16", "title": "Петкова: Най-голямата държавна ядрена компания в Китай има интерес към АЕЦ \"Белене\""}
{"url": "https://www.24chasa.bg/novini/article/6765118", "text": "Лек автомобил \"Ауди ТТ\" избухна в пламъци рано сутринта в четвъртък, съобщиха от полицейската дирекция в Монтана. Неизвестен отмъстител драснал клечката на полятата с течно гориво кола, паркиран пред частен дом. Сигналът за огнения ад е подаден в 4,10 часа на тел 112 от жителка на ломското село Замфир. Тя обяснила, че гори колата на сина й - 20-годишният студент Брайън Б. Пламъците бързо се разпространили и унищожили двигателния отсек, предния капак и предните гуми на лекия автомобил. Немското возило било сравнително ново и в добро състояние. На мястото на пожара пристигнала дежурна оперативна група на РУ Лом и огнеборци от РСПБЗН. Огънят е потушен. Извършен е оглед и е образувано досъдебно поизводство за умишлен палеж. Криминалистите работят по различни версии за огнената вендета. Най-вероятно е отмъщението да е заради неуредени финансови взаимоотношения или конфликти с познати.", "date": "2018.03.16", "title": "Горя кола в Монтанско, подозират палеж"}
{"url": "https://www.24chasa.bg/novini/article/6765121", "text": "Възстановяването на транспортните разходи на педагогическите специалисти е важно, тъй като все повече учители живеят в градовете или в областните центрове, а преподават в малки и отдалечени населени места. В последните шест-седем години постоянно се разширява тази форма на подпомагане на транспортните разходи на учителите, каза министърът на образованието и науката Красимир Вълчев в отговор на парламентарен въпрос за изплащането и отчитането на транспортните разходи на педагогическия персонал, предава БТА.  В началото частично се възстановяваха транспортните разходи на учителите - на около 89 процента, според Колективния трудов договор в образованието, припомни министър Вълчев. Той добави, че след това се е създало законово основание, гласувала се е наредбата и е започнало 100-процентно възстановяване на разходите, но е имало ограничение да бъде до малки и отдалечени населени места. Със Закона за предучилищното и училищното образование това ограничение отпадна, регламентира се също така правото за възстановяване на разходи за наем на учители, каза министър Вълчев. Много важно е също, че се даде възможност да се възстановяват разходите и с лично превозно средство, тъй като в някои населени места няма редовен транспорт и учителите пътуват до училищата с автомобилите си, отбеляза той. Надяваме се до есента да има ученически шкафчета за половината ученици от първи до седми клас. Това заяви министър Вълчев в отговор на въпрос на БТА. Министърът уточни, че в момента проектът за национални програми на МОН е в етап на обществено обсъждане. По една от програмите се предвиждат 2.9 млн. лв. за осигуряване на ученически шкафчета, в които децата да държат учебници и помагала, с цел олекотяване на раниците. Учениците от 1 до 7 клас са приблизително 450 000, каза министърът. \"Прогнозираме, че между 150 000 и 200 000 шкафчета ще бъдат закупени за тази година. В момента в част от училищата за част от учениците има шкафчета, така че не тръгваме от нула\", посочи той. Всяко училище може да подаде заявление за участие в програмата, като посочи и цена за необходимия брой шкафчета. След това ще се подредят в списък и в зависимост от цената, която са предложили, тази година средства ще получат тези, които са заложили по-ниска цена; догодина - тези, които са предложили по-висока цена, обясни Вълчев. Училищата могат да закупят шкафчета и на по-висока стойност, ако дофинансират от своите бюджети, уточни той. \"Не е вярно, че малките училища няма да имат достъп, а големите училища ще имат. Малките училища трябва да купят по-малко шкафчета, а и след промените в модела някои малки училища имат повече финансови възможности, отколкото някои големи\", коментира той. Надявам се за две години да успеем да реализираме програмата, в най-лошия случай - за три, каза още министър Вълчев.", "date": "2018.03.16", "title": "Вълчев: Важно е, че възстановяват транспортните разходи на учителите"}
{"url": "https://www.24chasa.bg/novini/article/6765142", "text": "Турската армия е пуснала листовки в северния сирийски регион Африн, призовавайки кюрдските бойци да се предадат и \"да имат доверие в правосъдието на Анкара\", заяви турската армия след нощ на тежък артилерийски обстрел срещу най-големия град в региона, съобщи Ройтерс, цитирана от БТА.  Турските въоръжени сили са в Африн, за да донесат мир, спокойствие и сигурност, се казвало в листовките на арабски и кюрдски, според военните. Имайте доверие в ръката, която ви подаваме. Имайте доверие в правосъдието на Турция. Имайте доверие в турските въоръжени сили. Елате и се предайте. Бъдеще, изпълнено със спокойствие и мир, ви чака в Африн, пишело на листовките. Турската армия и нейните съюзници сред бунтовническите сили започнаха офанзива в района на Африн преди почти два месеца срещу сирийските кюрдски Сили за защита на народа, които Анкара смята за терористична организация и продължение на обявената извън закона Кюрдска работническа партия, която от три десетилетия води бунт срещу турската държава. Според говорител на Силите за защита на народа турските сили са обстрелвали тежко Африн тази нощ и са убили най-малко 18 души.", "date": "2018.03.16", "title": "Турските военни призоваха сирийските кюрдски бойци в Африн да се предадат"}
{"url": "https://www.24chasa.bg/novini/article/6765138", "text": "“Политиките за десегрегация категорично трябва да продължат да се провеждат, за да няма сегрегирани училища. Трябва да положим максимални усилия и ресурси в сегрегираните училища за работа с децата.” Това заяви образователният министър Красимир Вълчев пред журналисти в парламента за наредбата на министерството, която позволява на до две деца от малцинствата да се записват в първи клас, без да изпълняват нужните критерии. Наредбата цели десегрегация в училищата, където масово се обучават най-вече деца от малцинствата. “Там, където не могат да бъдат намалени не може да се промени и профилът на сегрегирани училища, но там където могат трябва да се провежда тази политика и много общини я провеждат. Това предотвратява едни училища да са нежелани и целия регион около тях да се превръща в нежелан. Ще приемем и предложението на общините като прецизираме текста”, заяви Вълчев. По думите му няма да се създаде проблем и с новия критерий, който разпределя децата да се записват в най-близкото училище в района, защото това не ги задължава да го направят. Според него в училищата ще продължат да се записват и деца, които не са от района.", "date": "2018.03.16", "title": "Вълчев: Политиките за десегрегация трябва да продължат да се провеждат"}
{"url": "https://www.24chasa.bg/novini/article/6765146", "text": "Тленните останки на испанския художник Салвадор Дали (1904-1989), които бяха ексхумирани на 20 юли миналата година заради тест за бащинство, бяха върнати и погребани в театъра-музей в испанския град Фигерас, областта Каталуния, предаде ТАСС, цитирана от БТА. \"Тази нощ бяха върнати останките, които бяха взети за ДНК-тестове. Те бяха погребани отново\", пише в съобщение на фонда \"Гала-Салвадор Дали\". Музеят е отворен за посетители и работи с нормалния си график. Родената на 1 февруари 1956 г. Пилар Абел твърдеше, че майка й е поддържала тайни любовни отношения с Дали и той е биологичният й баща. От 2007 г. г-жа Абел се опитваше да бъде призната роднинската й връзка с живописеца. По време на ексхумацията бяха взети проби от косата, ноктите и зъбите на покойника, бяха извлечени две дълги кости. ДНК-тестовете установиха, че испанката не е дъщеря на Дали.", "date": "2018.03.16", "title": "Погребаха отново останките на Салвадор Дали след ДНК теста за бащинство"}
{"url": "https://www.24chasa.bg/novini/article/6765148", "text": "75-годишен мъж е паднал в асансьорна шахта от четвъртия етаж на жилищен блок в кв. \"Света Троица\". Това съобщи \"за 24 часа\" говорителят на Центъра за спешна медицинска помощ (ЦСМП) – София Катя Сунгарска. Сигналът е постъпил в 12.04 часа. Към пострадалия е тръгнала линейка веднага, като е  пристинала на мястото на инцидента на 6-ата минута - в 12.10 часа. Мъжът е хоспитализиран в УМБАЛСМ \"Н.И. Пирогов\" със счупен крак в областта на бедрото и контузия на главата.", "date": "2018.03.16", "title": "75-годишен падна в асансьорна шахта от 4 етаж на блок в София"}
{"url": "https://www.24chasa.bg/novini/article/6765150", "text": "Разфасовано телешко месо без документи за произход и транспортиране е намерено от полицията в автомобила на мъж от севлиевското село Петко Славейков. Месото е иззето, а по случая е започнало досъдебно производство. Това съобщиха днес от ОД на МВР в Габрово. Инцидентът е станал вчера около 08.40 часа, когато в районното полицейско управление бил получен сигнал, че в микробус, паркиран на габровска улица, се съхранява животинско месо в нарушение на правилата за производство, преработка, транспортиране и търговия с животни, предаде БТА. На мястото на инцидента пристигнал полицейски екип и служители на Областната дирекция по безопасност на храните. При проверката на микробуса, собственост на 32-годишен мъж от село Петко Славейков, били намерени 134 килограма разфасовано телешко месо без документи. Работата по изясняване на случая продължава, а досъдебното производство е по член 350, алинея 2 от Наказателния кодекс, който третира нарушаване на правилата, уреждащи добива, производството, съхранението или търговията с животни и храни, предназначени за общо ползване, с което съществува опасност за здравето на други хора. Законът предвижда наказание с лишаване от свобода до три години.", "date": "2018.03.16", "title": "Иззеха месо без документи за произход и транспортиране от кола в Габрово"}
{"url": "https://www.24chasa.bg/novini/article/6765147", "text": "Делът на свободните работни места се е увеличил до 2 на сто в ЕС и еврозоната през четвъртото тримесечие на 2017 година, а в България е останал стабилен на ниво 0,8 на сто, съобщава европейската статистическа служба Евростат на сайта си. Показателят се е повишил за еврозоната спрямо нивото от 1,9 на сто през третото тримесечие на миналата година и от 1,7 на сто през последното тримесечие на 2016 година. В ЕС незаетите работни места са били 2 на сто и през третото тримесечие на 2017 година, но през четвъртото тримесечие година по-рано са били 1,8 на сто. Свободните работни места в сектора на услугите ЕС и еврозоната са били 2,3 на сто, а в промишлеността и строителството съответно 1,8 на сто и 1,7 на сто. Сред страните членки, за които има съпоставими данни, най-много незаети работни места през четвъртото тримесечие на 2017 г. е имало в Чехия (4,4 на сто), Белгия (3,4 на сто), Германия (2,8 на сто), Холандия и Великобритания (по 2,6 на сто). Най-ниски са били нивата в Гърция (0,1 на сто), Испания (0,7 на сто), България и Португалия (по 0,8 на сто). Показателят е нараснал на годишна основа в 23 страни членки на ЕС, останал е стабилен в България и Испания и се е понижил в Гърция и Румъния (с по минус 0,2 процентни пункта). Най-силен растеж е отчетен в Чехия (1,4 процентни пункта), Холандия (0,6 процентни пункта), Белгия, Унгария, Австрия и Финландия (по 0,5 процентни пункта).", "date": "2018.03.16", "title": "Делът на свободните работни места се увеличава"}
{"url": "https://www.24chasa.bg/novini/article/6765162", "text": "Румънец не успя да убеди местен съд, че е жив, съобщават румънски медии и Асошиейтед прес. Шейсет и тригодишният Константин Релиу поиска от съда в североизточния град Васлуй да го признае за жив, но е изгубил делото. Съдебното решение е окончателно, а говорител на съда обясни днес, че ищецът е закъснял с обжалването, предаде БТА. Релиу заминал на работа в Турция през 1992 г. и загубил контакт със семейството си в Румъния. След като не получавала никакви новини от него, съпругата му успяла да получи смъртен акт за него през 2016 г. Турските власти локализирали тази година Константин Релиу с изтекли документи и го депортирали. Когато се върнал в Румъния, той установил, че е обявен за починал. \"Официално съм мъртъв, макар че съм жив. Нямам доходи и понеже съм регистриран като починал, не мога да работя нищо\", оплака се Константин Релиу.", "date": "2018.03.16", "title": "Румънец не успя да убеди местен съд, че е жив: Официално съм мъртъв"}
{"url": "https://www.24chasa.bg/novini/article/6765177", "text": "Международен екип от изследователи от Института по молекулярна биология към БАН, от Софийския университет \"Св. Климент Охридски\", от Института Макс Планк по молекулярна клетъчна биология и генетика, от Биотехнологичния център и Медицинския факултет на Техническия университет в Дрезден, и от Департамента по математика към Университета на Пенсилвания е създал висококачествен кинетичен модел на динамиката на 70 ключови белтъка, участващи в поправката на ДНК, на местата на сложни ДНК увреждания. Това съобщават от БАН. Изследователите са представили своите открития в настоящия брой на престижното международно списание Molecular Cell. Учените поясняват, че през целия живот на човека ДНК непрекъснато претърпява увреждания в резултат на множество външни и вътрешни фактори и трябва да бъде незабавно \"поправяна\", за да се предотврати настъпването на мутации, геномна нестабилност и развитието на ракови заболявания. Различните видове увреждания, настъпващи в ДНК, се поправят от голям брой белтъци. Как се постига това от клетката все още е недобре разбрано поради сложността и бързата динамика на процеса. Този въпрос е особено важен, тъй като много противоракови лекарства или увреждат ДНК, или потискат функцията на определени белтъци, участващи в поправката й. Систематичното проучване на въздействието на такива лекарства върху цялостната координация на процеса на поправка може да доведе до нови открития за механизмите им на действие, да предложи нови приложения или да загатне възможни странични ефекти, посочват учените.", "date": "2018.03.16", "title": "Български и чужди учени работят по модел, свързан със сложни ДНК увреждания"}
{"url": "https://www.24chasa.bg/novini/article/6765193", "text": "Преструктуриране на отделенията на \"Пирогов\" и съкращаване на началници. Това предвижда оздравителният план на Министерството на здравеопазването, стана ясно от изказване на министър Кирил Ананиев в кулоарите на парламента. Следващата седмица ще е влезем в \"Пирогов\" с оздравителен план, който ще одобри в значителна степен финансовото състояние и ще оптимизира както разходите, така и структурите вътре в болницата, каза министърът. Той обясни, че \"Пирогов\" има нужда от преструктуриране на отделенията. Там има 4 хирургии, 3 ортопедични отделения - ненужни структури и началници, управленски персонал, които може да се оптимизират, каза Ананиев. Не го приемайте като съкращаване на началници, а като оптимизиране на отделенията, което означава по-малко административни разходи и повече разходи за лечение на хората, допълни той. Министърът коментира и влизането на прокуратурата в \"Пиогов\" и 6 други болници. \"Това е работа на прокуратурата, когато има сигнали е длъжна до действа. Когато докаже резултати, ще се вземат действия и решения\", каза Ананиев. Той обясни, че от МЗ са подали в прокуратурата 8 случая на базата на проверките, а тя преценявала дали да влезе някъде или не. Засега няма болница, която да е в състояние на фалит, категоричен бе министърът. Направихме оздравителни планове за всички болници и най-вече на най-тежките, които се изпълняват и с всеки ден финансовото им положение се подобрява, обясни той. Министърът заяви, че на този етап не обмисля смяна на директори, тъй като не се е доказала някаква вина. Причината за състоянието на болниците била, че 10 г. назад те са тръгнали по нанадолнището и никой не им е обърнал внимание. И сега, когато са стигнали в това критично положение, трябва да се оздравява. За съжаление това ми се падна на мен като чест, каза Ананиев.", "date": "2018.03.16", "title": "Оптимизират отделения и началници в \"Пирогов\""}
{"url": "https://www.24chasa.bg/novini/article/6765206", "text": "Японският премиер Шиндзо Абе днес изрази желание за преговори със Северна Корея, заяви говорител на южнокорейския президент, цитиран от Ройтерс и БТА. Абе изразил това желание в телефонен разговор с южнокорейския президент Мун Дже-ин. Двамата са се договорили също да си сътрудничат в решаването на въпроса за японците, отвлечени от Северна Корея през 70-те и 80-те години.", "date": "2018.03.16", "title": "Шиндзо Абе иска преговори със Северна Корея"}
{"url": "https://www.24chasa.bg/novini/article/6765194", "text": "Борбата с тероризма, с трафика на хора, със злоупотребата с платежни инструменти, компютърните престъпления бяха сред темите, които обсъди министър-председателят Бойко Борисов с генералния комисар на Федералната полиция на Белгия Катрин де Бол. От 1 май тя ще оглави европейската служба за борба с престъпността Европол, съобщиха от пресслужбата на кабинета.  Бойко Борисов и Катрин де Бол оцениха високо успешните съвместни операции на българските и белгийските полицейски служби по линия на противодействие на тероризма. „Вярвам, че доброто сътрудничество между службите на двете държави ще продължи и след като Вие поемете ръководния пост на Европол“, каза българският премиер. Той посочи, че България и Белгия работят активно и по въпросите, свързани с трафика на хора, фалшиви документи, опазване на обществения ред, детска престъпност, странстващи престъпни групи и др. Българският премиер увери своя гост, че България ще продължи да укрепва сътрудничеството си с Европол. „Службата винаги е бил надежден партньор на страната ни в борбата с миграционния натиск, с контрабандата на цигари, при злоупотребата с разплащателни средства“, подчерта министър-председателят.", "date": "2018.03.16", "title": "Борисов към Катрин де Бол: Европол винаги е бил надежден партньор на България (Видео, снимки)"}
{"url": "https://www.24chasa.bg/novini/article/6765215", "text": "Министерството на здравеопазването може да договори еднократна, за срока на договора, авансова субсидия с лечебни заведения, но не повече от една четвърт от усвоените за 2017 г. средства от субсидии по Методиката за субсидиране на лечебни заведения през 2017 г. Това каза министърът на здравеопазването Кирил Ананиев по време на парламентарния контрол в отговор на въпрос, свързан с проект на Методика за субсидиране на лечебните заведение. Министър Ананиев цитира текста, записан в проекта, предаде БТА. Министерството на здравеопазването си поставя за цел да администрира ясно и прозрачно утвърдените разходи по бюджета си за 2018 г., така че да не допуска селективно субсидиране на отделни лечебни заведения, увери министър Ананиев. Сроковете за финансиране на лечебните заведения са посочени в общата част на методиката, като след представяне на отчет и извършване на проверки и евентуални корекции, Министерството на здравеопазването ще заплаща отчетената по реда на Методиката и одобрена дейност до края на месеца, следващ отчетния. Това е практика, която е съобразена и с изискването на Търговския закон, според което лечебните заведения - търговски дружества да договорят срок за изпълнение на парично задължение не повече от 60 дни, допълни министър Ананиев. По думите му в рамките на този период, след получаване на субсидията, лечебните заведения следва да се разплатят с доставчиците, за да не натрупват просрочени задължения.", "date": "2018.03.16", "title": "Здравното министерство може да договори еднократна авансова субсидия с лечебните заведения"}
{"url": "https://www.24chasa.bg/novini/article/6765226", "text": "\"Моето мнение е, че в България трябва да има 4 района, винаги съм го твърдял. Областите не ги пипаме, те са 28. Има няколко предложения и колкото са кметовете, толкова мнения ще има, особено в големите градове. Сега ще питам кмета на Варна, после на Бургас и така. Моята идея е да направим райони, които не са свързани с етимология и топомонимия, а етногеографски\". Това каза при посещението си във Варна министърът на регионалното развитие Николай Нанков. Той пристигна в морската столица да инспектира как вървят множеството ремонти в града, броени дни преди Варна да домакинства на срещата на европейски лидери, на която ще присъства и турският президент Реджеп Ердоган. \"Ремонтите във Варна в момента са прекалено много, но всички вървят по график. Няма проблем нито с качеството, нито с финансирането, но има огромен недостиг на работна ръка. Става въпрос за проекти за над 150 млн. лв., а се налага да наемаме техника и работна ръка от други области, дори от чужбина\", обясни министърът. По неговите думи пректите са стартирали почти едновременно, което определено създава много трудности, но работата по тях към момента е обнадеждаваща. Два са основни булеварда, които се ремонтират в момента - \"Приморски\" и \"Левски\". Това предизвиква много тежък трафик в града и огромни задръствания. По думите на министър Нанков първият ще бъде приключен до средата на април, когато пък ще започне ремонтът на платната на Аспарухов мост, за да може ремонтът на съоръжение до приключи до началото на активния туристически сезон - 15 юни. Що се отнася до най-мащабния проект в морската столица - пробивът на бул. \"Левски\", министърът обеща той да прислючи до празника на Варна - 15-и август. \"По някои от ремонтите н града ще се работи предимно нощем, за да се облекчи трафика. По време на ремонта на моста той няма да бъде затворен, ще бъде създадена временна организация на движение. По автомагистрала \"Хемус\" започваме с нови ремонти и предстои тази година да бъдат построени около 25 километра. Хората искат да пътуват комфортно и спокойно, но наистина трябва да стиснем зъби, защото подобни затруднения са неизбежни\", обясни министърът. По график се движело и въвеждането на тол-системата у нас. \"Втори месец изпълняваме договора, създаваме двата центъра, които ще подсигуряват трафика, билетните карти, доставката на стоте кантара, които ще мерят теглото на тежкотоварния трафик. Те ще бъдат по иновативна технология, каквато все още няма никъде у нас - ще се замерват в движение, без да спират, с точност до 98-99 процента, ще се поставят и трафик камери. В момента се разработва софтуеъра. До края на годината във връзка н тол-системата трябва да се назначат огромен брой експерти и спецциалисти - 500-550 човека. На дневна база по най-минималните сметки държавата губи на ден помилион и половина. Говорим за приходи само тежкотоварни и транзитнопреминаващи у нас\", допълни министър Нанков.", "date": "2018.03.16", "title": "Нанков: Новите райони в държавата трябва да са четири"}
{"url": "https://www.24chasa.bg/novini/article/6765248", "text": "Осемнадесет годишен иракски бежанец бе осъден в петък  , предава AFP. „Обвинението твърди, че Ахмед Хасан е сглобил бомбата с единствената цел да избие безогледно, колкото може повече хора. Журито е съгласно“, заяви Сю Хеминг от Кралската прокуратура, след произнасянето на присъдата, предава \"Фокус\".", "date": "2018.03.16", "title": "Осъдиха иракски бежанец за взрива в лондонското метро, при който 30 пострадаха"}
{"url": "https://www.24chasa.bg/novini/article/6765258", "text": "Космическият апарат \"Доун\" предостави още доказателства за променливото естество на планетата-джудже Церера, които документираха настъпили неотдавна промени, предаде агенция ЮПИ, цитирана от БТА. \"Това е първото пряко установяване на промени на повърхността на Церера\", каза Андреа Рапони, изследовател от Института по астрофизика и планетарна наука в Рим, Италия. Наблюденията на \"Доун\" бяха публикувани в детайли в сп. \"Сайънс адвансис\". Преди на няколко места по повърхността на Церера беше откриван лед. В новите данни се вижда, че ледът по северната стена на един от кратерите се увеличава и дори изобилства. \"Комбинацията от приближаването на Церера към Слънцето в орбитата й и сезонните промени предизвикват отделянето на водна пара под повърхността, която после кондензира върху стената на студения кратер\", обясни Рапони. \"Това ще доведе до увеличаване на леда. Затоплянето може също да причини свлачища по стените на кратера, които да разкрият свежи ледени участъци\", добави тя. Космическият апарат \"Доун\" помага на учените да започнат да разбират състава на обвивката на планетата-джудже. Освен замразена вода и соли, изследователите вярват, че горният слой на Церера съдържа и органични вещества. Отново благодарение на \"Доун\" експертите откриха 12 нови места, съдържащи натриеви карбонати. В структурата на карбонатите те откриха вода. Откритието бележи първия път, когато хидриран карбонат е идентифициран другаде освен на Земята. Тъй като той би се дехидратирал, ако е изложен на природните стихии дълго време, това свидетелства, че е създаден след неотдавнашна геоложка активност на Церера, твърдят учените.", "date": "2018.03.16", "title": "Космическият апарат \"Доун\" документира \nпромени на повърхността на Церера"}
{"url": "https://www.24chasa.bg/novini/article/6765385", "text": "Администрацията на румънския президент потвърди днес, че е получила от прокурорската секция на Висшия съвет на магистратурата негативното становище и мотивите към него по искането на министъра на правосъдието за отстраняване от длъжност на главния прокурор на Националната дирекция за борба с корупцията (НДБК), предаде агенция Аджерпрес. На 22 февруари правосъдният министър Тудорел Тоадер представи доклад, въз основа на който поиска отстраняване от длъжност на главния прокурор на НДБК Лаура Кодруца Кьовеши, обвинявайки я в нарушаване на конституцията, авторитарно отношение, оказване на натиск в делата и дискредитиране на Румъния пред чужди медии, предава БТА. По закон, след предложението на министъра, прокурорската секция на Висшия съвет на магистратурата (ВСМ) трябва да излезе със становище, което обаче е само консултативно. Решението за отстраняване на главния прокурор на НДБК се взема от президента на страната. Прокурорската секция към ВСМ вече обяви, че е против отстраняването на Кьовеши, а днес бе публикувана и мотивацията към становището. Предложението на министъра за отстраняване от длъжност на Лаура Кодруца Кьовеши не посочва конкретно нито едно от нарушените от нея правомощия по закон, отбелязват прокурорите.", "date": "2018.03.16", "title": "Румънският президент получи становището за отстраняване на Лаура Кьовеши"}
{"url": "https://www.24chasa.bg/novini/article/6765391", "text": "41-годишна крайпътна проститутка ще бъде съдена по така наречения член за \"безделничество\", който предвижда солена глоба и услова присъда за лица \"печелещи средства по неморален и незаконен начин\". Вещата в занаята дама е от Генерал Тошево. Тя била закопчана докато обслужва клиент на стария път Варна-Бургас, около 13 часа на обяд. Тъй като закон срещу проституцията у нас няма, дамите, предлагащи ласки срещу заплащане, трябва да бъдат задържани поне три пъти в рамките на няколко месеца, за което да са им били съставени актове и чак тогава могат да бъдат предадени на съд. Старият път от морската столица за Бургас е един от предпочитаните от крайпътните проститутки и въпреки усилията на полицията и честите арести там, всеки ден има по няколко на пътя.", "date": "2018.03.16", "title": "Крайпътна жрица на любовта отива на съд"}
{"url": "https://www.24chasa.bg/novini/article/6765397", "text": "Две непълнолетни момчета от Варна са в ареста за 24 часа, след като установени като  . При работата с тях се оказало, че те са участвали в друго подобно нападение над жена, но тогава с тях е имало още един техен приятел, който все още е малолетен. Материалите срещу тийнейджърите са предадени на Варненската районна прокуратура. Първият случай е от последния ден на януари тази година. 59-годишна жена подала сигнал на 112, че около 21.30 часа вечерта била нападната от две момчета на ул. \"Илинден\" в морската столица. Те я връхлетели, издърпали чантата от ръцете й и хукнали. Другото нападение било извършено няколко дни по-късно - на 3-и февруари по сходен начин.", "date": "2018.03.16", "title": "Арестуваха момчетата, нападали жени във Варна"}
{"url": "https://www.24chasa.bg/novini/article/6765403", "text": "10 са подадените заявления за участие в процедурата за производство и доставка на тръби за нуждите на газовата връзка Гърция - България. Това стана ясно преди публичното заседание, на което ще бъдат отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“, предаде „Фокус“. Най-много са заявленията от Турция. Те са три на брой. От Индия са постъпили две заявления, от Русия – две, от България, Гърция и Германия - по едно заявление. До 20 април трябва да се изберат пет кандидати, които отговарят на критериите за подбор, които до юни да подготвят офертите си, за да може да има избор на изпълнител в рамките на месец юни.", "date": "2018.03.16", "title": "10 заявления подадоха за тръби за газовата връзка Гърция - България"}
{"url": "https://www.24chasa.bg/novini/article/6765404", "text": "Световноизвестният астрофизик Стивън Хокинг, който почина на 76-годишна възраст, приживе е изразил ясното си желание на надгробната му плоча да бъде изписана формула. Още през 2002 г. в интервю за „Ню Йорк Таймс“, той е заявил, че иска на надгробната му плоча да бъде изписана формулата за ентропията на черната дупка, или по-известна като формулата на Бекенщайн-Хокинг,  Световноизвестният учен работеше върху формулата заедно със своя колега Джейкъб Бекенщайн и затова официално тя носи името Бекенщайн-Хокинг. Формулата е централният елемент от познанията ни за черните дупки във Вселената. Стивън Хокинг почина на 14 март тази година на 76-годишна възраст. Той боледуваше от амиотрофична латерална склероза и единственото нещо от тялото му, което работеше, беше мозъкът. Заболяването го бе приковало към инвалидна количка повече от 40 години.", "date": "2018.03.16", "title": "Хокинг поискал на надгробната му плоча да е изписана формулата за черните дупки"}
{"url": "https://www.24chasa.bg/novini/article/6765423", "text": "Председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият на 19 март 2018 г. срещата на Съвместната група за парламентарен контрол (СГПК) на Европол. Двамата ще бъдат съпредседатели на четвъртото събитие от Парламентарното измерение на Българското председателство на Съвета на ЕС, което ще започне в 8.30 часа в зала 3 на НДК. Това съобщиха от пресцентъра на Народното събрание. Съвместната група за парламентарен контрол (СГПК) е единствена по рода си форма за надзор над функционирането на Европол от страна на Европейския парламент, съвместно с националните парламенти. Това е втората среща на групата след нейното учредяване. Домакин на форума е Комисията по вътрешна сигурност и обществен ред. Във форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, председателят на Управителния съвет на Европол Прит Паркна и др. В 13.00 часа е предвидена пресконфренция на Цветан Цветанов, Мария Габриел, Клод Мораес, Джулиан Кинг и Роб Уейнрайт в зала 6 на НДК. Минало и бъдещо сътрудничество със страните от Западните Балкани е темата на презентациите на Олдрих Мартину, заместник-изпълнителен директор на Европол и на Владимир Ребич, генерален директор на полицията в Министерство на вътрешните работи на Република Сърбия. Участниците ще обсъдят Проекта на многогодишното програмиране на Европол 2019 – 2021 с Роб Уейнрайт, изпълнителен директор на Европол. Прит Паркна, председател на Управителния съвет на Европол, ще предостави актуална информация за работата на Управителния съвет на Европол със специален фокус върху Стратегията за външно действие на Европол 2017-2020. Комисарят по цифрова икономика и цифрово общество Мария Габриел ще говори на тема „Противодействието на незаконното съдържание онлайн и оптимизиране на киберсигурността: Центърът за борба с киберпрестъпленията на Европол и Звеното на ЕС за сигнализиране за незаконно съдържание в интернет“. За приноса на Европол към борбата с тероризма и превенцията на организараната престъпност ще говорят комисарят за Съюз на сигурност Джулиан Кинг и изпълнителният директор на Европол Роб Уейнрайт.", "date": "2018.03.16", "title": "Цветанов и Мораес ще открият срещата на Групата за парламентарен контрол на Европол"}
{"url": "https://www.24chasa.bg/novini/article/6765436", "text": "80-годишна пенсионерка от Варна е настанена в болница с тежка фрактура на едната ръка, след като бе пометена на тротоара на бул. \"Република\" във Варна от момче с колело. Момчето е малолетно и не може да носи отговорност за инцидента. Още един инцидент с пострадал човек е регистриран във Варна. В този случай в болница е било откарано малко момиче, което било блъснато пред жилищен блок в кв. \"Възраждане\". 58-годишен варненец карал на заден ход хондата си и не видял детето. То се разминало с контузни наранявания, без фрактури и опасност за живота.", "date": "2018.03.16", "title": "Момче с колело блъсна пенсионерка на тротоара"}
{"url": "https://www.24chasa.bg/novini/article/6765440", "text": "Известният боливудски актьор Ирфан Хан заяви, че му е бил диагностициран тумор и възнамерява да се лекува в чужбина, съобщи агенция Ройтерс. Индийският екранен идол не коментира какво е естеството на тумора му, но отрече спекулации в индийските медии, че страда от рак на мозъка. Хан също така не уточни къде ще се лекува и колко дълго. \"Като разбрах, че съм диагностициран с нeвроендокринен тумор, преживях трудни моменти, написа актьорът в Туитър. \"Но любовта и силата на хората около мен, и тази, която открих в себе си, ми дават надежда\". Туморите, породени в клетките на невроендокринната система, са рядкост. Те могат да се развият в червата или в панкреаса и могат да се окажат канцерогенни, предава БТА. По-рано този месец 51-годишният Хан написа в Туитър, че страда от \"рядко заболяване\". Индийският актьор се е снимал в над 100 боливудски филма и няколко британски и холивудски продукции, сред които \"Животът на Пи\", \"Беднякът милионер\", \"Ад\" с Том Ханкс, \"Джурасик свят\".", "date": "2018.03.16", "title": "Известният боливудски актьор Ирфан Хан е диагностициран с тумор"}
{"url": "https://www.24chasa.bg/novini/article/6765478", "text": "Демонстранти нахлуха днес в германското консулство на гръцкия о-в Крит, за да протестират срещу турската военна офанзива в Африн, Северна Сирия, съобщиха полицейски служители, цитирани от Ройтерс. Засега не е ясно защо демонстрантите са взели под прицел германска цел, отбелязва агенцията. Турската армия предприе военна офанзива срещу сирийските кюрдски милиции Сили за защита на народа в Африн, предаде БТА. Тази сутрин около десетина души с покрити лица нахлуха в консулството в град Ираклио, каза един от полицаите. Те окачиха банер на балкона с надписи \"Солидарност с Африн\", \"Да живее съпротивата\" на кюрдски, немски и гръцки език. Протестиращите изпочупиха някои прозорци, каза друг полицай. Няма информация за пострадали хора при нападението. В Гърция често са извършвани нападения срещу бизнес сгради, посолства и правителствени представителства, посочва Ройтерс.", "date": "2018.03.16", "title": "Демонстранти нахлуха в германското консулство на о-в Крит"}
{"url": "https://www.24chasa.bg/novini/article/6765507", "text": "Към момента в \"Пирогов\" няма постъпила официална информация от прокуратурата за производство или проверка, каза пред журналисти говорителят на болницата Мария Пойразова, цитирана от БТА. Тя уточни, че ако има предстояща проверка, независимо от кой държавен орган бъде тя, от лечебното заведение ще окажат пълно съдействие. На територията на \"Пирогов\" няма нито една частна структура, допълни още Пойразова. Не ме притеснява проверка, каза за БТА директорът на \"Пирогов\" проф. Асен Балтов.", "date": "2018.03.16", "title": "В \"Пирогов\" нямат официална информация от прокуратурата за производство или проверка"}
{"url": "https://www.24chasa.bg/novini/article/6765500", "text": "Полицаи задържаха 25-годишен мъж, ограбил служителка в дентален център, съобщиха от пресцентъра на МВР. Действията по разследване на престъплението започнали на 6 февруари, когато служителка на дентален център на ул. „Гурко“ съобщила в Първо РУ, че непознат мъж влязъл в служебно помещение, нанесъл й удар по рамото и отнел портмоне с пари. В резултат на предприетите оперативно- издирвателни действия в рамките на образуваното досъдебно производство бил установен и задържан извършителят - И.М./25г./, от София, криминално проявен и осъждан за подобни престъпления. След доклад на събраните материали в Софийска районна прокуратура, И.М. е привлечен като обвиняем по чл. 198 от НК и му е наложена мярка за неотклонение „задържане под стража“ за срок до 72 часа", "date": "2018.03.16", "title": "Задържаха 25-годишен в София, ограбил служителка в дентален център"}
{"url": "https://www.24chasa.bg/novini/article/6765506", "text": "Съветът на Европейския съюз е публикувал преждевременно на своята официална страница решение за въвеждане на нови санкции против Сирия, съобщи официалният представител на Министерството на отбраната на Русия генерал-майор Игор Конашенов, цитиран от РИА Новости. Както заяви Конашенков, предварително на сайта на Съвета на ЕС се е появило съобщение „за въвеждане на нови санкции срещу Сирия за химически атаки против мирното население“, като то е било датирано не от 15-и, а от 19 март, когато в Брюксел трябва да се проведе среща на министрите на външните работи от страните членки на ЕС, предава \"Фокус\".  Съгласно документа, санкциите се налагат на четирима души за „участие в създаването на химическо оръжие и неговото използване срещу мирното население“. „Това съобщение на сътрудниците на пресслужбата на Съвета на ЕС, с голямо смущение, разбира се, беше свалено. Не се разбира само, как сега ще гласуват министрите на външните работи на ЕС в хода на срещата на 19 март?“ – отбеляза Конашенков. Преди това редица западни медии съобщиха, че сирийската войска „е използвала химическо оръжие“ в град Хамурия в Източна Гута и са представили свидетелства за голям брой пострадали от „задушаване“. „По стечение на обстоятелствата в този момент, със съдействието на Центъра за примиряване на враждуващите страни в Сирия, започна извеждането на мирните граждани от Хамурия, в хода на което през хуманитарния коридор излязоха повече от 11 500 сирийци. Работещите в Хамурия представители на руските, западните и арабските медии питаха всички излизащи: имало ли е сутринта атака с химически оръжия? Нужно ли е да казвам, че не се намери и един жител на Хамурия, който да е чувал нещо за това“, заяви руският военен. Той подчерта, че „не е имало никакво използване на химическо оръжие в Източна Гута“.", "date": "2018.03.16", "title": "Съветът на ЕС публикува решение за налагане на нови санкции срещу Сирия"}
{"url": "https://www.24chasa.bg/novini/article/6765706", "text": "През декември 2017 г. Изпълнителна агенция „Медицински одит“ към Министерство на здравеопазването е извършило извънредна проверка в УМБАЛ „Канев“ АД, гр. Русе, съобщават от болницата. Оттам твърдят, че към настоящия момент, на територията на УМБАЛ „Канев“ АД не функционира друго лечебно заведение за болнична помощ, което да осъществява идентични медицински дейности с тези на държавната болница. Според проверката на Изпълнителна агенция „Медицински одит“ подписаните договори от изпълнителния директор на лечебното заведение са в рамките на разрешението му пълномощия. Към датата на извършване на проверката няма дублиране на дейности със СБАЛК „Медика Кор“ ЕАД в областта на инвазивната кардиология, с което са спазени изискванията на чл. 9, ал. 6 от Закона за лечебните заведения. Проверката е установила още, че на територията на УМБАЛ „Канев“ АД не са констатирани дублирания на дейности със СБАЛФРМ „Медика“ ООД в областта на физикалната медицина и рехабилитацията, с което отново са спазени изискванията на закона. От началото на мандата на сегашното ръководство на УМБАЛ, който започва през месец март 2015 г., са били извършени необходимите стъпки за прекратяване на съществуващите договорни взаимоотношения с частните лечебни заведения, които са функционирали на територията на държавната болница. Уведомени са по надежден ред всички компетентни органи и е искано съдействие от тяхна страна във връзка с прекратяването на тези договорите и освобождаването на помещенията. Част от тези стъпки са били две съдебни дела, първото образувано през 2015г., на базата на което Районен съд – Русе осъжда СБАЛФРМ „Медика“ ООД да предаде на тогавашната МБАЛ-Русе АД недвижимия имот, в което се е помещавала по това време, а именно на седмия етаж на Хирургичния блок на болницата. Отново през 2015 г. започва и второто дело, което се отнася до приземния етаж на УМБАЛ „Канев“, където се помещаваше хосписът на СБАЛФРМ „Медика“ ООД. Решението бе в полза на болница „Канев“, а частната структура напусна сградата на 17.10. 2016 г. На същата територия предстои да бъде открито обновеното Отделение по трансфузионна хематология. От 01.07.2017 г. СБАЛК „Медика Кор“ не функционира на територията на държавната болница. С решение на Съвета на директорите на УМБАЛ беше взето решение за предсрочно прекратяване на договора със СБАЛК „Медика Кор“ с тримесечно писмено предизвестие. Беше подписано споразумение от 20 януари 2017 г., с което частната кардиологична клиника се задължи да освободи помещенията, ползвани по договора, на 1 юли 2017 г. По повод твърдението, че УМБАЛ „Канев“ АД е „на ръба на фалита“, от болницата заявяват, че изхождайки от разпоредбите на Търговския закон, предполагат, че се има предвид наличието на обстоятелства, свързани с производството по несъстоятелност, а именно – неплатежоспособност или свръх задлъжнялост, или и двете. Ако това се има предвид, от УМБАЛ твърдят, че дружеството е в добро финансово икономическо състояние. Това се виждало ясно от последния финансово-икономически отчет за 2017 г. УМБАЛ „Канев“ АД завършва отчетната 2017 г. с положителен резултат, нарастване на приходите спрямо 2016 г. и без задължения към работници и служители, НОИ и ТДД. В потвърждение на липсата на свръх задлъжнялост говори и факта на тенденцията за намаляване на задълженията към доставчици като цяло и в частност на просрочените задължения, спрямо 2016. От началото на мандата си настоящото ръководство на УМБАЛ „Канев“ се стреми да се придържа единствено към закона и интереса на болницата, заявиха от лечебното заведение.", "date": "2018.03.16", "title": "Болницата в Русе: В добро финансово състояние сме"}
{"url": "https://www.24chasa.bg/novini/article/6765707", "text": "От утре се ограничава достъпът на автомобили в парк \"Княз-Борисова градина\", съобщиха от пресцентъра на Столична община. Поставените бариери на входовете откъм ул. \"Незабравка\" (до зала \"София\") и откъм бул. \"Драган Цанков\" (до \"Спортна София\") вече няма да пропускат автомобили, с изключение на такива със специален режим като линейки, пожарна, полиция. Съгласно Наредбата за изграждане, поддържане и опазване на зелената система на Столична община, в обществените зелени площи се забранява преминаването и паркирането на моторни превозни средства, с изключение на такива със специален режим. В парка ще се допускат за кратковременен престой автомобили с пропуск, издаден от Дирекция \"Зелена система\" на Столична община, с цел обслужване на обекти и извършване на поддръжката на парка. В събота и неделя ще се разрешава паркиране по бул.\"Драган Цанков\" в крайна дясна лента в участъка от парк-хотел \"Москва\" до кръговото кръстовище на Телевизионната кула.", "date": "2018.03.16", "title": "От утре ограничават достъпа на коли до Борисова градина"}
{"url": "https://www.24chasa.bg/novini/article/6765701", "text": "Великотърновската болница “Д-р Стефан Черкезов\" няма драстични финансови проблеми, нито е във фалит, е категоричен управителят й д-р Стефан Филев. По повод на прокурорските проверки той уточни, че обект на анализа е бил период от 2010 г., когато е сключен договор с външна фирма за предоставяне на невронавигация и са били усвоени над 1,5 млн. лв. Договорът е бил прекратен още от предшественика на д-р Филев - д-р Людмил Гецов. \"Болницата няма договори с конкурентни частни заведения за изпълнение на сходна медицинска дейност и никога не съм сключвал като директор\", заяви д-р Филев. Той уточни, че болницата не е във фалит и това било видно от финансовите отчети. \"Последният за 2017 г. ще бъде публикуван след около 10 дни и показва относително стабилност на фона на тежкото състояние в здравеопазването у нас. Имаме просрочия към контрагенти, но ги погасяваме, инвестираме в нова апаратура, увеличаваме заплати и дейности\", каза още управителят д-р Стефан Филев. \"Разследването е за период преди аз да стана директор на областната болница. Става дума за обществени поръчки, сключвани при моя предшественик д-р Людмил Гецов\", обясни пред \"24 часа\" д-р Стефан Филев. Срещу бившият директор д-р Людмил Гецов в Търново вървяха разследвания за нарушения по обществени поръчки за скъпа медицинска апаратура в Търново. В единия случай неврохирургът, който управлява от юли 2010 г. до октомври 2013 г., бе наел модерен инструментариум от дружество, регистрирано на неговия адрес в Лясковец, като за 36 месеца наемът бил над 740 000 лв. В същото време закупуването на нови апарати щяло да излезе с 200 хиляди по-евтино на болницата. За целия срок на договора от 6 години, сумата възлиза на 1.8 милиона лв.. Втората поръчка е от 5 март 2013 г. При нея търновската болница е възложила ремонт за близо 260 хиляди лв. на русенско дружество, чийто управител преди това бил назначен от д-р Гецов за зам.-директор в стационара. Финансов одит от 2015 г. пък констатира близо 100 000 лв. вреди на дружеството, а документите бяха дадени на прокуратурата. \"Производството е срещу неизвестен извършител и си се разследва от двама прокурори в Окръжната прокуратура, не е прекратено. Нямам информация какво точно разследва Софийска градска прокуратура\", каза говорителят Катерина Лещакова. През годините между болницата и бившия директор се водиха серия граждански дела по обжалване на наказателни постановления. Болницата заведе дела за над 80 000 лв. наложени глоби при проверките на бившия шеф.", "date": "2018.03.16", "title": "От В. Търново: Болницата не е във фалит, в нея няма частни отделения"}
{"url": "https://www.24chasa.bg/novini/article/6765728", "text": "Екип от немски учени съобщи, че е обучил изкуствен интелект успешно да диагностицира рак на мозъка, съобщава сайтът Лайф, цитирайки публикация в сп. \"Нейчър\". Изследователите заредили в система с изкуствен интелект образци от тумори на мозъка на различни стадии. Учените обясниха, че съществуват над сто вида рак на мозъка и дори и квалифицираните специалисти невинаги могат да диагностицират заболяването. Но за разпознаването му помага фактът, че всяка разновидност на рака притежава свой собствен биологичен отпечатък, който се натрупва в организма на пациента. С помощта на масив от данни, изкуственият интелект се е научил да съпоставя анализите на болните и да определя вида на заболяването им, предаде БТА.  Компютърът е бил \"захранен\" с резултатите от изследванията на 2800 болни от рак, от които изкуственият интелект отделил 91 вида тумори. След това учените накарали изкуствения интелект да провери 1000 пациенти с подозрения за рак на главния мозък. Оказало се, че системата е могла не само правилно да разпознае пациентите, които са имали потвърден рак, но е успяла да открие и нови. На основата на изкуствения интелект учените създадоха виртуален терапевт, който диагностицира рака на мозъка. В бъдеще специалистите се надяват да обучат системата да определя и други видове онкозаболявания.", "date": "2018.03.16", "title": "Научиха изкуствен интелект да открива рак \nна мозъка"}
{"url": "https://www.24chasa.bg/novini/article/6765844", "text": "Гръцки съд осъди университетски преподавател на две доживотни присъди за смъртоносно отравяне с арсен на съпругата си и нейната баба преди години, предаде Асошиейтед прес, цитирана от БТА. Съдът постанови, че 46-годишният лектор по геология в университета \"Аристотел\" в Солун постепенно отровил 34-годишната си съпруга и 85-годишната й баба през август 2013 г. Преподавателят отхвърля обвиненията, като твърди, че двете жени са се отровили от високото съдържание на арсен във водата във вилата на семейството. Мъжът представил изследвания, според които той и дъщеря му също имат повишено ниво на арсен в организма. Той обжалва присъдата.", "date": "2018.03.16", "title": "Гръцки преподавател с 2 присъди до живот, отровил с арсен съпругата си и баба й"}
{"url": "https://www.24chasa.bg/novini/article/6765882", "text": "І. МЕТЕОРОЛОГИЧНА ОБСТАНОВКА: Температурите са в интервала от + 3° до + 20°. Времето над страната е с променлива облачност. Слаб вятър духа в областите Бургас, Враца, Кърджали, Силистра и Търговище. Дъжд вали на места в обл.Благоевград, Сливен. Пътните настилки са предимно сухи, а по усойните и планински райони – частично мокри и обработени. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: Област Кюстендил: Движение с повишено внимание при пътен възел Кочериново поради намалена осветеност на пътния възел. Срок до 19.03.2018 г. АМ „Марица“: няма ограничения. АМ „Черно море“: няма ограничения. АМ „Люлин“: Област София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 04.04.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - забранен за МПС над 12 т; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Котленски“ - забранен за МПС над 12 т; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). От км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; област Стара Загора: с.Ягода- Стара Загора на км 213+800 до км 224+600 – ремонтни дейности на мантинела. Движението се регулира от сигналисти. Срок до 17.03.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г. Област Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. Обходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т.; Кранево – Варна от км 97+000 до км 99+000 движението се осъществява в една лента поради изсичане на храсти и оформяне корони на дървета. Срок до 17.03.2018г Обходен маршрут: Кичево-Оброчище. Срок до 28.02.2019 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. Ремонтни дейности: няма. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: няма. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г. Обходен маршрут : път II-14 Видин – Кула - път III-121 Кула – Бойница и обратно. Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г. Път III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г. Път II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Път ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: няма. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. ; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път III-565: Движението по път III-565 Шишманци – Белозем в района на п.в. при АМ Тракия се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г. ОПУ-Разград: Временно са въведени следните ограничения за движение на МПС: няма ограничение. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. Ремонтни дейности: няма. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г. ОПУ-Сливен: Временно са въведени следните ограничения за движение на МПС: Път II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г. Обходен маршрут: Смолян – Чокманово – Смилян – Рудозем – Средногорци и обратно. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Ремонтни дейности: Път III-866: Движението по път III-866 Смолян – Стойките при км 9+339 в гр. Смолян се осъществява еднопосочно в една лента поради отстраняването на ВиК авария на платното за движение. Участъкът е сигнализиран с пътни знаци. Срок до 19.03.2018 г. Път ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: няма. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г. Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г. Обходен маршрут: гр. Любимец – с. Сива река – с. Малко градище – гр. Ивайловград. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.16", "title": "Вижте пътната обстановка в страната към 17,30 ч."}
{"url": "https://www.24chasa.bg/novini/article/6765898", "text": "Парламентарната комисия, която ще изяснява обстоятелствата около сделката с покупката на ЧЕЗ, е създадена за да отвлича вниманието. Това заяви пред    депутатът от ДПС Рамадан Аталай, който е и член на тази комисия. Той каза, че не очаква нещо особено да излезе от комисията. „Сделката е приключила в първата си фаза. Те имат окончателен договор. Фирмата е платила съответните средства в рамките на 5 млн. и е поела определени ангажименти. Тези хора, когато са поемали тези ангажименти, са знаели, че ще влязат в домовете на 3 млн. души”. ДПС бяхме изненадани от представянето по този начин на темата, с която ще се занимава комисията, коментира той: „Първоначално идеята на БСП беше да проследим и да проучим планираната продажба на ЧЕЗ и се изненадах как ще следим сделка, която е на ЧЕЗ, и се развива в Чехия ние ще проследим как чехите са я планирали. Както винаги, ГЕРБ се опитват да променят същината на проблема и вкараха още едно изречение и сега стана една мега комисия и ще разгледаме обстоятелствата около приватизацията и планираната продажба на ЧЕЗ в рамките на един месец, неща, които са се случили от 2002 г. до 2017 г.” Не е работа на политиците и на министър-председателя да се намесват във вътрешните работи на частните дружества, защото по този начин, заплашвайки ги, когато те чувстват несигурност в тази държава – големите инвеститори напускат, заяви депутатът. ЧЕЗ си заминават, има и много други фирми, няма сигурност, няма стабилност. Докато няма сигурност в инвеститорите – няма кой да дойде да инвестира в тази държавата, допълни Рамадан Аталай. По думите му, намесата на институциите с цел да бъдат пречка на развитието на икономиката ни гони инвеститорите от тук.", "date": "2018.03.16", "title": "Рамадан Аталай: Анкетната комисия за ЧЕЗ е създадена, за да отвлича вниманието"}
{"url": "https://www.24chasa.bg/novini/article/6765900", "text": "Учени предрекоха скорошната гибел на статуите на Великденските острови, тъй като те са разположени близо до брега и при климатичното затопляне рискуват да бъдат залети от океана, пише в. \"Ню Йорк таймс\", цитиран от БТА. Според оценки на специалистите нивото на океана към 2100 г. може да се повиши с 2 метра. Под водата ще се окажат обширни крайбрежни територии. А това ще усили процесите на ерозия и разрушаване на бреговата линия на Великденските острови. В близко бъдеще ще бъдат застрашени много древни скулптури на моаи, които са в непосредствена близост до бреговата ивица. Под заплаха е церемониалната платформа Тонгарики, където са разположени 15 фигури с различна големина. Ще изчезне и плажът в залива Анакена, известен с белия си коралов пясък и платформата Акаханга, където лежат паднали моаи.", "date": "2018.03.16", "title": "Учени предсказаха скорошната гибел на статуите на Великденските острови"}
