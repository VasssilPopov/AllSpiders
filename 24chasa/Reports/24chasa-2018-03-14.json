{"url": "https://www.24chasa.bg/novini/article/6762089", "text": "Десетки милиони по промоционалните програми за реклама на биохрани, не са разплатени на 5 български земеделски сдружения заради разследването за злоупотреби с еврофондове в Брюксел, София и още няколко държави. За скандала писа \"24 часа\" във вторник. Проектите се финансират с пари на ЕС. Само една от неправителствените организации има да получава 2 млн. лв., но заявлението за плащане не е одобрено въпреки решения на съда. “Нямам коментар, зает съм в момента.” Така кратко отговаря 58-годишният Емил Милчев на въпрос на “24 часа” за разследването на спецпрокуратурата за злоупотреби с пари от еврофондове срещу него и сестра му Николина.   Милчев е собственик и управител на фирма “Тескра” ЕООД и още няколко от проверяваните дружества подизпълнители, действали в България. Прехвърлени са му от Борис Винкен, обект на разследването по казуса в Брюксел. Както “24 часа” разкри, дейността на българските фирми и на белгийската “Агропромоушън” се разследват и от българската прокуратура, а Милчев и сестра му Николина са сред проверяваните. “Тескра” и “Агропромоушън” са посредници, които организират събитията по рекламата по 7 промоционални програми, администрирани от Държавен фонд “Земеделие” (ДФЗ). Бенефициенти по тях са различни сдружения и асоциации на земеделци и животновъди в България, които са рекламирали продуктите в чужбина чрез проекти за над 40 млн. евро. От началото на разследването не могат да получат парите си от ДФЗ, за които са сключили договори. Само от българската асоциация на земеделските производители казаха, че нямат проблеми с плащанията и програмата им “Погледнете яйцето” е изплатена.  Разследването е започнало в Брюксел през 2016 г. То е срещу бизнес дамата Стела Скарлис, собственик на “Агропромоушън”, и други трима чужденци. Обвинени са за корупционни практики в европейски институции във връзка с промоционалните програми и за пране на пари. ", "date": "2018.03.14", "title": "Аферата за еврореклама на биохрани в Брюксел остави български земеделци без честно спечелените от тях милиони"}
{"url": "https://www.24chasa.bg/novini/article/6762100", "text": "Метрото е много добър пример за интермодален проект, а неговото изпълнение върви изключително успешно, е казал министърът на транспорта, информационните технологии и съобщенията Ивайло Московски по време на днешната проверка на строящата се метростанция \"Медицинска академия\". Това съобщиха от пресцентъра на транспортното министерство, с уточнение във втори абзац /брой метростанции и дължина на метролиниите/. Той е посочил, че над половината от първия етап на третата метролиния от Малък градски театър \"Зад канала\" до кв. Горна баня е вече завършен, а до края на 2019 г. ще бъдат изградени общо 43 метростанции и приблизително 48 км метролинии в столицата. \"Призовавам гражданите на столицата да осмислят ползите от проекта и да слязат от колите - това е в интерес както за сигурността им, така и за опазването на околната среда. Убеден съм, че ако в следващата кохезионна рамка има заложени средства, с които да финансираме метрото, ще продължим развитието на метромрежата\", е казал министър Московски. Към момента разплатените средства по ОП \"Транспорт и транспортна инфраструктура\" 2014-2020 за третата линия на метрото са 330 млн. лв. от общо 800 млн. лв. \"По време на предстоящите преговори за бюджетната рамка на Европейския съюз е много важно, заедно с останалите държави членки, да договорим запазването на кохезионната политика, защото много голяма част от финансирането на големите транспортни проекти идва именно по линия на Кохезионния фонд и Европейския фонд за регионално развитие\", е посочил Ивайло Московски. Той е допълнил, че българската държава ще настоява да няма промяна в размера на финансиране на транспортния сектор след 2020 г. В проверката са участвали още кметът на Столична община Йорданка Фандъкова, министърът на околната среда и водите Нено Димов, изпълнителният директор на \"Метрополитен\" ЕАД Стоян Братоев и представители на Управляващия орган на ОП \"Транспорт и транспортна инфраструктура\".", "date": "2018.03.14", "title": "Ивайло Московски: До 2019 г. в София \nще има 48 км метролинии и 43 метростанции"}
{"url": "https://www.24chasa.bg/novini/article/6762040", "text": "39-годишната Веска Лучева, която роди 12-ото си дете на площада в град Баня, е изпаднала в отчаяние. Тя се води едноличен собственик на капитала на три фирми, дължи близо 260 000 лв. на НАП, без да има представа за тях - къде се намират и каква дейност развиват. “Какъв мениджър съм? Изобщо не съм чувала тази дума и не я разбирам”, казва жената, която е със 7-и клас. Моли ден и нощ държавата да я отърве от фирмите, които с измама са записани на нейно име. Както “24 часа” писа, за тях разбрала през 2011-а, когато служители на Икономическа полиция пристигнали в сопотския квартал “Анево”, където живеела с втория си мъж Димитър Тодоров. “Качиха ме на софийска кола и ме откараха в районното в града. Питаха ме за три фирми, на които съм била мениджър”, обяснява Лучева. Пред разследващите тя разказала, че година по-рано неин познат я свързал с пловдивчанин, когото представил като Илия. Жената и до ден днешен не знае фамилията му и не разполага с никаква информация за него. Той я убедил да подпише документ, според който е работила 8 месеца във фирмата му. По този начин щяла да може да изтегли 30 000 лв. кредит. “20 хиляди остават за теб, за да си купиш къща, а останалите ще са за мен”, заявил ѝ Илия. Тя му повярвала, тъй като много искала собствен дом. Социалните ѝ отнели 7 деца от първия ѝ мъж, защото ги отглеждала във вила край Сопот, където нямало условия за тях. Настанили ги в приют. Веска Затова направила всичко, каквото поискал от нея въпросният Илия. Мъжът я закарал при нотариус, където Лучева поставила парафа си под различни книжа. “Хич и не прочетох за какво са”, признава многодетната майка. А от пловдивчанина така и не получила стотинка. Две години по-късно Веска била неприятно изненадана, когато получила призовка да се яви в Пловдивската окръжна прокуратура. Там отново давала показания. “Не знам какво е станало, тъй като не са ме викали пак. Сама отидох веднъж при прокурорката, която ме разпитваше. Помолих я да ми каже как да си махна фирмите, за да вземам помощи. Тя ме изгони”, твърди многодетната майка. От окръжната прокуратура казаха, че през 2011-а срещу Лучева е постъпила преписка за На следващата година досъдебното производство е било прекратено заради липса на престъпление. Постановлението е изпратено на НАП, откъдето не са го обжалвали. Други дела срещу жената с 12 деца няма. Справка в търговския регистър на Агенцията по вписванията показва, че управител и едноличен собственик на “Пловдив индустриал” ЕООД е Веска Лучева. Фирмата е с предмет на дейност “търговия, търговия с недвижими имоти, международен туризъм, маркетинг, външнотърговска дейност”. Регистрирана е с капитал 5000 лева. “Пловдив индустриал” има да плаща 203 273 лв. данъци. Седалището ѝ е в Сопот, ул. “Г. Попниколов” 2. На него са регистрирани и другите две ЕООД-та, чийто управител и собственик по документи е Лучева - “Норд Медикал”, което дължи 54 298 лв., и “Дрогерии Мед Депо” - без задължения. Те имат един и същ предмет на дейност, както и капитал. Всъщност в Сопот Донка Нестерова. Самата тя живее в Карлово, а сградата дава под наем. Две години нейна квартирантка е била Лучева. Когато станала мениджър на трите дружества, се водела по лична карта на този адрес. Собственичката на къщата на ул. “Г. Попниколов” Донка Нестерова научи от “24 часа”, че там са регистрирани три фирми с управител Веска Лучева. “След като напусна квартирата, каза Нестерова. Според нея, докато била под наем в къщата ѝ, Веска не се грижела за децата си. Оставяла ги сами да се оправят. Самата тя повече време прекарвала на рулетки. Нестерова не е изненадана, че Лучева се е хванала на въдица на измамници, които са ѝ прехвърлили фирми. Според мъжа на Лучева - Димитър Тодоров, с дружествата се е източвало ДДС. Това успял да разбере, когато от Икономическа полиция прибрали половинката му за разпит. Признава, че тогава много се изплашил за нея. С едно от малките си деца на ръце вървял цял километър пеша от кв. “Анево” до Сопот, за да види какво става с жена му. Отдъхнал си, когато я освободили. “Правена е проверка и ревизия на една от фирмите, но констатациите не могат да бъдат огласени”, заяви говорителят на НАП Росен Бъчваров. Специалисти обясняват, че държавата няма как да прибере 260 000 лева от Веска. В момента жената и вторият ѝ мъж се грижат за 5 свои рожби - три момчета и две момичета. Най-малкият е Мариян, който се роди на 8 март на площада в Баня. Другите деца са на възраст от две години и половина до шест. Живеят мизерно под наем в кирпичена къща в Баня, за която плащат 100 лева наем. Толкова детски добавки получава Лучева. Цялата издръжка е поета от Димитър. Двамата се срещнали през 2010 г. Той отглеждал крави, а Веска купувала от него мляко за децата си. Започнал да ѝ помага, накрая се събрали. 33-годишният мъж, който е от ромски произход, работи като строител. В Баня казват, че бил майстор, затова не му липсвали поръчки. “Колкото и да се трудя, все пак Вече си прибрахме от болницата малкия Мариян. За него трябва да се купуват памперси и сухо мляко, защото Веска няма достатъчно кърма. Налага се да ремонтираме още една стая за бебето, тъй като в момента всички сме в една”, посочва Димитър. Семейството има външна тоалетна и баня без бойлер. Къпят се, като топлят вода с газова горелка. Димитър е категоричен, че Веска трябва да се изчисти от фирмите, за да ѝ дават помощи за отопление и всичко, каквото се полага на една бедна майка. като свидетел”, разсъждава Веска. Проверка в съда няма как да се направи, тъй като ѝ е известно само малкото име на пловдивчанина, който я завел при нотариус да подписва документи. Не е ясно и каква е била ролята му в схемата. Социални работници посъветвали двойката да търси адвокат, за да отърве Веска от дружествата, но уточнили, че ще струва крупна сума. А семейството едвам се прехранва. “Заеха се да ми търсят юрист, но нищо не стана”, отчаяна е Веска. Съпругът ѝ твърди, че събрал 400 лева, но и това не му помогнало да открие адвокат, който да свърши тази работа. “Хора ни казват, че данъчните погасявали борчове, когато не могат да ги приберат и мине много време”, надяват се Веска и мъжът ѝ. От НАП потвърдиха, че има давностен период от 5 или 10 г. в зависимост от задължението.", "date": "2018.03.14", "title": "Веска с 12-те деца и 3-те фирми с неплатени данъци: Аз мениджър? Не съм чувала такава дума"}
{"url": "https://www.24chasa.bg/novini/article/6762116", "text": "Двама французи са на съд по обвинение, че са откраднали онлайн самоличността на Еманюел Макрон миналата година, когато той се явяваше на избори за президент, предаде Асошиейтед прес, цитирана от БТА. Необичайното дело е породено от жалба, която Макрон е внесъл няколко дни преди да спечели президентските избори през май м.г. Главният обвиняем е 38-годишният редактор на книги и консервативен десен активист Жан-Пол Монжен. Според обвинението той е използвал адрес в Gmail, представен като принадлежащ на Макрон, и е изпратил дълго политическо електронно писмо, озаглавено \"10 добри причини да не гласувате за мен\" и подписано \"Еманюел\". Другият обвиняем е познат на Монжен, който му помогнал да създаде електронния адрес и да изпрати текста на около 100 души точно преди първия тур на президентските избори. Оттам имейлът е бил препратен на други хора, включително журналисти и участници в предизборния екип на Макрон. Монжен признава, че е написал това електронно писмо и е използвал адреса в Gmail, но отрича да е искал да се представя за Макрон. Той може да бъде осъден на една година затвор и глоба от 15 000 евро, ако бъде признат за виновен, че се е представял за друг човек \"с цел накърняване на честта или репутацията му\". Адвокатът на Монжен Анри дьо Борегар заяви, че имейлът на клиента му, предвид съдържанието и заглавието му, очевидно не е можело да бъде объркан с нещо написано от истинския Еманюел Макрон. \"За всички разумни и добросъвестни читатели това очевидно е бил сатиричен и ироничен политически позив\", заяви адвокатът. \"Ставащото е смехотворно, но и тревожно за гражданските свободи и политическия дебат\", добави той. По молба на Макрон френският парламент подготвя закон за борба с фалшивите новини, който ще се обсъди в пленарна зала през пролетта. Целта му е да позволи на съдилищата да премахват фалшиви новини, които се разпространяват в предизборни периоди, отбелязва АП.", "date": "2018.03.14", "title": "Съдят французи за кражба на онлайн самоличността на Макрон"}
{"url": "https://www.24chasa.bg/novini/article/6762136", "text": "Белгийски монаси от абатството \"Св. Сикст\" се възмутиха от продажната цена, на която е пусната произведената от тях бира, съобщава в. \"Гардиън\", цитиран от БТА. Монасите-траписти считали, че деветте евро, които искали холандските супермаркети от веригата \"Ян Линдерс\", противоречали на етичните норми. По правило продаваната в абатството бира се предлага в кашони от 24 бутилки на цена от 35 до 44 евро. Проста сметка показва, че холандците искат за бутилката 5 пъти по-висока цена от тази в Белгия. На посетителите на обителта в белгийския Вествлетерен е позволено да закупуват само два кашона от монашеската бира в период от 60 дни. От супермаркетите се оправдаха, че между производителите и магазините съществувала дълга верига от посредници, които надували цената на специалното пиво. Въпреки високата цена, търсенето на абатската бира било много голямо в Холандия. Супермаркетите разпродали наличните в тях 300 кашона само за броени часове, отбелязва вестникът.", "date": "2018.03.14", "title": "Белгийски монаси се  възмутиха от цената \nна тяхната бира в супермаркетите"}
{"url": "https://www.24chasa.bg/novini/article/6762143", "text": "Дни преди четвъртата годишнина от анексирането на Крим от Русия руският президент Владимир Путин приветства \"възстановяването на историческата справедливост\" и определи събитието като \"пример за истинска демокрация\", предаде Франс прес, цитирана от БТА. \"Със своето решение вие възстановихте историческата справедливост, нарушена през съветската епоха\", заяви Путин в реч пред свои привърженици, събрали се в кримския град Севастопол за концерт в негова подкрепа. По съветско време Крим е отнет административно от Русия и дадена на Украйна, отбелязва АФП. Руските президентски избори ще се състоят в неделя - деня, когато Русия ще отбележи четвъртата годишнина от анексирането на Крим, одобрено през март 2014 г. от преобладаващото рускоезично население на украинския полуостров на референдум, който международната общност не призна. \"С решението си вие показахте на целия свят какво е истинска, а не фалшива демокрация, дойдохте на референдума, взехте решението си и гласувахте за своето бъдеще и това на децата си\", отбеляза Путин. Предстои да се направи още много за развитието на Крим и Севастопол, каза президентът, говорейки за пристанищния град където е базиран руският Черноморски флот. Ние обаче ще го направим, ще направим абсолютно всичко, защото когато сме единни, сме голяма сила, способна да решава и най-трудните проблеми, увери Путин. Осъдено от Киев и Запада, но приветствано от повечето руснаци, анексирането на Крим стана причина за налагане на Русия на тежки американски и европейски санкции. Путин вече отхвърли всякакви изгледи за връщане на Кримския полуостров на Украйна. Той направи това във филм на телевизия \"Русия 1\", излъчен в неделя от руските социални мрежи Вконтакте и Однокласники.", "date": "2018.03.14", "title": "В Крим Путин приветства \"възстановената историческа справедливост\""}
{"url": "https://www.24chasa.bg/novini/article/6761835", "text": "Пожар в цех 130 на завод 3 в оръжейната фирма \"Арсенал\" в Казанлък отне живота на работник, друг обгоря тежко. Инцидентът стана днес към 10,20 часа в завода за барут на фирмата, където заради естеството на работата често възникват трудови злополуки. Преди 2 години, на 25 април, там загинаха други двама мъже. Загиналият Цеко В., на 26 години, остава сираче - дъщеричка на една годинка. Семейството му било от казанлъшкото село Шаново, но живеело на квартира в Казанлък. Обгорелият работник Красимир Ж. е на 46 години. Състоянието му е тежко - с около 80 процента изгаряния, включително и по лицето, с опасност за живота той е настанен в Университетската болница в Стара Загора. Появилата се информация за трети пострадал при инцидента бе катерорично опровергана. Има обаче материални щети в цеха, съобщиха от оръжейната фирма. Замервания показаха, че въздухът около \"Арсенал\" не е замърсен, няма обгазяване и опасност за останалите работници и за населението на Казанлък. Барутът се възпламенил при изработката на смес за димни гранати, което става в специално помещение - миксер, което представлява бронирана кабина, производственият процес се управлява от пулт извън помещението дистанционно. Според инструкцията за безопасност на труда в помещението при миксера не е трябвало да има хора, затова изпълнителният директор на \"Арсенал\" Николай Ибушев смята, че пострадалите са нарушили грубо инструкцията за безопасност на труда. Какво точно се е случило с миксера, за да пламне сместа в него, ще се изяснява тепърва. Близък на загиналия Цеко, който бе отвън на улицата пред \"Арсенал\", предположи, че за да е бил там, на работника му е било наредено така. \"Но нали сме цигани, все ще ни изкарат виновни\", коментира той. От КНСБ казаха, че детето на загиналия ще получава стипендия от благотворителния им фонд, докато завърши средното си образование. Почерненото семейство ще вземе 1000 лева еднократна помощ от синдиката. Експерти отново припомниха, че при работа с барут веществото може да се запали, но не избухва, затова в тези случаи било неправилно да се говори за взрив.", "date": "2018.03.14", "title": "Пожар в \"Арсенал\" уби работник, друг обгоря (Обзор)"}
{"url": "https://www.24chasa.bg/novini/article/6762145", "text": "Ангела Меркел бе избрана за четвърти път за канцлерка на Германия в сряда сутринта. Бундестагът се събра на извънредно заседание, на което да гласува кандидатурата ѝ. 709 депутати бяха в залата. От тях гласуваха 692-ма, 4 гласа са невалидни, 364 са гласували с “да”, 315 с “не”, 9 са се въздържали. С това Меркел получи още на първия тур необходимото ѝ мнозинство от 355 гласа и бе обявена за канцлерка. Председателят на Бундестага Волфганг Шойбле попита Меркел дали приема избора и тя отговори: “Да, приемам.” За първи път на избор на съпругата си в Бундестага присъства и мъжът на Меркел – професор Йоахим Зауер. До него камерите показаха и един от двамата му снове – Даниел. След избора Меркел и новото правителство бяха приети от президента Щайнмайер, а по-късно положиха клетви в Бундестага. С това след 171 дни на преговори и несигурност политическата криза в Германия приключи и страната отново има работещо правителство. За първи път в историята на новата република съставянето на кабинет отнема толкова време. Това правителство е стабилно и ще издържи целия мандат от 4 години, заяви новият министър на икономиката Петер Алтмайер. “Обзалагам се на една бира за това.”  Коментари предизвика твърде ниският брой гласували за Меркел от социалдемократите, както и фактът, че дяснопопулистката “Алтернатива за Германия” става най-голямата опозиционна партия в Бундестага. Това означава, че депутатите ѝ ще имат право на първи отговор след всяка реч на Меркел. Това – от септември досега депутатите от “Алтернатива за Германия” си позволиха някои почти хулигански прояви от трибуната, а зелените ги обвиниха, че не се свенят да използват националсоциалистически лозунги.  В една от най-слушаните речи на депутат от Бундестага бившият лидер на зелените Джем Йоздемир ги нарече расисти. Депутатът от ХДС Армин Шустер пък предупреди: “Тази истерия няма да я издържим 4 години. Да не правим от “Алтернатива за Германия” герои, ако погледнете по-детайлно всичките им проектозакони и оспорвания, ще видите, че те са незначителни и дори юридически погрешни. – 709 депутати влязоха в него. Валят критики и към новата голяма коалиция, че има твърде раздут щат, излишно много държавни секретари и проекти за милиарди евро, които трябва да покрие бюджетът.", "date": "2018.03.14", "title": "Меркел канцлерка за четвърти път, 315 против (Обзор)"}
{"url": "https://www.24chasa.bg/novini/article/6761965", "text": "Абитуриенти от 100 училища отиват с тениска на бала, за да подпомогнат висшето образование на свои връстници в неравностойно положение. Благотворителната кампания “С тениска на бала” се организира за 5-а поредна година от “Мото-Пфое” с помощта на столичната организация на БЧК. “Инициативата е от повече от 5 години, като отначало се събираха средства за бала на абитуриенти сираци, но в последните години се преориентира към образованието”, каза единият от тримата директори на “Мото-Пфое” Димо Николов. Благотворителната кампания започва още през 1997 г. До момента са се включили над 5400 души в нея. “Събраните дарения са над 305 хил. лв., включили са се 100 училища и са раздадени 141 стипендии. Тази година към кампанията се включват още 17 училища от София, Сандански, Пещера, Нова Загора, Берковица, Крумовград и др.”, каза Атанас Фурнаджиев - другият директор на автомобилната компания. Предимно даренията са от абитуриенти, но всеки може да даде минимум 20 лв., срещу които получава бяла мъжка тениска с вратовръзка или черна женска с щамповано колие. Всеки абитуриент сирак може да кандидатства за стипендия от 2000 лв., като за целта трябва да се е записал в български ВУЗ. От миналата година кампанията е подпомогнала и 36 студенти с отличен успех. Тази година “С тениска на бала” е подкрепена от онлайн актьорите Илиян Илиев, Михаела Павлова, Мино Караджов и Михаела Велкова от интернет сериалите “Не така, брат” и “Следвай ме”.", "date": "2018.03.14", "title": "За 5-а поредна година абитуриенти отиват с тениска на бала, за да могат сираци да учат"}
{"url": "https://www.24chasa.bg/novini/article/6762126", "text": "България е на стотната позиция от 156 страни в годишния Доклад на ООН за щастието по света, съобщи Ройтерс. Страната ни се изкачва с 5 места, след като миналата година заемаше 105-а позиция. Въпреки незавидното място изследването показва, че сме сред държавите с най-голямо повишение на индекса на щастие в последните години. Пред България е Камерун (99), а зад нас Непал (101). Всичките ни съседи са по-щастливи от нас - Македония е 89-а, Турция - 74-а, Сърбия- 78-а. Гърция - 79-а, а Румъния 52-а. Иначе Финландия е най-щастливата страна в света. Тя се изкачи на върха от пето място миналата година, като измести Норвегия от топпозицията, която остава втора. В първите 10 влизат Дания, Исландия, Швейцария, Холандия, Канада, Нова Зеландия, Швеция и Австралия. САЩ са 18-ти, падайки от 14-то място, което заемаха през 2017 г. Най-нещастната държава е Бурунди. Класирането се прави пo фактори като брутен вътрешен продукт на глава от населението, социална подкрепа, продължителност на здравословния живот, социална свобода, щедрост и липса на корупция. ", "date": "2018.03.14", "title": "България №100 по щастие"}
{"url": "https://www.24chasa.bg/novini/article/6761998", "text": "Полският президент Анджей Дуда разкритикува членството на страната си в ЕС, сравнявайки го с някои аспекти от периода на поделбите на Полша между Русия, Австрия и Прусия, продължил 123 години, от 1795 до 1918 г., предаде Франс прес, цитирана от БТА. Дуда изрази недоволство от ситуация, в която по думите му \"някъде далеч оттук, в далечни столици се решават делата ни и всъщност работим в чужда полза\". Дуда е член на консервативната партия \"Право и справедливост\", която управлява Полша от изборната си победа през октомври 2015 г. Отношенията на Варшава с ЕС оттогава са обтегнати, най-вече заради спорни реформи на съдебната система. Заради тях Брюксел задейства срещу Полша неизползвана досега процедура, която може да доведе до санкции, включително лишаване на Полша от правото й на глас в заседанията на Европейския съвет. \"Днес имаме една суверенна и независима Полша, която според мен ще бъде държава, където се живее все по-добре и по-добре. Говорете за това на децата си. Защото често пъти хората ни питат: за какво ни е Полша? ЕС е най-важен\", заяви Дуда в реч по повод 100-годишнината от възстановяването на независимостта на Полша. \"Нека всички тези хора си спомнят за 123-те години на поделби. Тогава също е имало хора, които са казвали: може би така е по-добре, няма да има повече караници, размирици, въстания, войни, авантюри, конфедерации, най-после ще имаме мир\", каза Дуда. После тези хора \"бързо разбраха, че войните продължават, че авантюрите продължават, но вече нямаме никакво влияние, вече не решаваме сами, а някъде далеч оттук, в далечни столици се решават делата ни, вземат се парите, които сме спечелили с труда си и всъщност работим в чужда полза\", заяви полският президент. Полша е член на ЕС от 2004 г. Тя е най-голям получател на средства от европейските фондове с около 10 милиарда нето на година след приспадане на вноската й в бюджета на ЕС, отбелязва АФП. Полша подкрепя действията на Великобритания по случая с бившия полковник от руското военно разузнаване ГРУ Сергей Скрипал, който бе отровен в Англия с нервнопаралитичен газ, заяви Дуда, цитиран от ТАСС. \"От името на поляците и на властите на Полша искам да изразя солидарност с действията на правителството на Тереза Мей. Използването на химическо оръжие на територията на наш стратегически съюзник не може да остане без отговор. Ние тясно ще си сътрудничим с Великобритания по този въпрос в Съвета за сигурност на ООН, НАТО, ЕС и Организацията за забрана на химическите оръжия\", добави той.", "date": "2018.03.14", "title": "Полският президент сравни членството в ЕС с поделбите на страната"}
{"url": "https://www.24chasa.bg/novini/article/6762009", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по автомагистрала „Струма“ и главен път Е-79, както и по пътя от и за Банско. Пътните настилки в областта са мокри и хлъзгави. Билборд е паднал на главен път Е-79, в района на Симитли, но инцидентът не е довел до нарушение на движението и съоръжението е било възстановено.", "date": "2018.03.14", "title": "Повишена опасност от падащи камъни има в Кресненското дефиле"}
{"url": "https://www.24chasa.bg/novini/article/6762031", "text": "Гръцки съд отхвърли турска молба за екстрадиция на млада жена, която е сред деветима предполагаеми членове на лявоекстремистка организация, арестувани в Атина преди официално посещение на президента на Турция в края на миналата година, предаде Асошиейтед прес, цитирана от БТА.  Тричленен съдебен състав постанови днес, че 21-годишната Халаз Сечер рискува да бъде съдена за неща извън тези, за които Анкара е поискала да бъде екстрадирана, и че животът й може да бъде в опасност, ако бъде върната в Турция. Съдиите постановиха също, че някои престъпления, за които е издирвана тя, като участие в протести и изработване на плакати, не представляват престъпления. Деветимата бяха арестувани през декември за предполагаеми връзки с Революционната партия и фронт за народно освобождение (ДХКП-С), смятана за терористична организация от Турция, САЩ и Европейския съюз.", "date": "2018.03.14", "title": "Гръцки съд отхвърли турска молба за екстрадиция"}
{"url": "https://www.24chasa.bg/novini/article/6762029", "text": "Македонският парламент гласува с 64 гласа \"за\" закона за употреба на езиците, с който албанският става втори официален език в Македония, съобщиха местните медии, цитирани от БТА. Председателят на парламента Талат Джафери подложи закона на гласуване, без дебати по поправките, внесени от ВМРО-ДПМНЕ. Гласуването протече в бурна и напрегната атмосфера, в която само благодарение на охраната на парламента бе избегнат физически сблъсък между депутата от ВМРО-ДПМНЕ и бивш премиер Никола Груевски и председателя на събранието Талат Джафери. Груевски и парламентарната група на ВМРО-ДПМНЕ, според които законът е неконституционен, обкръжиха масата на Джафери, когато той обяви гласуване на закона. Груевски се приближи към Джафери и изключи микрофона му, а когато председателят на Събранието се опита да напусне залата, препречи пътя му и вдигна ръка срещу него. След намеса на парламентарната охрана Джафери бе изведен от залата, съобщи македонската Нова ТВ.", "date": "2018.03.14", "title": "Македонският парламент гласува албанският език да стане втори официален"}
{"url": "https://www.24chasa.bg/novini/article/6762037", "text": "Стивън Хокинг, за разлика от много теоретици и физици, които боравят със сложни формули в последните 20 години се занимава с популяризация на науката. Той казва – на нашите внуци квантовата механика трябва да им е като А, Б, да не се боят от тази наука. Това заяви в предаването „Лице в лице” по  астрофизикът проф. Лъчезар Филипов. „Стивън се занимаваше с астрофизика, с теория на черните дупки, с космология, но последните години именно тези му занимания с началото на света, с края на звездите, му даде една сила във философията. Той говореше за бъдещето на човечеството. Неговата тенденция е, че ние трябва да гледаме натам – да напуснем земята, тъй като в момента Земята е обречена. Ако продължаваме така да живеем, ние ще съсипем екологията, ще съсипем Земята. Затова трябва да мислим за нашето преселение на други планети и най-удобната за момента е Марс, тъй като там е имало вода, имало е нормална атмосфера и можем с неголеми усилия да възстановим тези условия”, каза проф. Филипов. Той добави още, че Хокинг е алармирал и за развитието на изкуствен интелект и счита, че това може да навреди на човечеството. Хокинг е предупредил по отношение на връзките ни с извънземните – да не гугукаме много, защото те могат да разберат за нас и да ни атакуват.", "date": "2018.03.14", "title": "Лъчезар Филипов: Хокинг алармира, че изкуственият интелект може да ни навреди"}
{"url": "https://www.24chasa.bg/novini/article/6762049", "text": "Няма замърсяване на въздуха след инцидента в \"Арсенал\" АД, съобщиха от пресцентъра на РИОСВ в града. При поредния тежък инцидент в завод \"Арсенал\" в Казанлък един работник загина, а друг е тежко ранен с изгаряния. Най-вероятната причина е човешка грешка. Разследването се води от прокуратурата в Стара Загора.  Замерванията, направени днес по обед, са установили че няма завишения на измерените 26 показателя за качеството на атмосферния въздух в град Казанлък. Резултатите са получени от извънредното измерване с преносима апаратура за аварийни ситуации на Регионална лаборатория - Стара Загора към ИАОС. Измерването е направено в три точки извън площадката на \"Арсенал\" АД към най-близката жилищна зона. Полицията разследва причината за инцидента. Назначена е проверка и от Инспекцията по труда. От КНСБ ще отпуснат еднократна помощ от 1000 лева на семейството на загиналия работник, а детето му ще получава стипендия всеки месец до завършване на училище. Семейството на другия пострадал също ще получи подкрепа.", "date": "2018.03.14", "title": "Няма замърсяване на въздуха след инцидента в \"Арсенал\""}
{"url": "https://www.24chasa.bg/novini/article/6761940", "text": "Нова сюжетна линия в скандала, разтърсил малкия коалиционен партньор, внесе лидерът на \"Атака\" и шеф на парламентарната група на \"Обединени патриоти\" Волен Сидеров. Двамата с Валери Симеонов се нападнаха миналата седмица остро през медиите заради коментара на вицепремиера по адрес на руския патриарx Кирил. Той го нарече второразрядно ченге от КГБ, а Сидеров даде ултиматум на съпредседателя на коалицията да се извини. Сега водачът на \"Атака\" атакува третата формация в коалицията - ВМРО, която досега чрез лидера си Красимир Каракачанов опитваше да е балансьор и помирител. \"По повод изявлението на Ангел Джамбазки пред БНР, свързано с руския патриарх Кирил, партия АТАКА има следната позиция: Евродепутатът Ангел Джамбазки, избран с гласовете на Бареков и \"България без цензура\" и който подкрепи Истанбулската конвенция с гласуването си \"въздържал се\" в ЕП, се опитва да бъде коментатор-всичколог\", написа във вторник Сидеров във Фейсбук. От името на партията си той съветва настоятелно Джамбазки \"да помисли известно време на кого служи и за какво\". \"Държи ли го някой с нещо? Изпълнява ли нечия поръчка? На тези въпроси е длъжен да отговори пред избирателите на Обединените патриоти\", заявява още Сидеров. Миналата година при приемането на резолюцията за присъединяването на Европейския съюз към конвенцията в Европарламента Джамбазки бил \"въздържал се\", което е стара новина. \"Категорично всяко насилие е недопустимо. Ние сме против насилието над жени и ще бъдем против. Но съвсем очевидно в този документ има джендър идеология. Тези неща трябва да бъдат изяснени и премахнати от този документ. Тогава никой няма да бъде против\", заявил той при последния дебат в Страсбург преди 2 дни, когато ръководството на ЕП призова и останалите държави освен 17-те ратифицирали конвенцията да го направят.  \"На практика г-н Джамбазки е гласувал против Истанбулската конвенция\", обясни пък зам.-шефът на патриотите и депутат от ВМРО Искрен Веселинов пред журналисти в парламента. По думите му Сидеров очевидно е \"реагирал емоционално\", а в поста му се съдържали \"неистини и заблуда\". \"Много скоро ще бъде изчистено напрежението в коалицията\", отсече Веселинов. Предстои нова среща между коалиционните партньори.", "date": "2018.03.14", "title": "Нова сюжетна линия в скандала с патриотите - Волен атакува ВМРО"}
{"url": "https://www.24chasa.bg/novini/article/6761952", "text": "Албанската полиция залови близо до южния град Тепелена 650 килограма марихуана, предаде агенция МИА. При операцията са арестувани двама души, баща и син, а полицията издирва още един заподозрян от същото семейство. Наркотикът бил опакован в торби и подготвен за транспортиране. Полицията смята, че марихуаната е трябвало да бъде откарана по море до Гърция. Същевременно местните медии съобщиха, че в рамките на борбата с наркотиците рано тази сутрин е предприета мащабна полицейска операция в Албания и Италия, в която участват над 200 полицаи. Арестувани са 43 души, 20 от които албанци, за контрабанда на марихуана, кокаин и хашиш с плавателни съдове от Албания към Италия, главно в района на Пулия.", "date": "2018.03.14", "title": "Албанската полиция залови 650 кг марихуана, 2-ма са арестувани"}
{"url": "https://www.24chasa.bg/novini/article/6761960", "text": "Германската канцлерка Ангела Меркел заяви, че ЕС ще излезе с единна позиция по нападението с нервнопаралитично вещество срещу бивш руски агент в Англия, за което британският премиер Тереза Мей държи отговорна Москва, предаде Ройтерс. \"Приемаме много сериозно заключенията на британското правителство. Ще представим обща европейска позиция\" на срещата на лидерите на ЕС следващата седмица, каза Меркел за германската телевизия А Ер Де. \"При все това смятам, че сега не бива да прекъсваме всички контакти. Трябва да продължим да разговаряме с руснаците въпреки всички разногласия\", добави Меркел.", "date": "2018.03.14", "title": "Меркел: ЕС ще даде единен отговор на отравянето на бившия руски агент"}
{"url": "https://www.24chasa.bg/novini/article/6761964", "text": "Единственият и безалтернативен път за урегулирането на проблема на Крим е мирният, заяви посланикът на Украйна в България Микола Балтажи на дискусията \"Четири години от окупацията на Крим: Има ли изход от задънената улица\", организирана в София от Европейския съвет за външна политика и посолството на Украйна, съобщи БТА. Една от стъпките, естествено, е деокупацията, каза Балтажи и посочи международната платформа \"Приятели на деокупацията на Крим\", обединяваща представители на международни организации, известни политици, неправителствени организации, правозащитници, която цели да съдейства на усилията на Украйна по възстановяване на териториалната й цялост. Става въпрос за различни събития и подходи, чрез режима на санкции, чрез обръщане към международни съдилища и арбитражи, чрез информационни кампании. В крайна сметка се надяваме, че Крим ще се върне в Украйна. Дотогава очакваме, че Руската федерация трябва да се научи да говори със съседите си не с езика на спецоперации, а да зачита техния териториален суверенитет и независимостта им, посочи Балтажи пред участниците във форума, благодарейки на българското правителство за позицията по Крим, както и на присъстващи чужди дипломати. Според Рефат Чубаров, председател на меджлиса на кримските татари, Русия превръща Крим в мощен военен плацдарм на южния фланг на НАТО, като най-съвременните ракетни комплекси и самолети на Русия са разположени на полуострова. По думите му Русия изтласква от Крим хора, от които не се нуждае, като на първо място това са кримските татари, променя населението на Крим. Русия влага пари в Крим, но не в икономиката, а във военни съоръжения, каза Чубаров. Той изрази благодарност за санкциите вследствие на анексирането на Крим, които според него добре се усещат от Русия, но по думите му не са достатъчни, за да бъде принудена тя да се върне в рамките на международното право. Трябва да се обединят усилията, за да се увеличат тези санкции, смята Чубаров. В отговор на въпрос татарският лидер каза, че ще бойкотират предстоящите президентски избори в Крим. Меджлисът на татарския народ призова не само кримските татари, а всички живеещи в Крим, да се бойкотират изборите, каза Чубаров. Инвазията и окупацията на Крим доведе до консолидиране на украинската нация, посочи директорът на Института за регионални и международни изследвания Огнян Минчев. В резултат от окупацията драстично бяха влошени отношенията между Изтока и Запада, стандартът на живот на руските граждани беше влошен съществено в резултат на контрасанкциите, отбеляза Минчев. Драматичното нарастване на процеса на милитаризация на Черно море, остро геополитическо съперничество, което е рисково, пряк и дългосрочно опасен прецедент в резултат на окупирането на Крим и милитаризацията на полуострова, посочи още политологът. Според него, ако се поставят \"на кантара\" тези последствия от едната страна, а от другата, че Руската федерация се завърна като внушителен регионален фактор в Черно море, тези нови геополитически придобивки на Русия олекват много сериозно. Категорично съм \"за\" да поддържаме добри отношения с Русия, но не сме ли заинтересовани също от непрекъснато подобряващи се отношения с Украйна, коментира още Минчев. Кримският проблем за мен е лесен от гледна точа на международнота право - става дума за нарушаване на базови негови принципи, коментира програмният директор на Центъра за либерални стратегии Даниел Смилов. Според него Косово не е удачен пример за сравнение с Крим, защото Косово се ползва с много по-широка подкрепа, а и казусите са доста различни. Слаб е и паралелът с Каталуния, защото Испания решава по мирен път проблема в самата себе си, коментира Смилов, който добави, че когато има правонарушение, трябва да има някакъв вид реакция и санкция. Подобна теза застъпи и Валери Симеонов, който присъства на дискусията. Когато има акт на агресия, на нарушаване на международното право, съответно демократичните държави трябва да са единни, а не да се водят от собствените си икономически двустранни отношения - в случая с Русия. В тази посока трябва да се работи, добави Симеонов. Ако такива действия останат без последствия, тежко и горко на всички ни, един път ще бъде Украйна, втори път може да е друга държава, трети път на друго място може да се повтори такъв опит, и от тази крехка стабилност на Европа и на света нищо няма да остане, коментира Валери Симеонов, който подчерта, че не говори като вицепремиер, а като председател на НФСБ и политик. Имаме много бързо сближаване с проблемите на българската общност в Украйна, опити да им съдействаме и помагаме, мисля, че успяваме. Имахме няколко посещения, не само от страна на изпълнителната власт, много положителни стъпки има от страна на вицепрезидента Илияна Йотова, за което я приветствам, коментира пред журналисти Валери Симеонов.", "date": "2018.03.14", "title": "Посланик Микола Балтажи: Надяваме\nсе, че Крим ще се върне в Украйна"}
{"url": "https://www.24chasa.bg/novini/article/6761966", "text": "Един от създателите на нервнопаралитичното вещество, с което беше отровен бившият руски шпионин Сергей Скрипал - руският химик Вил Мирзаянов, обяви, че само Русия може да стои зад атаката, предаде  83-годишният Мирзаянов е помогнал за създаването на \"Новичок\". Той живее от повече от 20 години в Принстън, щата Ню Джърси. Според него няма как атаката да е станала без участието на руското правителство, тъй като Русия държи под строг контрол своите запаси от веществото \"Новичок\". Бившият шпионин Сергей Скрипал и дъщеря му Юлия са в критично състояние в болница, след като бяха отровени с нервнопаралитичното вещество в британския град Солсбъри. Британският премиер Тереза Мей обвини Русия за атаката. Тя обяви, че в тази връзка Лондон гони 23-ма руски дипломати и се отменят всички контакти с Русия на високо ниво. Москва отрече обвиненията. \"Фактът, че Кремъл, подобно на всички престъпници, непрекъснато отрича, не означава нищо\", каза Мирзаянов, цитиран от Ройтерс. Мирзаянов заяви, че години наред е изпробвал и подобрявал \"Новичок\" - название, което било дадено на група химически оръжия, създадени тайно в края на Студената война. Това оръжие е над десет пъти по-мощно от по- известния Ви Екс (VX), друг нервнопаралитичен агент.", "date": "2018.03.14", "title": "Един от създателите на 'Новичок': Само Русия може да стои зад отравянето на шпионина"}
{"url": "https://www.24chasa.bg/novini/article/6761971", "text": "І. МЕТЕОРОЛОГИЧНА ОБСТАНОВКА: Температурите са в интервала от + 2° до + 20°. Времето над страната е предимно облачно. Слаб до умерен е вятърът в областите Бургас, Варна, Видин, Кърджали, Плевен, Разград, Русе, Силистра, Смолян, София и Търговище. Дъжд вали на места в областите Благоевград, Кърджали, Пазарджик и София. Сняг вали в района на Картела /обл. Пазарджик/. Пътните настилки са предимно сухи, а по усойните и планински райони – частично мокри и обработени. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.: АМ „Хемус“: Област София: движението по АМ \"Хемус\" в тунел \"Ечемишка\" посока София е ограничено поради обследване на конструкцията в светлата част на денонощието. Движението се извършва двупосочно в дясната тръба /посока Варна/. Срок до 15.03.2018 г. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: Област София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 04.04.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - забранен за МПС над 12 т; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Котленски“ - забранен за МПС над 12 т; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). От км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г. Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2019 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.; Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. ОПУ-Варна: Временно са въведени следните ограничения за движение на МПС: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г. Обходен маршрут : път II-14 Видин – Кула - път III-121 Кула – Бойница и обратно. Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Път ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 00:00ч. на 15.03.2018 г. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: Път II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г. ОПУ-Смолян: Временно са въведени следните ограничения за движение на МПС: Път II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г. Обходен маршрут: Смолян – Чокманово – Смилян – Рудозем – Средногорци и обратно. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-866: Движението по път III-866 Девин – Михалково при км 53+000 се осъществява в една лента поради срутване на скална маса на пътното платно. Участъткът е сигнализиран с пътни знаци. Срок до 15.03.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път II-48: Ограничено е движението за МПС над 12 т по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г. Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. Път III-4082: Движението по път III-4082 Свободица – Банковец от км 6+485 до км 9+700 е ограничено за всички МПС поради пропадане на водосток. Обходен маршрут: с.Свободица - с.М.Черковна - с.Халваджийско - с.Дъбравица - с.Банковец. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез. Срок до 20.12.2018 г. Обходен маршрут: гр. Любимец – с. Сива река – с. Малко градище – гр. Ивайловград. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.14", "title": "Вижте актуалната пътна обстановка в страната"}
{"url": "https://www.24chasa.bg/novini/article/6761972", "text": "Българските власти са избрали руската РСК „МиГ” за ремонта и модернизацията на 15-те си изтребителя МиГ-29 до 2022 г., предаде Ройтерс, като се позова на документи от Министерството на отбраната. Сделката е на стойност 81,3 млн. лева, предаде  Агенцията отбелязва, че нашата страна е член на ЕС и НАТО, но от ведомството на Красимир Каракачанов са преценили, че само руснаците могат да се грижат за доставените в края на 80-те бойни самолети. Затова и не са били поканени други кандидати. Договорът с РСК „МиГ” се забави заради обжалване в съда от страна на украинската „Украинмаш”, но КЗК на 6 март е излязла с позиция, че няма нарушения. В материала се посочва, че процедурата за закупуване на 8 нови изтребителя от натовска държава е претърпяла провал и се очаква да започне практически отначало по-късно през годината. Отбелязва се също, че и други членки на Алианса имат на въоръжение съветска техника (напр. две трети от ВВС на Полша), но политиката на НАТО е източноевропейските държави да бъдат насърчавани да развиват и купуват оборудване западно производство, което да е съвместимо със системите от съветския период. Дълги години се смяташе, че ще бъде взето политическо решение нашите ВВС да преминат на американски Ф-16 втора или трета ръка. Изненадващо, в края на мандата на служебното правителство на Огнян Герджиков обаче излезе експертен анализ в полза на чисто новите шведски \"Грипен\". След връщането на власт на ГЕРБ те стопираха процедурата, появиха се обвинения към президента Румен Радев, че е лобирал за конкретен участник в конкурса и така се стигна до поредния многомилионен транш към руския военнопромишлен комплекс.", "date": "2018.03.14", "title": "Ройтерс: Русия ще модернизира българските МиГ-29"}
{"url": "https://www.24chasa.bg/novini/article/6761981", "text": "Поради поройните дъждове и топенето на снега нивото на реките в района на Пирот се повиши, а река Нишава преля от коритото си на няколко места, предаде Танюг, цитирана от БТА.  Ситуацията е под постоянно наблюдение и местното население не е застрашено, съобщи Градският щаб за извънредните ситуации в Пирот. Река Сушица, която протича през село Крупац край Пирот, е преляла на едно място и заплашва две домакинства. Затова екипи на Щаба са изпратили два камиона с чакъл на мястото и е изграден насип, който да защити гражданите и имуществото им.", "date": "2018.03.14", "title": "Повишение на нивата на реките в района на Пирот"}
{"url": "https://www.24chasa.bg/novini/article/6762053", "text": "Двайсет и осем нови системи за контрол на скоростта работят от 12 март по пътищата на страната, съобщиха от пресцентъра на МВР. Устройствата разполагат със собствени батерии, които издържат по минимум 5 часа в режим на запис и работят самостоятелно. Те могат да установяват по няколко нарушения, извършвани от различни автомобили, едновременно.  Функционалността им позволяват да следят за нарушения на скоростта в двете посоки на движение. Работата с новата система е напълно автоматизирана. Полицейските служители единствено избират мястото за контрол на скоростта, разполагат устройството и му задават настройките - разстояние на снимане и допустимата за участъка скорост. След това системата извършва всичко останало напълно автоматично, без никакво участие на служител.  След приключване на работа, данните се предават автоматично в Централната база данни на МВР. Това става по два начина - единият е при наличие на 3G или 4G свързаност, тогава информацията се предава дистанционно, а при втория паметта на устройствата се свърза директно с вътрешната мрежа на МВР.", "date": "2018.03.14", "title": "28 нови системи за контрол на скоростта работят по пътищата на страната"}
{"url": "https://www.24chasa.bg/novini/article/6762055", "text": "Искаме да има еврофондове, които да са насочени към по-слаборазвитите региони не само в рамките на ЕС, но и вътре в държавата, каза пред   председателят на Комисията по бюджет и финанси в парламента Менда Стоянова. Тя обясни, че кохезизонната политика е основната политика на ЕС и тя трябва да продължи, дори след излизането на Великобритания. \"Около 12 -13 млрд. евро ще се намали вноската с излизането на Великобритания. Нейното компенсиране може да стане по няколко начина - или чрез увеличение на вноската от другите страни членки, или чрез допълнителни приходи, или чрез намаление на разходите. Ние твърдо смятаме, че ако ЕС иска да съществува и да води политика за стабилизация, за това да бъде водещ в света, трябва да продължи с кохезионната си политика. А селскостопанската е част от нея\", каза Стоянова.  Благодарения на тази политика имаме сериозни инвестиции в инфраструктурата, поясни още Стоянова.", "date": "2018.03.14", "title": "Менда Стоянова: ЕС трябва да продължи с кохезионната си политика"}
{"url": "https://www.24chasa.bg/novini/article/6762079", "text": "Бюджетът за отбрана трябва да достигне 2% от БВП до 2024 г. Това предвижда Стратегията за национална сигурност, приета днес от парламента, предаде БТА. Новите политики, включени в документа, са киберсигурността, управлението при кризи и защита на националните архиви. Основният спор по време на разискванията беше дали да бъде демилитаризиран Черноморският район. Това предложение на БСП беше отхвърлено. Вътрешният министър Валентин Радев коментира, че Стратегията е внесена след Консултативния съвет по национална сигурност при президента и по нея е постигнато съгласие. От БСП се въздържаха при гласуването, всички останали групи подкрепиха актуализираната стратегия, която е с времеви хоризонт до 2025 година.", "date": "2018.03.14", "title": "Бюджетът за отбрана трябва да достигне 2% от БВП до 2024 г."}
{"url": "https://www.24chasa.bg/novini/article/6762080", "text": "Британското правителство направи избор в полза на конфронтация с Русия, като отказа да задейства установените международни формати по случая с бившия полковник от ГРУ (военното разузнаване) Сергей Скрипал, заяви руското външно министерство, цитирано от ТАСС, в комюнике на сайта си. \"Вместо да извърши собствено разследване, да задейства установените международни формати и инструменти, включително в рамките на Организацията за забрана на химическите оръжия (ОЗХО), за което бяхме готови, британското правителство направи избор в полза на конфронтацията с Русия\", се казва в комюникето. Изявлението на британския премиер Тереза Мей за наказателни мерки срещу Русия под фалшивия предлог за някаква съпричастност към отравянето на Скрипал и дъщеря му е безпрецедентно груба провокация, която подрива основите на диалога между нашите страни, посочи външното министерство. Москва смята да недопустими враждебните мерки на Лондон, в това число експулсирането на 23-ма руски дипломати, заяви ведомството. Разбира се, нашите ответни мерки няма да закъснеят, предупреди то. След като Тереза Мей обяви пред британския парламент, че оттегля поканата си към руския външен министър Сергей Лавров да посети Великобритания, руското външно министерство каза, че Лавров не е приемал покана за такова посещение, отбелязва Ройтерс. \"Мей \"оттеглила\" поканата към Лавров да посети Великобритания. Само че той не я е приемал\", написа говорителката на министерството Мария Захарова на официалната си страница във Фейсбук.", "date": "2018.03.14", "title": "Руското външно министерство: Лондон избра конфронтацията, ще има ответни мерки"}
{"url": "https://www.24chasa.bg/novini/article/6761951", "text": "В период от пет-шест години ще има нужда от подмяна на част от съществуващите над 600 училищни автобуса, каза в отговор на актуален въпрос дали ще има подмяна на стари и амортизирани училищни автобуси министърът на образованието и науката Красимир Вълчев на заседанието на парламентарната образователна комисия, предаде БТА. Вълчев припомни, че за купуване на нови училищни автобуси през 2016 г. са били отпуснати от държавния бюджет 25 милиона лева, през 2017 г. 12 милиона лева са използвани за нови автобуси за училищата, като за първи път през 2005-2006 г. са били купени близо 600 училищни автобуса. В последните години сме предоставили на училищата над 150 нови автобуса, като част от тях са за училища, в които е нямало автобуси, а с другите са подменени стари автобуси, съобщи министър Вълчев. Той отбеляза, че средищните училища в страната са много, но на места транспортът на учениците се осъществява от външен доставчик. В страната има близо 800 средищни училища, в които се обучават деца от други населени места, както и още над 100 приемащи училища, като в тях учат до десет ученици от други населени места, но това не са защитени училища. Има и средищни детски градини, като възможността децата да пътуват е част от правото им до достъп до образование, заяви министър Вълчев. Той обясни, че по нормативната уредба три са възможностите за осигуряване на транспорт на тези деца и ученици. Първият вариант е чрез регулярен междуселищен транспорт, вторият - чрез сключване на договори с външни изпълнители, а третият вариант е със собствен транспорт, с автобусите, предоставени от МОН. В последните години бяха купени автобуси и частично беше подновен училищният автобусен парк, обобщи министър Вълчев и отбеляза, че се подхожда с разбиране към исканията на всяка община, като не е предоставян на община повече от един училищен автобус. Комисията обсъди и промени в Закона за кредитиране на студенти и докторанти, внесен от Лало Кирилов и от група народни представители за първо гласуване. Деветима от членовете на комисията гласуваха \"въздържал се\", а осем народни представители го подкрепиха. Министър Вълчев каза пред журналисти, че МОН два пъти подготвя промени в Закона за кредитиране на студентите и докторантите, като те по-скоро са били технически и не са водели до промяна на модела на кредитиране. Ще прецизираме отделни текстове в закона и ще има нови разговори за всякакви промени, обясни министър Вълчев. По думите му \"лошите\" кредити по закона са около 2 800 000 лева, като това не е висок процент, а НАП събира тези вземания. При обсъждането на законопроекта стана ясно, че най-честите случаи за непогасени кредити са при чужденци, теглили ги за висше образование по медицина. Този проблем ще бъде засегнат при промените в закона, увери министър Вълчев.", "date": "2018.03.14", "title": "Красимир Вълчев: До 5-6 години трябва да подменим част от училищните бусове"}
{"url": "https://www.24chasa.bg/novini/article/6761875", "text": "Френски правителствен говорител заяви, че е твърде рано Париж да решава как да реагира на отравянето във Великобритания на бившия руски двоен агент Сергей Скрипал. Лондон обвини Русия, че стои зад атаката, предаде Ройтерс. Говорителят окачестви нападението като \"много сериозен акт\" и заяви, че Париж очаква доказателства, преди да реши дали да предприема контрамерки от солидарност със \"стратегически си съюзник\" Лондон, предава БТА.  Той каза това на редовна пресконференция малко след като британският премиер Тереза Мей обяви, че от Великобритания ще бъдат експулсирани руски дипломати и ще бъдат замразени двустранните контакти с Москва.", "date": "2018.03.14", "title": "Франция заяви, че е твърде рано да реагира на отравянето на Скрипал"}
{"url": "https://www.24chasa.bg/novini/article/6761884", "text": "Промените в закона за енергетиката все още не са уточнени, каза пред журналисти вицепремиерът Валери Симеонов, попитан дали ще успеят да прокарат промените в закона, така че да бъде защитен държавният интерес по сделката с ЧЕЗ, предаде БТА. Там има два елемента, които все още не са съчетани, кой трябва да извършва предварителната проверка на собствеността, с оглед защита на националните интереси. Предстои текстовете да се доизяснят. Няма категорични текстове, въпреки че много спекулират с това, че има готови предложения, но внесените до момента страдат от сериозен юридически дефицит, коментира вицепремиерът. По думите му предстои да се поработи още малко върху тези текстове и не трябва да се бърза. Естествено, трябва да се даде сигурност на обществото, че при едни бъдещи сделки ще бъдат защитени интересите на големи групи от хората, добави Валери Симеонов. На бележката, че сделката за ЧЕЗ вече е подписана и се очаква плащане, и дали ще има начин с промените тя да бъде спряна, Валери Симеонов отговори, че няма информация сделката да е подписана. Има предварителен договор, няма приключване на сделката. Знаете много добре, че сделката е приключена, когато се реализира плащането. След като няма плащане, няма сделка, в живота също е така, добави в коментар вицепремиерът. В отговор на въпрос, че в руската преса е имало и положителни коментари за думите на Валери Симеонов спрямо руския патриарх, Симеонов коментира, че това не означава нищо друго, освен че голяма част от руското общество не одобрява \"агресивното поведение\" на т.нар. втори външен министър, ако не и първия, на Русия. С този стил на поведение Русия може да си създава само неприязън, това не е начин за изразяване на позиция, когато си поканен с уважение и необходимите елементи на признателност, по този начин да приключиш посещението си, по който го направи патриарх Кирил, коментира Симеонов. Той добави, че първи е казал, че руският патриарх има поведение на политик, а не на духовно лице. Валери Симеонов присъства днес в София на дискусия за ситуацията в Крим.", "date": "2018.03.14", "title": "Симеонов: Руският патриарх е като втори външен министър, ако не и първи, на Русия"}
{"url": "https://www.24chasa.bg/novini/article/6761891", "text": "На трима мъже в Полша са предявени обвинения в убийство във връзка със смъртта на бившия премиер Пьотър Ярошевич и неговата съпруга през 1992 г. Това съобщи днес полският министър на правосъдието Збигнев Жобро, цитиран от Асошиейтед прес, съобщи БТА. Жестокото убийство на 82-годишния Ярошевич, премиер на комунистическа Полша от 1970 до 1980 г., и 66-годишната Алиция Ярошевич, извършено в първите години на полската демокрация, породи навремето предположения за политически мотиви. Жобро каза, че тримата са обвинени в убийство и грабеж, двама от тях са се признали за виновни пред следователите. Министърът окачестви развитието като \"пробив\", постигнат в хода на друго криминално разследване. Тримата заподозрени твърдят, че целта им е била грабеж в дома на Ярошевич, но следствието работи и по други възможни мотиви за престъплението, каза Жобро. Варшавският вестник \"Газета виборча\" припомни, че предишният процес по делото за убийството на семейство Ярошевич е приключил през 2000 г. с оправдаване на четиримата обвиняеми. Миналата година, по време на работата си върху документален филм за бруталното убийство, журналистът Томаш Шекелски открива пръстови отпечатъци на местопрестъплението, след което прокуратурата възобновява разследването, пише вестникът. Полската преса съобщава, че тримата заподозрени са принадлежали на деветчленната банда \"Каратистите\" - престъпна група, действала през 90-те години.", "date": "2018.03.14", "title": "Обвиниха трима в Полша за убийството на бившия премиер Ярошевич и жена му"}
{"url": "https://www.24chasa.bg/novini/article/6761610", "text": "12 случая на варицела са регистрирани в област Габрово през изминалата седмица. Това съобщиха за  „Фокус“ от Регионалната здравна инспекция. 11 от заболелите са в община Габрово. Регистрирано е едно заразено лице в община Трявна. Варицелата, позната още като лещенка, е вирусна заразна болест, главно сред деца до 10 години. Тя протича леко с обрив по кожата, без да оставя следи. Инкубационният период е от 11 до 21 дни. В седмицата от 5 до 11 март един случай на салмонелоза – в Габрово, един случай на туберкулоза – в Трявна и един случай на скарлатина – в Габрово. Заболелите от ентероколити са 7. Най-много са регистрираните с ентероколити – 7. Заболеваемостта от остри респираторни заболявания е 174,07% на 10000.", "date": "2018.03.14", "title": "12 случая на варицела в Габрово за седмица"}
{"url": "https://www.24chasa.bg/novini/article/6761611", "text": "Турция се надява да изгради добри отношения с новия държавен секретар на САЩ Майк Помпейо, но той трябва да уважава страната, заяви турският министър на външните работи Мевлют Чавушоглу, цитиран от Ройтерс. Турските медии са попаднали на пост в Туитър, за който се твърди, че е бил написан от Помпейо след неуспешния опит за преврат в Турция през юли 2016 г. и преди той да стане директор на ЦРУ, в който страната е окачествена като \"тоталитарна ислямистка диктатура\". По-късно туитът бе отстранен, предава БТА. \"Ние бихме искали да работим с новия държавен секретар със същото разбиране, с двустранно уважение и разбирателство\", каза на пресконференция в Москва Чавушоглу по време на официално посещение. \"Това е избор на САЩ (кой ще бъде държавен секретар, бел.ред.). Не искаме да го коментираме, но който и да бъде, трябва да се научи как да се държи, как да подхожда и да ни уважава\", заяви още турският министър. Чавушоглу съобщи също, че срещата между Турция и САЩ, планирана за 19 март, може да бъде отложена заради оттеглянето на Рекс Тилърсън. В публикуван днес материал анализаторът на \"Хюриет дейли нюз\" Мурат Йеткин написа, че Помпейо има \"предразсъдъци\" за Турция, като цитира изтрития туит. Йеткин отбеляза, че не е лесно да бъдат изтрити спомените на хората. Отношенията между двете страни започнаха да се подобряват след посещение на Тилърсън в Турция през февруари. Двете съюзнички от НАТО имат разногласия преди всичко около подкрепата на Вашингтон за сирийските кюрдски Сили за защита на народа, смятани от Анкара за терористична организация. Турция освен това настоява за екстрадицията на живеещия в САЩ ислямски проповедник Фетхуллах Гюлен, обвиняван, че стои зад опита за преврат.", "date": "2018.03.14", "title": "Турция: Надяваме се, че новият държавен \nсекретар на САЩ ще подхожда с уважение към нас"}
{"url": "https://www.24chasa.bg/novini/article/6761646", "text": "„Обмисляме създаването на Фонд за преодоляване на щетите след природни бедствия. Това е едно от решенията за справяне с недостига на средства на държавата за такива цели.“ Това каза пред медии министърът на регионалното развитие и благоустройството Николай Нанков след като откри форум на постоянната комисия по кадастър на Европейския съюз на тема \"Данните като основа на цифровото общество\", съобщиха от пресцентъра на регионалното министерство. Министърът обясни, че подобни практики има в редица европейски държави, а механизмите за генериране на средства във фонда могат да бъдат различни. За частни имоти това може да е чрез минимална вноска от данък „Сгради“ или чрез застрахователните полици, а за публични – и чрез бюджетни средства. В момента в страната има над 2 хиляди свлачища, само миналата година са регистрирани 40 на брой, а през изминалата седмица нововъзникналите по републиканската пътна мрежа са 17. „За справяне с всички свлачища в страната е необходим огромен ресурс, който нито държавата, нито МРРБ може да осигурят“, каза министър Нанков. Той подчерта, че държавата трябва да създаде механизъм и дългосрочна политика за превенция и реакция за справяне с бедствени ситуации, а не да се действа частично. За да се подобри работата на геозащитните дружества, в момента се извършва тяхното преструктуриране и се създава едно гееозащитно дружество с клонове в страната, стана ясно от думите на министъра. Николай Нанков обясни, че се работи за максимално бързото вземане на решение за започване на аварийни дейности на срутището на пътя Смолян – Мадан и осигуряването на алтернативен маршрут в региона, по който хората няма да заобикалят 27-28 километра, а само около километър. Подобряването на обслужването на гражданите и бизнеса е сред основните задачи, които МРРБ и Агенцията по геодезия, картография и кадастър си поставят, каза още министър Нанков. На форума регионалният министър съобщи, че в рамките на следващите две години над 90 на сто от територията на страната се очаква да бъде покрита с кадастрална карта. Сега този процент е 36. По данни на НСИ за миналата година над 67 на сто от българите имат достъп до интернет, но едва 10 на сто от потребителите на услугите на агенцията ги заявяват по електронен път. Николай Нанков напомни, че заявени по електронен път, услугите са с 30 на сто по-евтини. След покритието на страната с кадастрална карта и преминаването на регистъра на поземлената собственост към агенцията, ще има надграждане със специализирана информация за подземна и наземна инфраструктура, ще се картографира и геоложкият, и сеизмичният риск. Предизвикателство пред агенцията е и политиката по усвояването на методическите указания на геореферираните и геопространствените данни по евродирективата Inspire, отбеляза в заключение министърът.", "date": "2018.03.14", "title": "Нанков: Обмисляме фонд за преодоляване на щетите след природни бедствия"}
{"url": "https://www.24chasa.bg/novini/article/6761647", "text": "Лечението на първите 200 деца на „Българската Коледа“ 2017/2018 г. беше подпомогнато със средства, набрани от петнадесетото издание на благотворителната кампания, която се провежда под патронажа на българския държавен глава, съобщиха от прессекретариата на президентството.  На проведените заседания през февруари и март т.г. на Експертния съвет и на Комисията към благотворителната инициатива „Българската Коледа“ бяха разгледани постъпилите общо 250 заявления за подпомагане на деца, които страдат от различни заболявания и се нуждаят от подпомагане за осъществяване на медикаментозно лечение и рехабилитация. Въз основа на предложение на Експертния съвет и решение на Комисията, 36 деца ще проведат 10-месечна медикаментозна терапия (до края на 2018 година) с лекарствата Genotropin, Omnitrope, Sandimmun neural, CellCept. Децата са с диагнози: Синдром на Силвър Ръсел, Нанизъм, Метафизарна дисплазия, Синдром на вродените аномалии свързани с нисък ръст, Остеохондроплазия, Синдром на Ди Джорж, Хипофосфатазия, Ахондроплазия, Хипофункция и други разстройства на хипофизата, Синдром на Корнелия де Ланге, Синдром на потоки Шефер, Нефротичен синдром, Остеогенезис имперфекта. Медикаментозната терапия с дарените лекарства за посочените диагнози не се заплаща от Републиканския бюджет, Националната здравноосигурителна каса и Център „Фонд за лечение на деца”. 164 деца с диагнози Детска церебрална парализа, Епилепсия и хидроцефалия, Спина бифида, Спинална мускулна атрофия, Мускулна дистрофия тип Дюшен, Родова травма, Разстройство в развитието на двигателните функции и вродени аномалии, включително вродена глухота, са подпомогнати за осъществяване на специализирана рехабилитация в допълнение към тази, заплащана от Националната здравноосигурителна каса. Не са удовлетворени 50 от заявленията за подпомагане поради неясни искания и липса на актуални медицински документи, удостоверяващи здравословното състояние на съответното дете. Организаторите на благотворителната инициатива напомнят, че набраната сума се изразходва само за лечение на деца, осигуряване на медицински изделия и помощни средства, които не се финансират от републиканския бюджет, НЗОК или Ц”ФЛД”, както и за допълнителни рехабилитационни процедури и безвъзмездно предоставяне на медицинска апаратура, предназначена за деца. Решенията за отпускане на средства за лечение на деца и за закупуване на медицинска апаратура се вземат от Комисия с представители на президентската администрация, Нова телевизия и Българската национална телевизия на основание на предложение от Експертния съвет към „Българската Коледа“. Не се предоставят средства в брой, а дарената сума се превежда по дарителска банкова сметка на нуждаещото се дете за неговото лечение. С цел постигане на висока степен на публичност и прозрачност, правилата на Благотворителната инициатива на Президента на Република България „Българската Коледа” са публично достъпни на интернет страницата на инициативата www.bgkoleda.bg. Заявления за подпомагане на нуждаещи се от лечение и рехабилитация деца се приемат през цялата година (https://www.bgkoleda.bg/red-na-kandidatstvane) Дарителската банкова сметка на Кампанията, както и номерата за изпращане на кратки съобщения и гласови обаждания са активни целогодишно.", "date": "2018.03.14", "title": "Помогнаха за лечението на първите 200 деца на \"Българската Коледа\" 2017/2018 г."}
{"url": "https://www.24chasa.bg/novini/article/6761544", "text": "Срещата с НСОРБ ще даде ясен знак за взаимодействието и взаимната подкрепа между институциите. Това каза председателят Вътрешна комисия и на ПГ на ГЕРБ Цветан Цветанов по време на работната среща- дискусия по приоритетни за общините теми и законодателни инициативи, която се провежда в зала „Изток“ на парламента, предаде „Фокус“. „Убеден съм, че днешната среща ще даде много ясен знак за институционалното взаимодействие и взаимната подкрепа, която трябва да дават институциите, за да се постигат основните цели. Това е да гарантираме сигурността, развитието и просперитета на българските общини“, каза Цветан Цветанов. Във връзка с видеонаблюдението, Цветанов посочи, че през 2011 г. се е дала възможност 50 % от глобите на нарушителите да се инвестират в изграждането на инфраструктура. „Можем да помогнем на общините като дадем възможност част от този процент да отива и за тях. Знаем, че общината, респективно кметската администрация може да бъде по-добър стопанин“, поясни Цветанов. По отношение на общинската полиция, Цветанов коментира, че първите законодателни промени са били за възможността да се въведе общинска полиция. „Впоследствие се установи, че този законов механизъм няма да сработи в пълния си обем, защото се оказа, че за да може да създадеш общинска полиция, трябва да имаш необходимото финансиране. Знаем какви са бюджетните възможности. Тук мога да кажа, че както общините Стара Загора, Варна, Пловдив, София, си създадоха възможност да създадат такава общинска полиция. Тя в никакъв случай не може да запълни вакуума“, заяви Цветанов. Той обърна внимание на Закона за частната охранителна дейност, който се дискутира публично от 2016 г. Цветанов поясни, че поради предсрочното прекратяване на мандата на 43-ия парламент, той не е могъл да влезе в пленарна зала, за да бъде обсъждан и разгледан. „Това, което направихме в рамките на последните 4 месеца е действително този законопроект да бъде обсъден и да могат да участват всички“, поясни Цветанов. Той уточни, че в момента тази тема е станала един възможен фокус за политическо говорене, а не за решаване на проблемите. „Колеги, издръжката на един полицай, когато се създава общинска полиция, са необходими финансови изражения от 2400-2700 лв.“, каза той и поясни, че като се сложат обезщетенията се получава една голяма разходна част, която бюджетът на общините не може да го осигури. „Затова се взе това нещо и знаем, че в немалко от случаите българските общини разчитат с договорните отношения с частните охранителни фирми“, коментира Цветанов. По думите му така ще може да се покрие по-голям периметър.", "date": "2018.03.14", "title": "Цветанов: Ще помогнем на общините като процент от глобите на шофьори да отива за тях (Видео)"}
{"url": "https://www.24chasa.bg/novini/article/6761692", "text": "Нова жертва на грипа е регистрирана в Румъния, с което броят на починалите достигна 100 души, съобщава информационният сайт Зиаре, позовавайки се на данни на Националния център за наблюдение и контрол на заразните болести. Последната починала е пациентка на 78 години от централния окръг Алба. Грипна епидемия в страната обаче не е обявена, отбелязва сайтът, цитиран от БТА. От своя страна здравният министър Сорина Пинтя заяви на пресконференция в началото на месеца, че \"специалистите обявяват епидемия, а не министерството на здравеопазването\". \"Засега специалистите казват, че няма епидемия\", посочи министърът.", "date": "2018.03.14", "title": "100 станаха починалите от грип в Румъния"}
{"url": "https://www.24chasa.bg/novini/article/6761706", "text": "Стотици хиляди китайци отдадоха почит в интернет към Стивън Хокинг - знаменит учен, на когото в Китай се възхищаваха заради борбата му със заболяването му, предаде Франс прес. Вестта за кончината на британския астрофизик на 76-годишна възраст бързо стана най-дискутираната в китайската социална мрежа Уейбо. Хаштагът #Смърт на Хокинг генерира 400 милиона гледания и близо 250 000 коментара за няколко часа, предаде БТА. Стивън Хокинг, чийто изследователски гений и заболяването му от амиотрофична латерална склероза го бяха превърнали в световна знаменитост, събираше много симпатии в Китай. Те се увеличиха преди две години, когато ученият създаде своя страница в Уейбо, на която качваше послания на английски и китайски език. Абонати станаха около 5 милиона души. Посланията му за черните дупки и призивите му към младите китайци да имат по-голяма жажда за знания предизвикаха хиляди възторжени коментари и станаха причина да бъде наричан Чичо Хокинг. \"Той не остана в плен на заболяването си - заяви местен потребител на интернет. - Днес ученият с изумителни умствени способности ни напусна. Надявам се, че ще може да ни изпраща послания и от другия свят.\" Стивън Хокинг посети няколко пъти Китай - след първата си визита през 1985 г., той изкачи Великата китайска стена с помощта на асистент през 2002 г. и взе участие в научна конференция в Пекин през 2006 г.", "date": "2018.03.14", "title": "Китай отдава почит към Стивън Хокинг"}
{"url": "https://www.24chasa.bg/novini/article/6761707", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София утре, 15 март, съобщиха от пресслужбата на кабинета. Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС.", "date": "2018.03.14", "title": "Бойко Борисов ще се срещне с канцлера на Австрия Себастиан Курц утре"}
{"url": "https://www.24chasa.bg/novini/article/6761724", "text": "Късо съединение подпали пожар ве дно от общежитията във Военноморското училище във Варна, пострадали хора няма. Сигнал за пожара е подаден в 15 часа на тел. 112. На мястото за броени минути пристигнали екипи на противопожарната служба. През това време всички младежи, които са били в общежитието, вече били изведени навън. Огънят е овладян сравнително бързо. При първия оглед станало ясно, че искра е тръгнала от кабел на бойлер в мазата на общежитието. Първо се усетил силен дим с остра миризимна, което вдигнало на крак курсантите. Все още не ясно какви са нанесените щети. Помещенията се обездимяват, обясниха от полицията.", "date": "2018.03.14", "title": "Гасиха пожар във Военноморското училище във Варна"}
{"url": "https://www.24chasa.bg/novini/article/6759967", "text": "      В село Янтра, община Горна Оряховица, от години местните не се страхуват за живота, добичетата и имотите си - на повечето порти има стикер на частна охранителна фирма. Спокойствието на застаряващото население, което, както в повечето малки населени места, си съжителства с внушителна циганска общност, Толкова плащат пенсионерите, повечето от които живеят сами, за да могат да замръкнат без притеснение как и дали ще осъмнат. В дъждовния мартенски ден пенсионерският клуб в Янтра е пълен. По масите едни играят белот, други отрано са заседнали на по бира, а трети просто бистрят актуалните новини. “Мераклия съм тези “горе”, дето искат да забранят частната охрана, тях да ги оберат, да влязат в домовете им и да нападнат жените и децата им, да ги видя тогава какво ще мислят за принципите на правовата държава”, казва Йордан Генчев, щом разбира защо в селото има екип на “24 часа”. “Плащам си редовно и съм доволен, то преди това какво беше - преди 10-ина години две хубави агнета ми откраднаха, тъкмо на следващия ден щях да ги коля за събора, тъй и не ги хванаха крадците”, включва се в разговора сътрапезникът му бай Димитър. “Главният прокурор и президентът отхвърлят частната охрана и искат меверето да си пази, но ние тук но нощно време едва ли ще обикаля. Просто физически няма да има сили човекът да се грижи за всички. Всеки си плаща и хората са доволни, но то има и друг фактор - част от циганите в махалата от 2 г. са в чужбина и по-специално тези, дето яко пипаха. Останаха по-възрастните от тях. Може би и това е една от причините кражбите да намалеят. Освен това тук има много частни кооперации и момчетата обикалят по полето, постоянно се следи. Като ги видят само да минават с джиповете, и се стресират от тях”, допълва Тодор Байчев. От 9 г. фрапиращи кражби и нападения в селото няма, но всички помнят периода преди частните гардове и имат свой опит с битовата престъпност. Овце ѝ крадоха, вино бяха източили, даже маркучите взеха. На нея не са посягали, но то е достатъчно да станеш сутринта и да видиш, че е влизано в къщата и че ти няма животното. Сега не е пипано, макар вече да няма никой в имота. Според мен е добре да има охрана, дано не я махнат”, разказва домакинката на клуба Наталия Колева. В селото само под сурдинка се коментират респектиращите методи на охранителите спрямо нарушителите. “Абе откровено са мутренски, но това е начинът яките момчета да са от добрата страна. разказват местните. Кметът Владимир Илиев не крие, че в началото имал притеснения какъв ще е ефектът от частната охрана. Бил първият селски управник в общината, който приел фирма да пази съселяните му. Ефектът бързо се усетил и колегите му от съседни населени места също се обърнали към услугите на гардовете. “Имаме общинска гора в източната страна на селото. Тя е 56 дка, а преди в нея нямаше дърво да е високо повече от 3 м. Всичко беше изсечено. Кражбите в домакинствата си бяха ежедневие. Охранителите Наглостта им към жителите на селото беше невероятна. Имахме едно момче, което разкарваше закуски с личната си кола. Стигна се дотам, през нощта едно цигане влиза в колата и си взема каквото си иска. Ние го хващаме, а то казва: “Като искате да не ви крада, пазете се.” Та това беше начинът. Дойдоха охранителите, разговаряха с тях по правилния начин, приключиха кражбите и проблемната фамилия се изнесе в чужбина”, разказва кметът. От 480 домакинства в селото има над 50 пустеещи къщи, които не се поддържат от собствениците. Хората си идвали изключително рядко, но нямало случай имотите да са опоскани. “В резултат на това все повече къщи в селото се изкупуват. В момента дори няма за продан. Това спокойствие, което въведоха тези момчета, допринася и за интереса към имотите. Има поне трима-четирима, които в селото”, допълва Владимир Илиев. Казва, че за 9 г. има само някакви дребни инциденти от подрастващи хлапета на 15-16 г. “Частните охранители не са някакви големи капацитети, но си имат техен подход, т.нар. превенция. Има голямо значение, защото Те също идват и вчера бяха в селото, няма конфликти между тях и гардовете. Доколкото знам, в РПУ - Горна Оряховица, има три патрулки, които дежурят през тъмната част от денонощието, те отговарят и за община Лясковец. Много трудно могат да съдействат, каквото и да се случи”, обяснява кметът. Страхът от гардовете възпирал и крадците от другите села. “Гастрольори имаше наскоро, но това са повече роднински връзки. На един му откраднаха суджуците, които беше накачил демонстративно по къщата си. Та негови роднини от Раданово дойдоха и му ги откраднаха. Откриха кои са хората, те вече се спогодиха помежду си. Нямаме набези от странични хора. Може би една от причините е, че нощем има кола на охраната, която обикаля в селото”, допълва Илиев. Това, че селото е защитено срещу набези, обаче имало и друг ефект. “Отначало над 200 човека бяха сключили договори. Постепенно някои къщи се затварят, хората измират. Но има и такива, които разсъждават така: “Защо трябва да плащам 5 лева, като пазят съседа ми и в селото няма кражби”. Той е категоричен, че ако частната охрана бъде премахната, защото държавата няма ресурс да покрие нуждите на населението. “Тези политици нямат представа как живеят хората по малките населени места. Ако постоят една седмица при онези условия, при които живеехме преди 10 г., ще мислят по друг начин за правовата държава. А това, че кметовете щели да си направят феодална армия, са глупости”, разсъждава Илиев.", "date": "2018.03.14", "title": "Село Янтра: Главният прокурор и президентът да постоят една седмица при нас - друго ще мислят за правовата държава"}
{"url": "https://www.24chasa.bg/novini/article/6761810", "text": "81 коли са сблъскаха на магистрала в окръг Мороу в американския щат Охайо заради снеговалеж, информира \"Асошиейтед прес\", цитирана от  Пострадали са няколко души, но няма опасност за живота им. Според полицията главната причина за произшествието е силният снеговалеж, заради който видимостта на пътя силно се влошила. Пътят е бил напълно блокиран в продължение на 5 часа.", "date": "2018.03.14", "title": "81 коли се сблъскаха на магистрала в щата Охайо, има пострадали"}
{"url": "https://www.24chasa.bg/novini/article/6761825", "text": "Посолството на Русия в Лондон разкритикува днес британския отговор на случая с отравянето на бившия шпионин Сергей Скрипал. Ведомството определи този отговор като \"враждебен\", \"неприемлив\" и \"неоправдан\", предаде Франс прес. \"Смятаме, че това действие е неприемливо, неоправдано и недалновидно. Всяка отговорност за влошаването на отношенията между Русия и Великобритания е на настоящите британски лидери\", се казва в изявление на посолството, предава БТА.  Британското външно министерство днес повика руския посланик в Лондон Александър Яковенко, за да го информира, че 23 руски дипломати са обявени за персона нон града и имат една седмица да напуснат Великобритания. Експулсирането е част от мерките, които Великобритания взима в отговор на отравянето на Сергей Скрипал с нервнопаралитично вещество на 4 март в британския град Солсбъри. Посланик Яковенко предупреди Лондон, че Русия може да вземе реципрочни мерки, предаде Ройтерс. Той нарече британските действия \"абсолютно неприемливи\" и \"провокация\", съобщи Асошиейтед прес. Говорителката на руското външно министерство Мария Захарова заяви, че Тереза Мей не може да оценява дали руският външен министър е достоен за длъжността си. Оценка за работата му може да дава само руският президент, написа Захарова в страницата си във Фейсбук, съобщиха Ройтерс и ТАСС. Захарова цитира думите на Мей, че Лавров \"не е достоен за поста си\".", "date": "2018.03.14", "title": "Руското посолство в Лондон: Британският отговор на случая \"Скрипал\" е неприемлив"}
{"url": "https://www.24chasa.bg/novini/article/6761802", "text": "Стадо диви прасета, изскочили на АМ \"Тракия\", в района на Ямбол, предизвикаха кърваво меле на пътя. Като по чудо няма сериозно ранени в инцидента, участници в който се оказали известен музикант и бургаски депутат. \"Беше някъде около 21,45 ч. снощи. Пътувах с личния си автомобил до София. Както си карах, изведнъж виждам трупове на пътя.  В първия момент дори не разбрах, че са на животни. Помислих, че са прегазени хора. Минах върху два-три трупа, преди да успея да отбия встрани\", разказа пред \"24 часа\" бургаският депутат Ангел Исаев. Той веднага позвънил на  тел.112 и на полицията в Карнобат, тъй като в първия момент помислил, че районът е по-близо до Карнобат. \"Полицаите реагираха много бързо, дойдоха на място. Оказа се обаче, че инцидентът е на територията на Стралджа\", допълни Исаев. На мястото той се запознал с музиканта Борислав Йоцов, чийто автомобил пръв ударил стадото диви свине. Въпреки че колата му била смачкана до неузнаваемост, кларнетистът се разминал без драскотина. Той е братовчед на Хилда Казасян, свири на нейните изяви. Двамата започнали да спират движението, помогнал и шофьор на тир, който осветил платното. \"Взех Йоцов с моята кола и го закарах до Бургас. Такова нещо не беше ми се случвало. Днес проверихме, оказа се, че точно на мястото на инцидента няма ограда покрай шосето и това е проблемът\", каза още независимият депутат Ангел Исаев. ", "date": "2018.03.14", "title": "Стадо диви прасета на АМ \"Тракия\" едва не уби музикант и депутат (Снимки)"}
{"url": "https://www.24chasa.bg/novini/article/6761839", "text": "Петима души са били ранени днес по време на сблъсъци между протестиращи и полицаи пред нотариална служба в централната част на Атина, съобщава в. \"Катимерини\". Членове на леви групировки, включително крайнолявата партия Народно единство, основана от бившия министър от СИРИЗА Панайотис Лафазанис, се събраха пред нотариална кантора на поредния от серия протести срещу принудителната продажба на имоти с непогасени ипотеки, предава БТА. Според свидетели някои от протестиращите се опитали да влязат в нотариалната служба, за да спрат провеждането на търга, но били изтласкани от полицаи, които използвали палки и сълзотворен газ. При сблъсъците са били ранени четирима протестиращи и един фотограф. Полицията е задържала петима членове на Народно единство за разпит.", "date": "2018.03.14", "title": "Петима са ранени по време на протест в Атина"}
{"url": "https://www.24chasa.bg/novini/article/6761853", "text": "„Инерком България\" подаде днес уведомление по реда на чл.79, ал.1 от ЗЗК за осъществяване на концентрация по чл.22, ал.1, т.2 от Закона за защита на конкуренцията, чрез придобиване на контрол от страна на „Инерком България\" ЕАД върху предприятия от групата на „ЧЕЗ а.с.\" в Република България, съобщиха от фирмата. Планираната концентрация ще бъде осъществена въз основа на договор за покупка на акции, сключен на 23 февруари 2018 г. между „ЧЕЗ а.с.\" и „ЧЕЗ Бългериън Инвестмънтс Би Ви\" от една страна като Продавачи, и „Инерком България\" ЕАД като Купувач. Тази стъпка беше тема на проведените в средата на миналата седмица разговори в Прага между „Инерком България\" и „ЧЕЗ а.с.\", както и че тя е изискване по вече подписания договор между двете страни.", "date": "2018.03.14", "title": "\"Инерком\" поиска разрешение официално да купи бизнеса на ЧЕЗ в България"}
{"url": "https://www.24chasa.bg/novini/article/6761856", "text": "Преди една година Комисията за енергийно и водно регулиране /КЕВР/ е установила, че трите електроразпределителни дружества през първите две години на регулаторния период са изпълнили между 65 и 70 на сто от инвестиционните си програми. Това каза председателят на КЕВР Иван Иванов пред журналисти след края на днешното заседание на енергийния регулатор. По думите му това е била причината енергийният регулатор да не увеличи цената за пренос и достъп за третата година на регулаторния период, предаде БТА. Иван Иванов увери, че поисканото увеличение за второто тримесечие на 2018 г. от \"Булгаргаз\" на природния газ няма да повлияе на цената на топлинната и електрическата енергия от 1 април, произвеждана по комбиниран начин, защото исканото увеличение е под 5 на сто и се счита, че не е значително. Той посочи, че през последната година цената на природния газ е била изменяна три пъти - от 1 октомври цената е била намалена с 7,29 на сто, от 1 януари 2018 г. е била повишена с 2,75 на сто, а предстоящото повишение е под 5 на сто. \"Ако се сумират тези изменения, ще се окаже, че цената на природния газ, която ще се плаща от директните потребители на природен газ, няма да се промени от тази, която беше преди една година\", допълни Иванов. Председателят на КЕВР не се нае да прогнозира каква ще бъде цената на тока от новия регулаторен период /1 юли/, защото до 31 март е срокът, в който всички електроразпределителни и електроснабдителни дружества са длъжни да предоставят своите заявления за цени. Иванов обаче подчерта, че от КЕВР са много критични към подобни заявления. Затова, преди да се вземе решение какви ще бъдат цените на тока от 1 юли, ще се проверява дали дружествата са инвестирали това, което са заявили в инвестиционните си програми. Той посочи, че ако енергийният регулатор удовлетворява исканията за повишаване на цените, то цената на тока е трябвало всяка година да се повишава двойно. Иванов обясни, че комисията отхвърля всички претенции за повишаване на разходите от дружествата, защото счита, че не са крайно необходими. \"Това е причина през последните 3 години повишението на електроенергията да бъде само два процента и половина, което прави под един процент годишно повишение на цената на електроенергията. Няма такава стока в страната, която да задържа цената си по този начин\", добави Иван Иванов.", "date": "2018.03.14", "title": "ЕРП-тата са изпълнили между 65 и 70% от инвестиционните си програми преди година"}
{"url": "https://www.24chasa.bg/novini/article/6761284", "text": "Софийската градска прокуратура обвини служител на столичния НАП за корупция, съобщиха от пресцентъра на държавното обвинение. Поводът е подаден сигнал от представител на медийно предаване. Образувано е разследване за подкуп и е повдигнато обвинение на данъчен служител с инициали С.Л., както и на негов съучастник В.К, който има обвинение и за търговия с влияние. Двамата са с наложени мерки \"подписка\". Разследването е по повод скрита камера на \"Господари на ефира\" за историята Хюсеин Колаксъзов, който има малка фирма, която се занимава с разнос на плодове и зеленчуци. Той е рекетиран в продължение на месеци, след ревизия на НАП. Сметките и транспортът му са запорирани от главния публичен изпълнител в НАП Стефан Лозанов. В продължение на месеци той постоянно иска пари. В наглостта си стига до там, че му изпраща банкова сметка, в която да се превеждат част от парите. Предлагат му и услугите на адвокат Велислава Кирилова, която е бивш служител на НАП. Тя иска 700 лева за хонорар и още 3000 лева, за да му реши проблемите. По-късно обаче се оказва, че рекетът няма край и Колаксъзов трябва да дава още и още пари. \"Толкова много пари дадох! Моите родители сигурно не се виждали толкова пари през целия си живот\", казва Хюсеин Колаксъзов \"Значи нали имаш една проверка? От изхода на тази проверка зависи. Те могат да напишат: \"Отива за ревизия\", могат да ти напишат: \"Всичко е наред, не отива за ревизия\"\", това са част от обясненията на адв. Кирилова.", "date": "2018.03.14", "title": "Обвиниха данъчен от София за корупция (Видео)"}
{"url": "https://www.24chasa.bg/novini/article/6757735", "text": "Сайтът на \"24 часа\" ( ) вече официално е най-големият новинарски сайт в България, показват новите данни на Gemius за февруари (виж таблицата по-долу). Той е имал 1 280 214 уникални посетители през периода, изпреварвайки окончателно сайта Вести бг.  За януари 24chasa.bg бе на второ място в класацията на новинарските сайтове, като само 5000 уникални посещения го деляха от първия в класацията \"Вести\", който почти няма свои новини и препубликува информации от други източници, като разчита основно на трафик, прехвърлен от други сайтове в неговата група. През февруари \"24 часа\" вече води убедително пред него, с над 24 000 уникални посетители. 444 248 са чели онлайн \"24 часа\" на своите настолни компютри, а  990 430 - от своите мобилни устройства. За периода са отчетени близо 19 млн. импресии - важен резултат за рекламодателите. Резултатът на \"24 часа\" за февруари е много сериозен предвид факта, че месецът е с три дни по-къс от предходния и въпреки това е регистриран сериозен ръст. Почти всички новинарски сайтове са \"паднали\" в същия период. Вероятно за добрия резултат на \"24 часа\" роля има и промененият алгоритъм на Facebook - според анализатори крайният ефект от промяната облагодетелства сайтове като \"24 часа\" -  Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистиката на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на 2017 г.  , където вече има над 40 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 80 000. В края на 2017 г.   - иновативна новинарска платформа за създаване и монетаризиране на съдържание. \"24 часа\" спечели финансирането от Google в конкуренция с 685 проекта от 29 държави. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.  ", "date": "2018.03.14", "title": "\"24 часа\" вече e новинарски сайт № 1! Официално!"}
{"url": "https://www.24chasa.bg/novini/article/6761324", "text": "Медицинското \"чудо\" Стивън Хокинг почина на 76-годишна възраст - над пет десетилетия след като лекарите, диагностицирали го с обикновено фатално неврологично заболяване, му дават не повече от две години живот, съобщават в. \"Дейли експрес\" и Франс прес. Хокинг е подложен на тестове на 21-годишна възраст, а на 22 години вече е диагностициран с амиотрофична латерална склероза (АЛС), известна също като болест на Шарко, болест на Лу Гериг, болест на моторните неврони, предава БТА. АЛС е неврологично заболяване, характеризиращо се с прогресивна дегенерация на моторните неврони - клетки в гръбначния и главния мозък, обикновено водеща до парализа и смърт. Болестта най-често започва със загуба на способността за движение на ръцете и краката. С течение на времето за болните става все по-трудно да преглъщат и да говорят. Впоследствие, поради засягане на мускулите на диафрагмата и гръдната стена, болните губят дихателната си способност. Това е и най-честата причина за смърт при пациентите. Според медицинската статистика преживяемостта е между 24 и 36 месеца. Обикновено се диагностицира след 60 годишна възраст, като често се придружава от когнитивни увреждания. Въпреки обрисуваната картина Стивън Хокинг преживява близо 55 години с нелечимата амиотрофична латерална склероза - постижение, което все още е загадка за медицинската общност. Въпреки заболяването Хокинг става един от най-известните съвременни учени в света. Той е един от първите, използвали свързан с инвалидната му количка гласов синтезатор, след като губи способността си да говори. Благодарение на този начин на комуникация Стивън Хокинг създава многобройни трудове, заради които е сравняван с Алберт Айнщайн и Исак Нютон. Спомняйки си за времето, когато му е поставена диагнозата, Стивън Хокинг казва: \"Тогава бях отегчен от живота. Нищо не ми се струваше важно. Над мен беше надвиснал мрачен облак. В един момент изненадващо осъзнах, че се радвам на сегашния си живот повече, отколкото на предишния\". След като миналата година ученият отбеляза 75-ия си рожден ден, мнозина отново се запитаха как е оцелял толкова дълго време със заболяването. Според Лео Макклъски от университета на Пенсилвания, цитиран от \"Медикъл дейли\", забележителното оцеляване на Хокинг се дължи в известна степен на спецификата на организма му, на специфичната природа на формата на амиотрофичната латерална склероза, от която страда, както и на отличните лечение и грижи, които получава. За бившата му съпруга Джейн Уайлд оцеляването на Стивън Хокинг е чудо. \"Когато си помисля, че са минали повече от 50 години, откакто му е поставена диагнозата, за мен това е чудо. Добре, може и да е чудо на съвременна медицина, но куражът и упоритостта на Стивън също могат да бъдат определени като чудо\", споделя Уайлд в интервю за в. \"Дейли телеграф\" през 2015 г.", "date": "2018.03.14", "title": "Медицинското \"чудо\" Стивън Хокинг живя над 5 десетилетия, след като лекари му даваха до 2 години"}
{"url": "https://www.24chasa.bg/novini/article/6761325", "text": "Председателят на Европейския съвет Доналд Туск заяви, че ЕС и САЩ трябва да подновят намиращите се в застой търговски преговори като начин да се изключат европейските производители от наложените от президента на САЩ вносни мита върху стоманата и алуминия, предаде Ройтерс, цитирана от Фокус. „Когато президентът Тръмп се оплаква, че има твърде много тарифи между ЕС и САЩ, го разбирам добре. И ние не сме доволни“, заяви Туск. „Това е и причината защо преди няколко години започнахме търговски преговори със САЩ. Трябва да ги подновим“, допълни той. „Правете търговия, а не война“, препоръча председателя на Европейския съвет.", "date": "2018.03.14", "title": "Туск: Тръмп да съживи търговските преговори между ЕС и САЩ"}
{"url": "https://www.24chasa.bg/novini/article/6761342", "text": "Вътрешна дежурна комисия от завод „Арсенал“ разследва причината за инцидента, при който загина 26-годишен мъж. Това съобщиха от пресцентъра на Областна администрация - Стара Загора. Областният управител Гергана Микова посети днес казнлъшкия вонен завод „Арсенал“ във връзка със станалата около 10.20 тази сутрин тежка производствена авария в помещение на цех 130 на завод 3. При него един мъж на 26 години загина, а друг – на 46 години, получи тежки обгаряния. Микова разговаря с изпълнителния директор на дружеството Николай Ибушев. На този етап като причина за инцидента се посочва възникнало запалване при разбъркване на смес за димни гранати в бронирана кабина. Неспазване на технологичната дисциплина и на инструкциите за безопасност най- вероятно са довели до смъртта на мъжа, който е бил в непосредствена близост. Тежко пострадалият му колега е откаран в Клиниката по изгаряния в Пловдив. Вътрешна дежурна комисия от завода разследва причината за инцидента. На мястото са представители на полицията и на РД ПБЗН. Извършва се замерване чистотата на въздуха. Данните сочат, че няма опасност за работниците от завода.", "date": "2018.03.14", "title": "Вътрешна дежурна комисия разследва причината за инцидентa в завод \"Арсенал\""}
{"url": "https://www.24chasa.bg/novini/article/6761358", "text": "Великобритания ще изгони значителен броя руски дипломати в отговор на отравянето на бившия руски двоен агент Сергей Скрипал в Южна Англия, предава Ройтерс, цитирана от Фокус. Според журналисти от местна медия министър-председателят Тереза Мей „ще обяви експулсирането на руски дипломати от Великобритания“. Руския отрича намеса в отравянето на бившия агент Скрипал, както и на дъщеря му.", "date": "2018.03.14", "title": "Великобритания ще изгони руски дипломати заради отравянето на Скрипал"}
{"url": "https://www.24chasa.bg/novini/article/6761362", "text": "Осем от 12-те станции на третата линия на софийското метро са изградени на 56%. Те трябва да са готови до есента на 2019 г. Останалите 4 станции от “Красно село” до околовръстния път при “Горна баня”, чието строителство започна през миналото лято, са изпълнени на 15%. Те ще бъдат готови до края на 2019 г. Това стана ясно при проверката на строителството на третата линия, която направиха столичният кмет Йорданка Фандъкова, министрите на транспорта и на околната среда и водите Ивайло Московски и Нено Димов и шефът на “Метрополитен” ЕАД инж. Стоян Братоев. “През 2019 г. половин милион софиянци ще пътуват с най-бързия и екологичен градски транспорт. Метрото ще спести 90 000 тона вредни емисии годишно”, каза Фандъкова. Екоминистърът Нено Димов подчерта, че проектът за третата линия на метрото е пряко свързан с чистотата на въздуха и чувствително ще намали замърсяването на въздуха в столицата. “Надявам се да успеем да се преборим с останалите страни-членки на ЕС за продължаване на кохезионната политика, за да може в бъдеще да надграждаме проекта за метрото”, каза министър Московски. В края на 2019 г. столицата ще има 52 км метромрежа, а подземните влакчета ще могат да превозват 50 000 пътника на час. Очаква се трафикът да намалее с около 30%, подчерта Братоев. Третата линия ще свързва бул. “Вл. Вазов” с околовръстния път при “Горна баня”. Това ще е първата метролиния, на която пероните ще са отделени от тунелите със стъклени прегради. Те ще се отварят при пристигане на влака на станцията. Влаковете пък имат опция за автоматично управление без машинист. На метростанцията при Околовръстния път ще бъде изградена и малка жп гара за влаковете София - Перник.", "date": "2018.03.14", "title": "Третата линия на метрото готова на 56% (Снимки)"}
{"url": "https://www.24chasa.bg/novini/article/6761363", "text": "Извадиха от водите на Черно море  , съобщи  През летните месеци плавателният съд извършва туристически разходки от Бургас до острова Света Анастасия. Причината за потъването на „Кук” бе силният северен вятър, духал в района в края на миналия месец. Той скъсал въжетата на атракциона. Вероятно при следващия порив корабът се ударил в стената на пристанището, образували са се пробойни и се е напълнил с вода, съобщиха от Община Поморие.", "date": "2018.03.14", "title": "Извадиха потъналия край Поморие кораб \"Кук\", превозващ туристи до остров Анастасия"}
{"url": "https://www.24chasa.bg/novini/article/6761397", "text": "България е приела досега 10 мигранти от Италия и 50 от Гърция по квотите на ЕС, показват последни данни на Европейската комисия. От Турция досега у нас не са били приети бежанци от Сирия, като нашата страна е поела ангажимент да подслони 160 души. В останалите държави от ЕС общо досега са били разселени 33 846 мигранти, пристигнали в Италия и Гърция. Единствено Полша и Унгария не са подслонили нито един мигрант по тези квоти, предаде БТА. От сирийските бежанци в Турция досега в ЕС са били приети 29 314 души. Уточнява се, че европейските държави са обещали да приемат общо над 60 хиляди сирийци, пристигнали в Турция. Освен нашата страна, от Турция сирийци не са приели също Кипър, Гърция, Унгария, Полша, Словения и Словакия.", "date": "2018.03.14", "title": "България е приела 60 мигранти от квотите на ЕС досега"}
{"url": "https://www.24chasa.bg/novini/article/6761412", "text": "Европейският парламент прие резолюция, която разглежда рамката на бъдещите отношения между ЕС и Великобритания, съобщи пресслужбата на ЕП. Предвид \"червените линии\", очертани от британското правителство, споразумение за асоцииране може да предостави подходяща рамка за бъдещите отношения, се посочва в документа, предава БТА.  ЕП предлага бъдещите отношения да се основават на четири основни стълба: търговия и икономически отношения; вътрешна сигурност; сътрудничество във външната политика и отбраната; тематично сътрудничество, например в областта на научните изследвания. Евродепутатите настояват, че е необходим механизъм за разрешаване на спорове. Отбелязва се, че дори асоциирани с ЕС държави, със сходно законодателство, не могат да се възползват от права, облаги и достъп до пазара в същата степен, както държавите в Общността. Всяка рамка за бъдещите отношения трябва да включва и зачитането на целостта на единния пазар, митническия съюз и четирите свободи, без да позволява различен подход за отделните области. Тя трябва да отчита ролята на Съда на Европейския съюз, отбелязва ЕП. Резолюцията приветства проекта на споразумение за оттеглянето на Великобритания и изразява подкрепа за предложените преходни мерки. Резолюцията отбелязва важността от осигуряването на еднакво и справедливо отношение към гражданите на ЕС, живеещи във Великобритания, и британските граждани, живеещи в ЕС. Резолюцията приветства проекта на протокол за Ирландия и Северна Ирландия, включително и възможността за конкретни предпазни мерки срещу засилване на граничния контрол. Евродепутатите подчертават важността на запазването правата на гражданите, залегнали в Белфасткото споразумение. ", "date": "2018.03.14", "title": "Европарламентът прие резолюция за отношенията между Великобритания и ЕС"}
{"url": "https://www.24chasa.bg/novini/article/6761413", "text": "НАТО призова Русия да отговори на британските въпроси относно отравянето на бившия шпионин Сергей Скрипал с невропаралитичен газ, наричайки възможната атака „ясно нарушение на международните норми“, предава AFP. „Съюзниците изразяват солидарност с Великобритания, предлагат ѝ своята подкрепа в провеждането на настоящето разследване и призовават Русия да отговори на британските въпроси“, пише в общо заявление на страните членки на Алианса, предава БТА.", "date": "2018.03.14", "title": "НАТО: Русия да отговори на британските въпроси около отравянето на Сергей Скрипал"}
{"url": "https://www.24chasa.bg/novini/article/6761235", "text": "Парите били от Турция, с тях купили храни и ги раздавали предизборно Пловдивският окръжен съд уважи иск на главния прокурор Сотир Цацаров и прекрати дейността на сдружение \"Асоциация Бату платформ\". Чрез него турска банка е превела на 14 март м.г. 100 000 евро непосредствено преди парламентарните избори, без да е посочено от кого са парите. Те обаче били използвани от партията на Лютви Местан за закупуване на храни. Всеки пакет включвал захар, брашно, ориз, макарони и др. на стойност 30 лева. Те били раздадени предизборно в Гоце Делчев, Пловдив, Хасково, Смолян, Бургас, Силистра, Шумен, Ботевград, Павел баня, Кърджали, Сливен, Дулово, Русе. Транспортирането на пакетите и раздаването им било осъществено от членове и симпатизанти на ДОСТ. Съдът е приел аргументите на Цацаров, че получаването на парични средства от анонимен източник от чужда държава и разходването им с цел агитация и склоняване на български граждани да упражнят избирателното си право в полза на определена политическа партия, е нарушение на Конституцията на Република България. Същото противоречи и на Изборния кодекс, категорична е съдия Антония Роглева. В решението е посочено, че получаването на парични средства от анонимен източник от Турция и разходването им с цел агитация в полза на определена партия, е в грубо нарушение на основния закон на Република България. Ответната страна - \"Асоциация Бату платформ\", чийто адрес е в Пловдив, не е взела становище в процеса, не е направила възражения в дадения й срок, както и не е изпратила представител в проведеното открито съдебно заседание. Съдът следва да назначи ликвидатор и да изпрати решението за прекратяване на дейността й в Агенцията по вписванията, за да я заличи. Решението от 13 март не подлежи на обжалване и е влязло в законна сила.", "date": "2018.03.14", "title": "Съдът в Пловдив заличи сдружение, финансирало ДОСТ със 100 000 евро (Обновена)"}
{"url": "https://www.24chasa.bg/novini/article/6761434", "text": "Със 117 гласа \"за\", 6 \"против\" и 37 \"въздържал се\" Народното събрание прие стратегията за националната сигурност, предложена от правителството. Според нея в следващите години делът за отбрана ще се увеличава постепенно до 2 процента от БВП. Включена е също киберсигурността.                                                                                                                                                                                                                                                                                                                       ", "date": "2018.03.14", "title": "България вече има стратегия за сигурност"}
{"url": "https://www.24chasa.bg/novini/article/6759730", "text": "  В рамките на изключителното ръководство на Централния комитет на Комунистическата партия на Китай с другаря Си Дзинпин, от 18-тия конгрес на партията ние сме по пътя на дипломацията на големите държави. Дипломатически ни усилия са от съществено значение за националния суверенитет и интересите ни и за улесняването на вътрешната реформа и развитие.Миналия октомври Си Дзинпин  подчерта в своя доклад пред 19-ия конгрес на партията, че Китай ще работи с други страни, за да насърчи нов тип международни отношения и да изгради глобална общност със споделено бъдеще. Това е целта на дипломацията на Китай в новата ера. Основните акценти на дипломатическия календар на Китай включват следните четири събития, на които ще бъдем домакини: Първо,  форума „Боао” на Азиатската годишна конференция, която ще се проведе в Хайнан през април тази година, и ще се фокусира върху реформата и отварянето. Послучай 40-годишнина от старта на реформата и отварянето ще представим успешния опит на Китай и ще очертаем новите възможности.Второ, Срещата на върха на Шанхайската организация за сътрудничество (ШОС), която ще се проведе в Циндао през юни тази година, и ще се съсредоточи върху съживяването на Шанхайския дух на взаимно доверие и полза, равнопоставена консултация, уважение към разнообразието на цивилизациите и стремеж към общо развитие. Трето, Срещата на върха за китайско-африканско сътрудничество, която ще се състои в Пекин през септември тази година, и ще се съсредоточи върху инициативата \"Един пояс, един път\". Четвърто, първото Китайско международно изложение за внос, което ще се проведе в Шанхай през ноември и ще се фокусира върху по-нататъшното отваряне на пазара.   Това е най-горещата тема в момента. Възползвайки се от възможността на олимпийските игри в Пьончанг, Корейската народнодемократична република (КНДР) и Република Корея с  последователност постигнаха бързо размразяване в отношенията си, заменяйки отдавнашния хлад на Корейския полуостров. Последното развитие може да изглежда объркващо за някои хора, но в действителност е в границите на разума. По време на зимните игри КНДР не проведе нито един ядрен тест, а САЩ и Република Корея преустановиха съвместните си учения, насочени към КНДР. Това доказва, че предложението на Китай за \"суспендиране за прекратяване\" е правилното предписание за проблема и e създало основни условия за подобряване на междурегионалните отношения.    Нека първо да изясня отново политиката на Китай по отношение на Съединените щати. Китай и САЩ са съгласни, че споделяме широки интереси и важни отговорности за глобалния мир, стабилност и просперитет. Сътрудничеството е основната тенденция в отношенията между Китай и САЩ. Според последното проучване на \"Галъп\" повече от 50% от американците имат благоприятна представа за Китай, най-високият процент за почти три десетилетия. Надявам се хората да обърнат повече внимание на такива положителни неща. Може да имаме конкуренция, но не трябва да сме съперници. Вместо това трябва да се стремим да бъдем партньори. Някои американци твърдят, че Китай ще замести ролята на Америка в света. Това стратегическо заключение е фундаментално погрешно. Китай върви по пътя на социализма, с отличителни китайски характеристики. Той е напълно различен от този на традиционните сили и като такъв е приветстван и посрещнат от все по-голям брой държави. Истината е, че колкото повече се развива Китай, толкова повече може да допринесе за света. Нямаме нужда или намерение да изместваме Америка. Китай и Америка трябва да се уважават взаимно, да съчетават силните си страни и да постигнат взаимноизгодно сътрудничество. Историята учи, че търговската война никога не е правилното решение. В един глобализиран свят това е особено безполезно, тъй като ще навреди на инициатора така, както на страната, срещу която е насочен. В случай на търговска война Китай ще даде оправдан и необходим отговор.   Президентските избори са от жизненоважно значение за Русия и нейния народ. Президентът Путин е в основата на важни стъпки в развитието на Русия и има силна подкрепа от своя народ. Вярваме, че руският народ отново ще направи правилния избор и ще се придвижи стабилно към национално съживяване. Руският народ е гъвкав, принципен и устойчив на натиск. Нашите най-добри пожелания за Русия и руския народ!Ние имаме голямо доверие в бъдещето на отношенията Китай-Русия. То идва от силното приятелство и доверие между нашите президенти, което е от основно значение за по-нататъшното развитие на нашите отношения. Доверието идва от задълбочаването на нашето сътрудничество в толкова много области, от нашата твърда подкрепа за основните ни интереси, тясната ни координация по международните отношения и нарастващия обмен между нашите две общества.Накратко, цялостното стратегическо партньорство между Китай и Русия е толкова непоклатимо, колкото планината. Моля ви да предадете това на нашите приятели в Русия: небето е границата за китайско-руското сътрудничество и трябва да продължим да правим отношенията още по-добри.  В продължение на десетилетия Западът е правил всякакви оценки и прогнози за Китай. За някои западняци Китай \"рухва\" или \"застрашава\". Тъй като Китай продължава да расте, първата теория се срина и се превърна в повод за международни шеги. В същото време, поддръжниците на втората теория измислят нови версии, които обаче намират намаляваща подкрепа, защото фактите говорят по-силно от думите. Какви са фактите? В продължение на години Китай е водещият двигател на глобалния растеж. За повече от 30% от света годишният принос на Китай е по-голям от този на Америка, Япония и Еврозоната. Китай има над 70% дял от намаляването на бедността по света, едно чудо в човешката история. Той носи сериозна отговорност за поддържането на световния мир. През последните пет години със своята инициатива \"Един пояс, един път\" и с други важни предложения, Китай излезе на преден план, за да подкрепя глобалното управление, свободната търговия и отворената световна икономика.От тези солидни факти тези, които нямат пристрастия или двойни стандарти, ще видят в Китай не заплаха, а много възможности. Време е \"теорията за заплахата от Китай\" да получи почивка.    \"Един пояс, един път\" е прозрачна инициатива, тя следва \"златното правило\" за широки консултации, съвместен принос и споделени ползи. Инициативите в пътната и друга инфраструктура имат за цел да бъдат равнопоставени, приобщаващи и полезни за всички. Планирането и изпълнението на проектите се обсъждат открито от участниците в тях. Никоя страна не доминира в процеса, всички страни имат еднаква стойност. Няма скрита сделка - всичко е прозрачно. Няма \"победител, който печели всичко\" - всеки проект носи печеливши резултати за всички участници.Към днешна дата над 80 държави и международни организации са подписали споразумения с Китай по \"Един пояс, един път\", голяма част от проектите са в ход. Например, Китай изгражда десетки електроцентрали в Пакистан, най-голямата от които доставя електроенергия на десетки милиони пакистанци. Когато всички те бъдат завършени, в Пакистан недостигът на електричество ще остане в миналото. В Сърбия една китайска компания изкупи затруднено стоманодобивно предприятие и го превърна в печелившо за по-малко от година. Така се запазиха повече от 5 000 работни места. В Гърция китайска група пое управлението на най-голямото пристанище, увеличи обема от контейнери и го върна на нивото на най-големите пристанища в Европа. Китай също така си партнира с Франция за изграждането на атомна електроцентрала в Обединеното кралство - един звезден пример за високотехнологично сътрудничество в рамките на \"Един пояс, един път\".  Тази година ще отбележим 15-годишнината на цялостното стратегическо партньорство между Китай и Европейския съюз. Годината започна с визитата на президента Макрон в Китай, отношенията ни са в отлична форма. После посещението в Пекин на министър-председателя на Великобритания Тереза Мей продължи усилията на Китай и Великобритания да подобрят своята \"златна ера\" в отношенията. Надяваме се, че Франция ще допринесе съществено за по-нататъшното сътрудничество между Китай и ЕС –те носят обща отговорност за опазването на световната система за свободна търговия. Преговорите трябва да бъдат ускорени, за да се сключи споразумение за инвестиции между Китай и ЕС.Има и някои разногласия между Китай и ЕС, но и двете страни осъзнаха необходимостта да се поставят в обувките на другия и да бъдат по-отворени, толерантни и разбирани един към друг. Китай винаги е оценявал значението на Европа. Ние подкрепяме европейската интеграция и имаме доверие в бъдещето на Европа. Като се има предвид цялата несигурност около нас, Китай е готов да си партнира с Европа, за да осигури повече стабилност и да направи света по-добро място.  : В своя доклад пред 19-ия конгрес на партията генералният секретар Си Дзинпин подчерта, че Китайската комунистическа партия ще се стреми както към благоденствието на китайския народ, така и към човешкия прогрес. Постоянната мисия на нашата партия е да придаде нов и по-голям принос за човечеството. Нашата визия е да създадем нов тип международни отношения, които да включват взаимно уважение, справедливост, справедливост и печелившо сътрудничество и да изградим един отворен, приобщаващ, чист и красив свят, който се радва на траен мир, универсална сигурност и общ просперитет.Независимо от етапа им на развитие, Китай ще се стреми към равенство на всички държави, големи или малки, и ще уважава различните цивилизации и системи. Китай ще постави общото добруване пред собствения си интерес и ще се противопостави на практиката на тормоз от големите и силните към малките и слабите. Ще помогнем на по-слабо развитите страни да постигнат по-добър растеж.Китай ще бъде по-активен в подпомагането на реформата и подобряването на системата за глобално управление, ще намери по-конструктивни начини за уреждане на регионални и международни проблеми с политически средства и ще създаде по-ефективни партньорства за справяне с различни глобални предизвикателства.Древна китайска сентенция гласи: „когато властва справедливостта, светът ще бъде една общност”. Ние сме решени да поддържаме суверенитета и достойнството на нашата страна. Решени сме да бъдем на страната на международното правосъдие и човешкия прогрес. Решени сме да изградим световен мир, да допринесем за глобалния просперитет и да поддържаме международния ред.", "date": "2018.03.14", "title": "Ван И, външен министър на КНР: Време е теорията за заплахата от Китай да получи почивка"}
{"url": "https://www.24chasa.bg/novini/article/6761441", "text": "По случай Световния ден на правата на потребителя националната статистика изпрати данни за общия потребителски разход на българина за 2016 г., предаде  . Най-голяма част от парите ни отиват за храна – 37,3%, следвани от парите за жилища и битови разходи – 17,3%. Другото голямо перо в разходите са транспортът – 8,3% и здравеопазването – 6,7%. За свободно време, култура и почивка българинът отделя 5,8% от средствата си, за съобщения – 5,4%, за алкохол и цигари – 5,2%, за други стоки и услуги – 5,1%, за жилищно обзавеждане и поддържане на дома – 4,5%. На последно място в разходите са дрехите и обувките – 4,4%. Средно на лице от домакинство българинът изяжда 88 кг. хляб годишно, 45,6 кг. месо. Най-предпочитано е птичето месо – 10,8 кг., следвано от свинското – 9,5 кг., малотрайни колбаси – 6,9 кг., трайни колбаси – 3,7 кг., агнешко – 1,1 кг. и телешко – кг. 27,3 литра е консумираният алкохол средно на лице от домакинство за 2016 година. Най-предпочитана от българина е бирата – изпиват се по 20,3 литра, следвана от виното – 4,4 литра и ракията – 1,9 литра. Другите видове алкохол, които са потребявани са 0,6 литра. Сред млечните продукти българинът предпочита най-много киселото мляко – 27,5 кг. на година, следвано от прясното мляко – 17,3 литра, сирене – 11,8 кг, кашкавал – 3,9 кг., други млечни изделия – 2,3 кг. и яйца – 140 бр. Българинът консумира 70 кг. зеленчуци на година средно на лице от домакинство и 49 кг. плодове. Най-предпочитани са доматите – 20,6 кг., след което краставиците – 11 кг., пипер – 7,8 кг., зеле – 6,5 кг. От плодовете най-предпочитани са южните плодове – 14 кг. на година, дините и пъпешите – 12,5 кг., ябълкие – 11,9 кг. и крушите – 0,8 кг. Средно на лице от домакинство потреблението на компоти на година е 8,3 кг., а на конфитюри – 0,7 кг.", "date": "2018.03.14", "title": "Българинът дава най-много пари за храна, жилище, транспорт и здраве"}
{"url": "https://www.24chasa.bg/novini/article/6761511", "text": "Кметът на Мездра Генади Събков предизвика истинско недоумение сред подчинените на общината структури като издаде заповед за почистването на реките в общината. По това време на годината всички водни потоци са пълноводни, а на много места реките са излезли извън коритата си и са залели земеделски площи. Затова хората в железничарския град се чудят дали управникът им не е решил всъщност да провежда състезание по оцеляване в трудни условия. „В срок до 5 април кметовете и кметските наместници на населени места в община Мездра трябва да предприемат адекватни и ефективни действия за почистване на речните легла и прилежащите им територии от нерегламентирани замърсявания с отпадъци „ ,гласи заповедта на кмета. До 9 април пък кметовете и кметските наместници трябва да изготвят и представят в общинска екологична инспекция в Мездра обобщен доклад за извършените дейности по почистване на речните легла.", "date": "2018.03.14", "title": "Кметът на Мездра нареди почистване на пълноводни реки"}
{"url": "https://www.24chasa.bg/novini/article/6761026", "text": "Европейската комисия даде зелена светлина днес за втори финансов пакет от 3 милиарда евро за оказване на помощ на Турция за приема на сирийските бежанци на нейна територия, както бе обещано преди две години в спорното споразумение за мигрантите, сключено между ЕС и Анкара, предаде АФП, цитирана от БТА. След като 3-те милиарда евро от първия пакет бяха разпределени за няколко десетки проекти, Европейската комисия \"започва днес набиране на средства за втори транш\" със същия размер \"за създаване на благоприятни условия за бежанците в Турция\", се посочва в съобщение на ЕК.", "date": "2018.03.14", "title": "ЕС отпуска втора помощ от 3 милиарда eвро за бежанците в Турция"}
{"url": "https://www.24chasa.bg/novini/article/6760958", "text": "15 г. да лежи в затвор рецидивистът Симеон Димитров, убил 88-годишен старец, който защитил жена от побой в софийското село Владая. Присъдата прочете съдия Антон Урумов в Софийския градски съд. Димитров, който е на 37 г., се призна за виновен и поиска делото да приключи по съкратен ред. С тази крачка той избегна наказание доживотен затвор, което бе намалено с 1/3 до 15 г. затвор. 5-членният състав, оглавяван от съдия Урумов, изцяло прие обвинението на прокурор Виктор Тарчев, че убийството е извършено по особено мъчителен начин и с особена жестокост при условията на опасен рецидив. Симеон трябва да плати по 100 000 лв. на 2-те дъщери на убития Никола Атанасов - Маргарита и Румяна. Те претендираха за по 200 000 лв. кръвнина. В нощта на 7 август м.г. между Симеон и любимата му Снежана, с която живеели на семейни начала във Владая, станал спор. У тях на гости бил приятелят им Никола Атанасов. Симеон взел нож и заплашил жената, че ще я заколи. В този момент, очевидец на съпружеската кавга, Никола се изправя, хваща ръката на Симеон и го моли да спре. През това време Снежана успява да избяга от къщата заедно с 15-годишния си син. Симеон се отскубва от хватката на Никола, но удря главата си в маса и се разгневява срещу стареца. Никола е бит жестоко с ръце и крака, удрян е на едни и същи места. Строшени са и бутилка и огледало в тялото на му, става ясно по делото. При побоя са му счупени и 10 ребра. Той издъхва от раните си в “Пирогов”. Симеон е осъждан много пъти основно за кражби и шофиране без книжка и пиян. Преди да бъде задържан за убийството, не е работил. Учил е до 3-ти клас. Присъдата може да бъде оспорена пред Софийския апелативен съд.", "date": "2018.03.14", "title": "15 г. затвор за рецидивист, убил дядо, защитил жена от побой"}
{"url": "https://www.24chasa.bg/novini/article/6761042", "text": "Руското посолство във Великобритания смята да поиска консулски достъп до Юлия Скрипал, която е в болница, след като бе отровена заедно с баща си на Острова, предаде Ройтерс, цитирайки руската агенция Интерфакс, която се позовава на анонимен източник, пише БТА. По-рано днес   и остава отворена за сътрудничество с Лондон по случая. Великобритания заяви днес пред Съвета на ООН по човешките права в Женева, че използването на бойно нервнопаралитично вещество при опита за убийство на бившия руски шпионин Сергей Скрипал и дъщеря му е фрапантно нарушение на международното право и трябва да послужи като предупреждение за международната общност. \" Съветът и Общото събрание на ООН с тревожна честота се налага да порицават Русия за нарушения на международното право. Нейното безразсъдно поведение е оскърбително предизвикателство към всичко, за което тази организация се застъпва\", каза британският посланик Джулиан Брейтуейт пред съвета в Женева.", "date": "2018.03.14", "title": "Русия иска от Лондон консулски достъп до отровената дъщеря на ексшпионина Скрипал"}
{"url": "https://www.24chasa.bg/novini/article/6761016", "text": "4 години след смъртта на спецполицая Емил Шарков, осъденият за разстрела му Петко Петков от Лясковец не е платил нито лев кръвнина на семейството, каза бащата на командоса Емил Шарков - старши. \"Продал е всичко преди делото. Не зная какво ще правим. Чрез адвокатите ще водим дела срещу продажбата, но ни казаха, че ще е много трудно\", обясни той. Бащата, съпругата на Емил Шарков Милена, негови колеги от СОБТ се събраха пред паметната плоча в двора на Професионалната гимназия по електроника \"А.С.Попов\" във Велико Търново, където е учил, за да почетат тъжната годишнина. Те поднесоха венци. Цветя имаше от училищното ръководство и учениците. \"Емо беше човек с огромно сърце, харизма, доброта. За всички, които го обичахме и беше близо до нас, загубата с всяка следваща година става все по-голяма, защото да загубиш такъв човек наистина е тежко. Много е тежко и за дъщеря му. Тепърва й предстоят важни събития в живота, завършва средното си образование и баща й няма да може да бъде до нея\", каза Милена Шаркова. Създаденато от нея фондация \"Емил Шарков\" има кауза да организира летни лагери за деца на загинали служители на МВР. Тя съобщи, че се водят разговори тази година вътрешното министерство да поеме издръжката. \"Много символично точно днес имаме среща с председателя на комисията. При предшните ни разговори имаше ангажимент и воля да спомогнат лагерите. Те да бъдат в бази на МВР, така че съм изключително обнадеждена, че тази година няма да се търсят спонсори и фирми, а министреството ще поеме грижата за своите деца\", каза Шаркова. Поклонение пред паметта на Емил Шарков имаше и пред паметната плоча на СУ\"Максим Райкович\" в Лясковец. Именно заради заплахи към учениците от страна на Петко Петков бе предприета спецакция за отнемане на незаконните му оръжия на 14 март 2014 г. Въоръженият до зъби мъж откри стрелба при атаката на барикадираното му жилище, уби командоса и направи опит да умъртви още петима негови колеги. Петко Стрелеца бе осъден доживот без право на замяна. Той излежава наказанието си в Ловешкия затвор. Бе присъдена и общо 380 000 лв. кръвнина на съпругата, дъщерята и родителите на Шарков.", "date": "2018.03.14", "title": "Петко Стрелеца не е платил нито лев\nкръвнина за убития спецполицай Емил Шарков"}
{"url": "https://www.24chasa.bg/novini/article/6761051", "text": "Софийски градски съд призна за виновен Мирослав М. – началник отдел в Специализирана дирекция „Финансова сигурност“ на ДАНС, разгласявал държавна тайна и му наложи наказание лишаване от свобода за срок от 3 години, изпълнението на което е отложено за изпитателен срок от 5 години. Това съобщиха от пресцентъра на Прокуратура на Република България. На 26 април 2016 г. Специализираното звено „Антикорупция“ (СЗА) при Софийска градска прокуратура внесе обвинителен акт в Софийски градски съд срещу Мирослав М. за престъпление по чл. 357 ал.2 пр.1 вр. с ал.1 във вр. с чл. 26 НК. Обвинението срещу Мирослав М. е за това, че в периода от 27 септември 2013 г. до 01 октомври 2015 г. в гр. София, при условията на продължавано престъпление е разгласил информация от 11 класифицирани документи, представляваща държавна тайна, която му била поверена по служба, като от престъплението са настъпили особено тежки последици за сигурността на държавата. Според Софийски градски съд не са налице настъпили особено тежки последици за сигурността на държавата и оправда Мирослав М. по обвинението за престъпление по чл. 357 ал.2 пр.1 НК и го призна за виновен само в престъпление по чл. 357 ал. 1 във вр. с чл. 26 НК. Припомняме, че разследването на СЗА бе установило, че в инкриминирания период Мирослав М. е разгласил информацията в 11 /единадесет/ класифицирани документи, като предоставил копия от тях на лице, което няма разрешение за достъп до класифицирана информация и го използвал, за да си набави допълнителни парични средства. Оправдателната част на присъдата се протестира от СГП пред Апелативен съд – София. СГП ще настоява в протеста си пред Апелативен съд София, че от престъплението са настъпили особено тежки последици за сигурността на държавата, тъй като информацията, съдържаща се в документите разкрива данни за събития и действия против икономическата и финансова сигурност на държавата, разкрива оперативния интерес на службата към лицата, събраната вече информация за тях и други лица, извършили или подготвящи се да извършат престъпления, застрашаващи националната сигурност. Информацията в 11 – те документа съдържа сведения за използваните от службите за сигурност оперативни методи и средства, както и за доброволните сътрудници, подпомагащи службите, което е могло да доведе до застрашаване живота и сигурността на последните и до възпрепятстване на работата по оперативните дела. СГП ще настоява и да се наложи по-тежко наказание, ориентирано към средния размер, което да се изтърпи ефективно.", "date": "2018.03.14", "title": "3 години затвор условно за бивш шеф от ДАНС, разгласявал тайни за пари"}
{"url": "https://www.24chasa.bg/novini/article/6761068", "text": "Икономическата активност в Китай се представи по-силно от очакваното през първите два месеца на новата година благодарение на добро нарастване на индустриалното производство, на дълготрайните инвестиции и на продажбите на дребно, показват данни на Националното статистическо бюро, съобщи БНР Индустриалното производство, което представлява груб индикатор за икономическия растеж в страната, се повиши през януари и февруари със 7,2% спрямо първите два месеца на миналата година при очаквания за доста по-скромно повишение с 6,2% и след растеж с 6,6% през декември 2017-а година. Трябва да се има предвид, че китайската статистика винаги представя комбинирани данни за първите два месеца на всяка една календарна година, за да ограничи \"изкривяването\" на тези данни в резултат на времето, когато се празнува Лунната нова година. Така например, едноседмичната официална почивка в Китай през 2017-а година се падна в края на януари, докато през 2018-а година - през февруари. Представените днес данни за дълготрайните бизнес инвестиции също показаха по-силен от очакваното растеж. През първите десет месеца на годината те нараснаха със 7,9% спрямо година по-рано при осреднена прогноза за повишение със 7,0% и след повишение със 7,2% в края на 2017-а година. Солидното нарастване се дължи на повишаване на бизнес инвестициите в частния сектор с 8,1% след техен растеж с 6,0% през 12-те месеца на 2017-а година, като те формират около 60% от общите инвестиции в Китай. В същото време инвестициите на държавните компании в страната се увеличиха през първите два месеца на годината с 9,2 на сто. Опровергавайки очакванията за забавяне, инвестициите в сектора на недвижимите имоти се увеличиха с цели 9,9% спрямо първите два месеца на 2017-а година, отбелязвайки най-солиден растеж от три години насам, въпреки отслабване на продажбите на имоти с оглед на правителствените мерки, целящи известно \"охлаждане\" на \"прегряващите\" жилищни цени. Продажбите на дребно също набират скорост, нараствайки през януари и февруари с 9,7% след тяхно повишение с 9,4% през последния месец на 2017-а година и малко под осреднена прогноза за растеж с 9,8 на сто. Националното статистическо бюро отбеляза, че доста силни са били продажбите на автомобили и особено на електрическите и хибридните модели, отразявайки технологичната политика на властите в Пекин. Днешните силни данни предполагат, че китайската икономика се намира в по-добра от очакваното форма в началото на годината. През миналата седмица китайският премиер Ли Къцян посочи, че правителството залага на икономическа експанзия от 6,5% през настоящата година, подобна на целите на властите в Пекин, които бяха заложени за миналата година. Постъпилите досега данни обаче предполагат, че БВП на Китай може отново да нарасне по-силно, както беше и през 2017-а година, когато втората по сила световна икономика се разшири с 6,9 на сто. Единственият по-сериозен риск пред представянето на китайската икономика през настоящата година е свързан с растящото напрежение по отношение на провежданата от САЩ търговска политика. Информацията, че администрацията на Тръмп обмисля мита в размер на 60 млрд. долара на редица стоки, внася от Китай и по-специално на такива от сферата на технологиите, може да засегне сериозно този най-бързо разрастващ се сегмент в китайския индустриален сектор.", "date": "2018.03.14", "title": "Китайската икономика се представя по-силно от очакваното през първите 2 месеца"}
{"url": "https://www.24chasa.bg/novini/article/6761093", "text": "Общо 100 килограма безакцизен тютюн иззеха тази сутрин полицаи от РУ Хасково, съобщиха от пресцентъра на ОД на МВР - Хасково. Около 7 часа в село Клокотница за проверка е бил спрян лек автомобил \"Форд Галакси\" с пловдивска регистрация. В багажното отделение на автомобила, шофиран от 37-годишен мъж от Пловдив са били намерени 10 полиетиленови торби с нарязания тютюн без бандерол. Приносителят го е предал с протокол по образуваното досъдебно производство.", "date": "2018.03.14", "title": "100 килограма тютюн без акциз иззеха от кола в Хасковско"}
{"url": "https://www.24chasa.bg/novini/article/6761107", "text": "Президентът на Сърбия Александър Вучич заяви днес след разговор с помощник държавния секретар на САЩ за Европа и Евразия Уес Мичъл, че Сърбия и САЩ имат различни становища по въпроса за Косово, но Мичъл е изслушал това, което Сърбия има да каже, съобщи сръбската държавна телевизия РТС, цитирана от БТА. Вучич каза, че Сърбия може да приеме компромис, но не и унижение. На съвместна пресконференция Вучич каза, че е благодарен на Мичъл за подкрепата, която е дал за продължаването на диалога между Белград и Прищина. Вучич посочи, че компромисът трябва да е приет от всички страни, но припомни, че Прищина протака с формирането на Съюз на сръбските общини, а Сърбия е изпълнила всички задължения от Брюкселското споразумение. Сръбският президент каза, че Мичъл е имал търпението да чуе какво има да каже Сърбия, макар позициите на двете страни да са различни и отдалечени. Вучич каза, че позициите са различни и когато става дума за косовските сили за сигурност, но се е съгласил с Мичъл, че е необходимо да бъде запазен мирът и да продължат разговорите под егидата на ЕС. Мичъл разговаря тази сутрин и със сръбския премиер Ана Бърнабич.", "date": "2018.03.14", "title": "Вучич по въпроса с Косово: Можем да приемем компромис, но не и унижение"}
{"url": "https://www.24chasa.bg/novini/article/6761108", "text": "Президентът Румен Радев сезира Конституционния съд с искане за установяване на противоконституционност на чл. 24, ал. 2 от Закона за радиото и телевизията. Съгласно тази разпоредба решението на Народното събрание и указът на президента за определяне на членове на Съвета за електронни медии влизат в сила едновременно, въпреки че периодът, през който Народното събрание и президентът са длъжни да обновяват своята квота, е различен, съобщиха от прессекретариата на президентството.  Президентът счита, че чл. 24, ал. 2 не съответства на общата идея, вложена в правилата за състава на Съвета за електронни медии, и води до неадекватно регулиране на обществените отношения. Според държавния глава тази разпоредба нарушава принципа за разделение на властите и мандатността като основно начало при конституирането и функционирането на органи на публичната власт.", "date": "2018.03.14", "title": "Румен Радев сезира Конституционния съд за Закона за радиото и телевизията"}
{"url": "https://www.24chasa.bg/novini/article/6761072", "text": "Загиналият и раненият при   не е трябвало да бъдат в помещението. Това е нарушение на технологичния процес в цеха. Това заяви областният управител на Стара Загора Гергана Микова. Тя обясни, че в помещението са се намирали машини за бъркане на барутна смес, които работели автоматично и не е трябвало да има хора.  От управата на \"Арсенал\" категорично отрекоха информацията, че има и трети пострадал човек.  По думите на Микова първоначално 46-годишният мъж с изгаряния е бил настанен в УМБАЛ \"Проф. д-р Стоян Киркович\" в Стара Загора, но вече е транспортиран в клиниката по изгаряния в Пловдив. Екип на РИОСВ - Стара Загора е в Казанлък във връзка с инцидент в Завод 3 на \"Арсенал\" АД Не е трябвало да бъдат в цеха. Това е грубо нарушение на технологичната дисциплина - първоначална версия. ОУ гм. Бъркане на барутна смес ставало автоматично, нее  трябвало да има хора. От завода са категорични, че няма 3 човек. ", "date": "2018.03.14", "title": "Загиналият и раненият от завод \"Арсенал\" не е трябвало да бъдат в помещението (Видео)"}
{"url": "https://www.24chasa.bg/novini/article/6761134", "text": "Турският президент Реджеп Тайип Ердоган заплаши днес, че Турция скоро ще смаже терористите в Северен Ирак, след като турският външен министър заяви миналата седмица, че Анкара и Багдад ще осъществят съвместна военна операция срещу кюрдски бунтовници в Ирак, предаде Ройтерс, цитирана от БТА. Ние проверяваме терористичните гнезда в Северен Ирак при всяка възможност. Скоро ние ще смажем терористите там, каза Ердоган в изказване пред кметове в Анкара. Турският външен министър Мевлют Чавушоглу каза миналата седмица, че правителствата на Турция и Ирак може да предприемат военна операция срещу кюрдските бунтовници след произвеждането на парламентарните избори в Ирак, планирани за май. Турски изтребители редовно нанасят въздушни удари срещу бази на Кюрдската работническа партия /ПКК/ в планините в Северен Ирак, близо до границата с Турция, припомня Ройтерс.", "date": "2018.03.14", "title": "Ердоган: Турция скоро ще смаже терористите в Северен Ирак"}
{"url": "https://www.24chasa.bg/novini/article/6761138", "text": "Говорителят на кюрдските „Отряди за народна самоотбрана“ (YPG) Редур Калил заяви, че   са „блянове“, предава AFP. „Смятам, че турският президент Реджеп Тайип Ердоган явно е изпаднал в състояние на бленуване, когато заяви, че Африн ще падне тази вечер“, заяви Халил, чиито сили контролират населеното място, основна цел на започнатата през януари турска операция „Маслинова клонка“, предаде \"Фокус\".", "date": "2018.03.14", "title": "Сирийските кюрди: Турция може само да бленува, че ще превземе Африн „до края\nна вечерта“"}
{"url": "https://www.24chasa.bg/novini/article/6761161", "text": "Германският канцлер Ангела Меркел се закле в длъжност в парламента, започвайки своя четвърти мандат на поста ръководител на най-голямата икономика в Европа, предава Франс прес, цитирана от Фокус. Депутатите в Бундестага я избраха с 364 срещу 315 гласа с девет въздържали се. Меркел след това бе официално назначена от президента на Германия Франк-Валтер Щайнмайер и се закле пред долната камара на парламента.", "date": "2018.03.14", "title": "Меркел се закле като канцлер за четвърти път (Снимки)"}
{"url": "https://www.24chasa.bg/novini/article/6761193", "text": "Председателят на Европейския съвет Доналд Туск заяви, че Москва „най-вероятно“ стои зад отравянето на бившия руски двоен агент Сергей Скрипал на територията на Великобритания, предава Франс прес, цитирана от Фокус. „Изразявам пълната си солидарност към британския министър-председател Тереза Мей в лицето на бруталната атака, вдъхновена, най-вероятно, от Москва“, заяви Туск по време на посещението си във Финландия.", "date": "2018.03.14", "title": "Туск: Москва най-вероятно стои зад отравянето на Скрипал"}
{"url": "https://www.24chasa.bg/novini/article/6761143", "text": "Смъртта на Стивън Хокинг покруси света. След новината за кончината му учени, известни личности и знаменитости засвидетелстваха почитта си към именития британски учен, теоретичен физик и космолог в социалните мрежи, цитирани от световните агенции, британски издания и БТА: \"Професор Стивън Хокинг притежаваше брилянтен, невероятен ум. Той беше един от най-големите учени от своето поколение. Куражът, хуморът и решителността му да извлича максимума от живота бяха източник на вдъхновение. Наследството му няма да бъде забравено\", пише в Туитър британската министър-председателка Тереза Мей. Социалната мрежа използва и индийският премиер Нарендра Моди, за да засвидетелства почитта си към човека, направил света \"едно по-добро място\". \"Професор Стивън Хокинг беше забележителен учен. Решителността и издръжливостта му вдъхновяваха хората по целия свят. Загубата му е съкрушителна. Новаторските му трудове направиха света едно по-добро място. Нека душата му намери покой\", гласи туитът на Моди. \"Постиженията на Стивън Хокинг символизират мощта на човешкия ум. Той беше вдъхновение за всички нас да се стремим към звездите, откъдето вече ни озарява със светлина\", казва британският министър на отбраната Гавин Уилямсън. Водещи физици от ЦЕРН (Европейската организация за ядрени изследвания) също отдадоха почит към една от най-големите \"звезди\" на физиката, възхвалявайки приноса му към работата им и борбата му със заболяването. \"Стивън Хокинг притежаваше ентусиазъм, жизненост и страст към познание. Той беше и брилянтен пример за човек, противопоставил се на болестта с кураж. Той беше боец\", се посочва в изявление, направено от генералния директор на ЦЕРН г-жа Фабиола Джаноти. \"След кончината на Стивън Хокинг остана интелектуален вакуум\", написа в Туитър американският астрофизик Нийл Деграс Тайсън. \"Неговите теории отключиха вселена от възможности, които ние и светът да изследваме. Продължавай да летиш като Супермен в условията на микрогравитация, както сам препоръча на астронавтите на Международната космическа станция през 2014 г.\", се казва в съобщението на НАСА по повод кончината на \"посланика на науката\". \"Загубихме един колосален ум, един човек с невероятен дух. Почивай в мир, Стивън Хокинг\", пише изобретателят на световната мрежа Тим Бърнърс-Лий. \"Професор Хокинг беше уникален индивид, който ще бъде запомнен с топлота и привързаност не само в Кембридж, но и по целия свят. С изключителен принос към познанието и с популяризирането на науката той ни остави забележително наследство. Неговият характер беше вдъхновяващ\", казва професор Стивън Тууп, заместник-ректор на Кембриджския университет. \"Когато се записах в Кембриджския университет през 1964 г., се запознах със студент, две години по-напред от мен в следването си. Той едва се крепеше на краката си и изпитваше сериозни затруднения с говора. Това беше Стивън Хокинг. Наскоро беше диагностициран с болестта и мислеше, че няма да доживее дипломирането си. Колкото и невероятно да е, той живя 76 години. Той не просто оцеля, а стана един от най-известните учени в света. Стивън Хокинг беше забележителен не само с научните си постижения, с бестселърите си, но и с триумфа си над злополучието\", казва кралският астроном лорд Мартин Рийс. \"Стивън Хокинг беше велик физик, велик обществен посредник, велика икона на науката и рационализма\", пише Пол Нърс, главен изпълнителен директор на института \"Франсис Крийк\". \"Хокинг беше велик учен и вдъхновяваща личност. Благодарение на него Вселената е по-понятно и по-интересно място, защото той беше част от нея\", казва Матю Колес, професор по астрономия и астрофизика от Австралийския национален университет. Британският актьор Еди Редмейн, превъплътил се в образа на видния учен във филма \"Теорията на всичко\" и отличен с \"Оскар\" за ролята си, също отдаде почит към Стивън Хокинг: \"Загубихме един наистина прекрасен ум, удивителен учен и най-забавния човек, когото някога съм имал удоволствието да срещна\". \"Почивай в мир, професор Хокинг. Най-брилянтният ум на света, човекът, който никога не спря да се чуди \"Защо?\" Един негов цитат казва всичко: \"Гледайте нагоре към звездите, а не надолу към краката си. Опитвайте се да осмисляте това, което виждате, и се чудете защо съществува Вселената. Бъдете любопитни\", пише британският телевизионен водещ Пиърс Морган. Същия цитат в Туитър публикуваха и членовете на рок групата \"Фу файтърс\", отдавайки почит към \"легендата\" Стивън Хокинг. Поп певицата Кейти Пери сподели, че загубата на видния учен е оставила \"черна дупка\" в сърцето й. \"Почивай в мир, Стивън Хокинг. Коефициентът на човечеството спадна доста след неговата кончина. Той беше и изключително забавен човек. Много тъжна новина\", коментира телевизионният водещ Джонатан Рос. Актьорът Макколи Кълкин нарича прочутия учен \"гений\" и свой любим персонаж от анимационната поредица \"Семейство Симпсън\", визирайки рисуваното копие на Хокинг, който той лично озвучава. \"Ще ни липсваш, друже\", пише Кълкин.", "date": "2018.03.14", "title": "Учени и известни личности отдадоха почит към Стивън Хокинг в социалните мрежи"}
{"url": "https://www.24chasa.bg/novini/article/6761205", "text": "С промените в Закона за частната охранителна дейност МВР не абдикира от задълженията си, а подобрява правилата, смята министърът на вътрешните работи Валентин Радев, цитиран от БТА. В началото на седмицата президентът и главният прокурор сезираха Конституционния съд за разпоредби от измененията в Закона за частната охранителна дейност с аргумента, че държавата отговаря за опазването на обществения ред и не може това да се прехвърля на частни охранители. Ако някъде има някакви пропуски, ще се съобразим, каза вътрешният министър пред журналисти в парламента. Кметовете искат охрана на урбанизирани територии, не го искаме от МВР, добави той. По думите му с измененията само се узаконява дейността, слагат се едни правила. И досега има 1800 частни охранителни фирми, над 200 хиляди души се занимават с такава дейност в държавата, и досега кметовете и всички останали в общините са имали такива правила, само уточняваме някои детайли, добави Радев. Той посочи, че промените са минали на широко обсъждане, включително с неправителствени организации, но прокуратурата и президента намират някои слабости. Радев посочи, че съставът на МВР е под 50 хиляди души, като 25 хиляди са униформени, а \"срещу тях армия от 200 000 частни охранители\". Ако решим, че такива фирми няма да има, тогава да увеличим числеността на МВР, коментира той. \"Лично аз си зададох този същия въпрос - ние абдикираме ли или не, според мен не. Така се е случило по обективни причини, че има такава нужда от такива охранители. Със закона направихме така, че да има правила и да няма тълкуване\", коментира вътрешният министър. \"Да си представим една къща, говорихме и за случая с д-р Димитров в Пловдив, какво пазим ние? Всеки иска да пази къщата си, гаража си, слага камери, т.е. той започва да се охранява сам, куче слага, може да сложи пост вътре, да плати на един човек да му пази къщата, двора му. На улицата може да поиска от общината камери да сложи. Т.е. къде е границата?\", коментира вътрешният министър. По думите му трябва да се намери балансът. \"Прокуратурата и президентът това правят, така разбирам тяхното даване на КС, и те искат да разберат къде точно е границата и минаваме ли онази точка от Конституцията, където е казано, че МВР отговаря за обществения ред\", добави той.", "date": "2018.03.14", "title": "Министър Радев: МВР не абдикира от задълженията си за частните охранители"}
{"url": "https://www.24chasa.bg/novini/article/6761226", "text": "Германската полиция задържа днес мъж пред парламента, когато канцлерката Ангела Меркел напускаше сградата след преизбирането й за четвърти мандат, съобщи в. \"Велт\", цитиран от БТА. Мъжът се разкрещял срещу Меркел на чужд език, когато тя излизала от парламента. Той бил повален на земята от силите за сигурност, докато канцлерката се качвала в колата, за да отиде при президента Франк-Валтер Щайнмайер. Засега не са известни обстоятелствата около случая и мотивите за действията на мъжа.", "date": "2018.03.14", "title": "Арестуваха мъж пред Бундестага, крещял на чужд език по Меркел, докато излизала"}
{"url": "https://www.24chasa.bg/novini/article/6761224", "text": "Турция не поставя пред себе си целта да завземе територия на Сирия, заяви днес министърът на външните работи на Турция Мевлют Чавушоглу след разговор с руския си колега Сергей Лавров, съобщи ТАСС, цитирана от БТА. Целта на операцията в Африн \"Маслинова клонка\" е ликвидацията на терористи в този регион, каза Чавушоглу. Независимо от това дали става дума за източна Сирия или западна, ние активно подкрепяме териториалната цялост на Сирия, заяви турският външен министър. В съвместни декларации с Русия и Иран ние подчертаваме това, добави дипломатът. Ние нееднократно сме подчертавали това, за това говори лично президентът. Всички държави трябва да уважават териториалната цялост на други страни, което и правим, каза Чавушоглу. По-рано днес медиите съобщиха, че турският президент по време на свое изказване в Анкара е изразил надежда, че сирийският град Африн ще бъде превзет в течение на днешния ден. Преди това генералният щаб на турските въоръжени сили съобщи, че от 12 март град Африн е обкръжен от турската армия и формированията на Сирийската свободна армия. Ройтерс предаде, позовавайки се на източник от кабинета на Ердоган, че изявлението на турския президент за превземане на сирийския град Африн означава приключване на обкръжаването на града до сряда вечерта, а не падането му. Същевременно сирийските Сили за защита на народа определиха като \"нереалистични\" твърденията на Анкара, че турските сили ще завземат град Африн до сряда вечерта. Тази вечер той ще превземе целия Африн? Ердоган лъже народа. Не знам как това ще се случи, заяви говорителят на Силите за защита на народа Нури Махмуд. Той каза също, че изявленията на Анкара, че цивилните се евакуират от Африн не отговарят на истината.", "date": "2018.03.14", "title": "Чавушоглу: Турция няма планове да завзема територия на Сирия"}
{"url": "https://www.24chasa.bg/novini/article/6761246", "text": "Във връзка с възникналия днес инцидент в цех на Завод-3 в гр. Казанлък на дружеството „Арсенал” АД , Окръжна прокуратура-Стара Загора разпореди извършването на процесуално следствени действия. Това съобщиха от пресцентъра на Прокуратурата. Към настоящия момент се извършва оглед на местопроизшествие от двама следователи от Окръжен следствен отдел в Окръжна прокуратура-Стара Загора. На мястото на инцидента е и административният ръководител-окръжен прокурор на Окръжна прокуратура- Стара Загора – Дичо Атанасов. По първоначални данни вследствие на инцидента е починало едно лице и едно лице е с тежки наранявания. Повече информация ще бъде предоставена на по-късен етап.", "date": "2018.03.14", "title": "Прокуратурата проверява инцидента в завод „Арсенал”"}
{"url": "https://www.24chasa.bg/novini/article/6761227", "text": "Руският химик Вил Мирзаянов, помогнал за създаването на съветското нервнопаралитично вещество, с което бе   заяви, че само руското правителство може да е извършило атаката с такова смъртоносно и усъвършенствано токсично вещество, предаде Ройтерс. Мирзаянов, който е на 83 години, няма никакви съмнения, че отговорен е руският президент Владимир Путин с оглед на това, че по думите му Русия държи под строг контрол своите запаси от веществото Новичок и единствено държава може да го превърне в оръжие, предаде БТА. \"Фактът, че Кремъл, подобно на всички престъпници, непрекъснато отрича, не означава нищо\", каза Мирзаянов от дома си в Принстън, щата Ню Джърси, където живее в изгнание повече от 20 години. Сергей Скрипал, бивш руски разузнавач, издал на британското разузнаване десетки руски агенти, и дъщеря му се борят за живота си, след като на 4 март бяха открити припаднали на пейка, в резултат според британските власти на отравяне с Новичок. В понеделник британският премиер Тереза Мей заяви, че е \"много вероятно\" Путин да стои зад атаката, обвинение, което Русия отхвърля. Вчера Мей постави на Русия ултиматум до полунощ, за да обясни как веществото се е озовало в южния английски град Солсбъри. Руските власти окачествиха британските твърдения като \"цирково шоу\". Според Москва Великобритания не е представила никакви конкретни доказателства, че руската държава е замесена, отказала е да сподели с руски учени техническа информация за отравянето и има за цел да злепостави Русия преди домакинството на световното първенство по футбол. Мирзаянов заяви, че години наред е изпробвал и подобрявал Новичок - название, което било дадено на група химически оръжия, създадени тайно в края на Студената война. Това оръжие е над десет пъти по-мощно от по-известния Ви Екс (VX|, друг нервнопаралитичен агент. В резултат на програмата били произведени тонове от веществото, каза той, което Русия така и не била признала. \"Новичок беше създаден, изследван,изпробван и произвеждан в доста тонове единствено в Русия. Никой в света не знаеше за това\", каза Мирзаянов в интервю, дадено в предградието на около 50 км югозападно от Ню Йорк. В началото на 90-те години, когато страните по света започнали да подписват Конвенцията за забрана на химическите оръжия, Мирзаянов се разгневил, че Русия крие съществуването на Новичок. Той бил уволнен и пратен в затвора, след като изложил подробна информация за новото поколение химически оръжия в статия за вестник, макар че впоследствие обвиненията срещу него били свалени под натиска на западни представители, Преместил се в САЩ, където публикувал книга за това, което знаел за тайната програма на Русия за химическо оръжие от времето на Студената война. В нея участвали между 30 000 и 40 000 души, включително 1000, които работели конкретно по Новичок, но мнозина не знаели за истинската същност на програмата. Веществото може да бъде получено чрез смесване на безвредни съставки. Това улеснило Русия в производството на материалите за Новичок под прикритието на производство на химикали за земеделието, каза той. Веществото поразява нервната система, блокира дишането и предизвиква невъобразима болка, заяви Мирзаянов, който бил виждал безброй опитни животни, включително мишки, плъхове и кучета, подложени на отровата. \"Това е изтезание\", каза той. \"Напълно нелечимо е.\" Мирзаянов заяви, че Путин вероятно е използвал предизвикващото болка отровно вещество, за да изплаши други дисиденти и те да мълчат. \"Бях шокиран\", каза той. \"И в най-лошите си сънища не съм си представял, че това химическо оръжие, разработено с мое участие, ще бъде използвано като терористично оръжие.\"", "date": "2018.03.14", "title": "Руски химик: Само Русия може да стои зад атаката с отравянето във Великобритания"}
{"url": "https://www.24chasa.bg/novini/article/6761223", "text": "12-годишният Коста от Средец, който пострада при пожар в циганската махала в нощта срещу 8 март, е издъхнал днес в Клиниката по изгаряния във Варна. Момчето бе с над 85 % изгаряния, в изключително тежко състояние. Братчето му Янко на 8 г. е стабилно, то е единственото оцеляло в огнения ад, при който загинаха бащата Антон, майката Анка и три от децата им - 7-годишната Мария, 13-годишният Мильо и 12-годишният Коста. Бащата и две от децата загинаха на място, а майката почина ден след инцидента в болницата във Варна. Причина за трагедията се оказа туба с бензин за моторна резачка, която била поставена близо до печката с дърва. Горивото избухнало и се получил локален взрив, който възпламенил хора и покъщнина.", "date": "2018.03.14", "title": "Издъхна 12-годишният Коста, жертвите от пожара в Средец вече са пет"}
{"url": "https://www.24chasa.bg/novini/article/6761262", "text": "Земетресение с магнитуд 4,7 по скалата на Рихтер е регистрирано в румънския централен район Вранча, показва справка на интернет страницата на Европейския средиземноморски сеизмологичен център (EMSC). Трусът е регистриран в 10:24 часа местно време (съвпада с българското) на 148 км. северно от Букурещ и на 48 км. западно от град Фокшани на дълбочина от 140 км, предаде \"Фокус\". Няма данни за жертви и земетресения.", "date": "2018.03.14", "title": "Земетресение с магнитуд 4,7 по Рихтер във Вранча"}
{"url": "https://www.24chasa.bg/novini/article/6761256", "text": "ВАС върна дело за дискриминация в Старозагорския окръжен съд и му разпореди да се произнесе отново, след като там вече веднъж отхвърлили жалба на майка срещу заведение, което искало надценка за играещи деца, предава  .  След продължили близо 30 месеца митарства по съдебните инстанции майка на 3 непълнолетни деца от Стара Загора успя да докаже, че е станала жертва на дискриминационно отношение в заведение, в чието меню била записано, че дължи 50-процентна надценка на сметката, ако рожбите й се заиграят помежду масите. В социалните мрежи Живка Александрова написа: „Делото срещу едно старозагорско заведение, което преди 2,5 години си позволи да заплашва с такса „Дете\" е решено от ВАС, в полза на всички деца и родителите им.Това решение лично за мен, не само като жалбоподател, но и като родител е глътка въздух и лъч надежда, че все пак в съдебната ни система има мислещи и съвестно работещи хора“. Александрова припомня, че Комисията за защита от дискриминация и старозагорският административен съд не са установили дискриминация в конкретния казус, но състав на Върховния административен съд с председател Здравка Шуменска в свое заседание от 26 февруари т.г.е заел коренно противоположна позиция. Върховните съдии отменят предходните решения и връщат делото обратно в Града на липите за ново произнасяне, а КЗД ще трябва да плати 500 лв за направените от Александрова разноски за адвокат. В мотивите за отмяната на предходните решения съдиите са записали дословно: „Съгласно надписа, нарушението на изискването за недопускане на детска игра се санкционира със сума, която е обвързана със сметката за консумация. Това означава, че по същество, при преценка на представител на заведението, че е допуснато нарушение (детска игра), за съответната категория посетители по този начин се въвеждат различни, по-високи цени, отколкото за останалите посетители на заведението, а това без съмнение ги поставя в особено неблагоприятно положение в сравнение с последните. Това е нарушение не само на забраната по чл. 4, ал. 1 от Закона за туризма за предоставяне на туристически услуги в туристически обекти на цени в различен размер, но и по-неблагоприятно третиране на основата на признака „семейно положение“, представляващо проява на пряка дискриминация по смисъла на чл. 4, ал. 2 от Закона за защита от дискриминация“. Репортерска проверка в заведението установи, че скандалният надпис вече го няма в менюто.", "date": "2018.03.14", "title": "Майка осъди ресторант в Стара Загора заради такса „Дете“"}
{"url": "https://www.24chasa.bg/novini/article/6761277", "text": "Трима мъже са задържани заради притежание на 8 килограма марихуана. Работата по изясняване на случая продължава, започнало е досъдебно производство. Това съобщиха днес от ОД на МВР в Габрово. Вчера, около около 17.30 часа, на пътя София-Варна край Севлиево, полицейски служители спрели за проверка лек автомобил \"БМВ\", управляван от 27-годишен мъж от град Елена. В автомобила пътували и други двама мъже - 26-годишен от село Стара река, област Сливен и 26-годишен от Велико Търново. В купето на автомобила полицаите намерили 6 пакета със суха листна маса, която при полевия наркотест реагирала на марихуана.", "date": "2018.03.14", "title": "Задържаха трима мъже заради притежание на 8 кг марихуана"}
{"url": "https://www.24chasa.bg/novini/article/6761266", "text": "Роботи-вълци излизат в продажба в Япония, за да помагат на фермерите да плашат глиганите и да пазят продукцията си, съобщи в. \"Дейли мейл\", цитиран от БТА. Цената на роботите е 5000 долара. Роботите-вълци са тествани миналото лято в Северна Япония. Видът им е зловещ - с големи зъби, козина и червени очи. Те са високи 50 см и вият, когато до тях се доближи някакво същество. Работят със слънчеви батерии. Глиганите до неотдавна не бяха характерни за Северна Япония заради студа. Омекването на климата обаче им позволи да се заселят и там, особено след като земите опустяха временно заради земетресението от 2011 г. Те обичат да ядат ориз и картофи и през 2015 г. са причинили щети за над 46 милиона долара. В цяла Япония има около един милион глигани, като те причиняват около една трета от щетите, дължащи се на животни. ", "date": "2018.03.14", "title": "Роботи-вълци излизат в продажба в Япония"}
{"url": "https://www.24chasa.bg/novini/article/6761300", "text": "Няма данни земетресението в румънския окръг Вранча да е усетено на територията на България. Това съобщиха за \"Фокус\" от Националния институт по Геофизика, Геодезия и География към БАН.                                                                                                                                                                                                                                                                                                                       ", "date": "2018.03.14", "title": "Земетресението във Вранча не е усетено в България"}
{"url": "https://www.24chasa.bg/novini/article/6760932", "text": "Пенсионер прободе с нож опонента си на улица в пазарджишкото село Лесичово, съобщиха от полицията. Инцидентът станал във вторник следобед при случайна среща на двамата мъже. 71-годишният Георги И. и 36-годишният му съселянин Костадин С. имали стара вражда, която се разгоряла отново, когато се срещнали лице в лице на улицата. В разгара на скандала, който според местни бил за пари, възрастният мъж извадил нож и го забил в гърдите на младия му опонент. Пострадалият незабавно е бил откаран в областната болница в Пазарджик. Лекарите констатирали, че ножа не е засегнал жизнено важни органи на ранения и няма опасност за живота му. Той е оставен на лечение в хирургичното отделение. Възрастният мъж е задържан и срещу него ще бъде повдигнато обвинение за опит за убийство.", "date": "2018.03.14", "title": "Пенсионер прободе с нож опонента си в пазарджишко село (Обновена)"}
{"url": "https://www.24chasa.bg/novini/article/6761313", "text": "Шумно рекламираното посещение на робота София в България се отлага поради непреодолими възникнали търговски условия от собствениците Hansonrobotics, основното от които е категоричната забрана медии да присъстват на събитието. Обстоятелство, с което организаторите на събитието Роботите за Хората, Casus Futura, категорично отказват да се съобразят, съобщиха самите те. София бе ракламирана като първата хуманоидна машина, получила гражданство и заявила желанието си да създаде поколение. Твърди се, че тя е най-модерният робот, надарен със способност да общува. Тя умее да симулира пълна гама от изражения, да следи и разпознава емоции.", "date": "2018.03.14", "title": "Роботът София няма да идва в България"}
{"url": "https://www.24chasa.bg/novini/article/6761512", "text": "КНСБ ще помогне на семейството на загиналия работник в \"Арсенал\" АД. То ще получи еднократна помощ от 1000 лв., а детето на мъжа ще взима ежемесечна стипендия до завършване на средното си образование чрез благотворителния фонд на КНСБ \"Проф. д-р Желязко Христов\", създаден да помага на деца на загинали работници. Това съобщиха от синдикалната организация. Ще бъде подпомогнато и семейството на другия мъж, който е пострадал при инцидента. Един човек загина, а друг обгоря тежко след инцидент в \"Арсенал\" АД, гр. Казанлък, припомнят от КНСБ. Ръководството на синдикалната организация е изразило съболезнования на близките на починалия работник и апелира към работодателите в цялата страна, както и към и органите по контрол на безопасност на труда, да завишат своята бдителност, да инвестират в безопасни условия на труд, защото няма нищо по-ценно от човешкия живот. Благотворителен фонд на КНСБ \"Проф. д-р Желязко Христов\" подпомага 45 деца на загинали работници. Всяко едно получава ежемесечна стипендия до завършване на средното си образование. На семействата на загинали или пострадали работници пък се отпуска еднократна помощ. Няма замърсяване на въздуха след инцидента в \"Арсенал\" АД, съобщиха за БТА от пресцентъра на РИОСВ в Стара Загора. Замерванията, направени днес по обед, са установили че няма завишения на измерените 26 показателя за качеството на атмосферния въздух в град Казанлък. Резултатите са получени от извънредното измерване с преносима апаратура за аварийни ситуации на Регионална лаборатория - Стара Загора към ИАОС. Измерването е направено в три точки извън площадката на \"Арсенал\" АД към най-близката жилищна зона.", "date": "2018.03.14", "title": "Дават 1000 лева на семейството на загиналия в завод \"Арсенал\""}
{"url": "https://www.24chasa.bg/novini/article/6761515", "text": "Шефката на Апелативната специализирана прокуратура Даниела Попова е подала оставка, която прокурорската колегия на Висшия съдебен съвет (ВСС) днес единодушно прие. Точката за оставката в дневния ред на заседанието на съдебните кадровици бе внесена като извънредна. Попова обаче напуска само ръководния пост. Тя остава в системата като редови прокурор. Мотиви за оставката й не бяха съобщени на заседанието на ВСС. Даниела Попова бе избрана за административен ръководител на апелативната спецпрокуратура на 3 октомври 2013 г., до края на мандата й оставаха още 7 месеца.  Според неофициална информация Попова се е оттеглила по лични причини. За временен шеф бе избран досегашният й заместник Николай Найденов.", "date": "2018.03.14", "title": "Шефката на апелативната спецпрокуратура подаде оставка"}
{"url": "https://www.24chasa.bg/novini/article/6761531", "text": "Буря с дъжд и градушка удари Сплит и само за няколко минути го \"потопи\", което доведе до големи проблеми в транспорта, съобщи агенция Хина. Град валя снощи в продължение на няколко минути, след което всичко побеля, като че е валял сняг. В Сплит паднаха 27 литра дъжд на квадратен метър и малко по-малко в околните общини и градове, предава БТА.  Многобройните автомобили, които в този момент бяха на пътя, спряха и изчакаха градушката да спре. Поради бурята пожарникарите снощи имаха много работа, съобщава агенцията.", "date": "2018.03.14", "title": "Буря с дъжд и градушка удари Сплит"}
{"url": "https://www.24chasa.bg/novini/article/6761543", "text": "Руският министър на външните работи Сергей Лавров отхвърли днес като безпочвени и несериозни твърденията на Великобритания за участие на Русия в отравянето на двойния агент Сергей Скрипал и като опит да бъде въведена в заблуждение международната общност, предадоха Ройтерс и Асошиейтед прес. Лавров подчерта, че Великобритания не е поискала официално от Русия информация за нервнопаралитичното вещество, използвано при покушението срещу Скрипал и дъщеря му в английския град Солсбъри на 4 март. Министърът декларира, че Русия няма мотив да премахва двойния агент и изтъкна, че извършителите имат интерес от раздухване на антируска кампания, предаде БТА. \"Тази линия даже надхвърля това, с което се занимаваше у нас прокурорът на СССР Андрей Вишински, когато изобрети принципа \"признанието е царицата на доказателствата\", напомни Лавров за главното действащо лице в сталинските чистки през 30-те години. По думите на първия руски дипломат за британската страна, а и за онези, които \"голословно започват да я поддържат\", не признанието, а подозрението е царица на доказателствата и това подозрение \"трябва да се възприема от цялата международна общност като царица на доказателствата\", цитира ТАСС думите на Сергей Лавров. \"Има само регрес, не виждаме прогрес\", заяви Лавров по повод състоянието на руско-британските отношения. Междувременно Москва отправи остро предупреждение към САЩ във връзка с възможен удар срещу Дамаск от страна на водената от САЩ коалиция. \"Обсъждахме днес действията на САЩ в Сирия и преди всичко на източния бряг на Ефрат и в цяла Източна Сирия, където американците действително създават военни бази. Убеден съм, че няма основания да се съмняваме в намерението, поне на някои представители на САЩ, да се укрепят там задълго, ако не и завинаги, и да спомогнат за разпадането на Сирийската арабска република\", каза Лавров. Министърът заяви, че Русия е предупредила САЩ по всички канали, и изрази надежда, че тези \"безотговорни планове\" няма да бъдат осъществени.", "date": "2018.03.14", "title": "Лавров отхвърли обвиненията на Лондон \nпо казуса Скрипал"}
{"url": "https://www.24chasa.bg/novini/article/6761547", "text": "На 19 март (понеделник) експертите, проучаващи срутището на път ІІ-86 Смолян - Мадан, ще представят на председателя на Управителния съвет на Агенция „Пътна инфраструктура“ инж. Дончо Атанасов доклад за извършените от тях огледи и мерките, които задължително трябва да се предприемат за укрепване му, за да се осигури безопасното пътуване на шофьорите по второкласния път, съобщават от пресцентъра на АПИ. Експертната работа група се ръководи от доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“. В нея участват водещи експерти по геология и геоинформатика, подземно строителство, хидрогеология и инженерна геология от Минно-геоложкия университет и Геологическия институт при БАН. В работната група има и проектанти, както и представители на всички заинтересовани държавни институции - областна администрация Смолян, община Смолян, ВиК-Смолян, „Електроенергиен системен оператор“ ЕАД, Държавно горско стопанство-Смолян, Регионалната дирекция по горите, Областно пътно управление - Смолян и „Геозищита“ ЕООД. Задачата на експертите е да извърши подробен оглед и картировка на свлачището, да изготви становище за механизма и динамиката на свлачищно-срутищния процес и да дадат препоръки за изпълнението на неотложни аварийни мероприятия за стабилизиране на участъка. Те трябва да представят и работна програма за обхвата и необходимите за изпълнение проучвателно-проектантски работи и да дадат заключение, относно възможността за пускане на движението по участъка от републиканския път. Път ІІ-86 Смолян - Мадан в района на село Тикале остава затворен заради опасността от свличане на скална маса. Алтернативният маршрут за тежкотоварните камиони е през Рудозем - Смилян, а за леките автомобили и по пътя Смолян – Фатово – Рудозем. Община Смолян в момента изгражда нов обходен път около километър и половина, който заобикаля масива. Целта е през Орешец - Влахово да преминават леките автомобили и да се осигури възможно най-къса връзка за предвижване на жителите от региона. Агенция „Пътна инфраструктура“ апелира гражданите да спазват табелите, които са поставени в района на свлачището и да не навлизат в затворения участък. Опасността е свличане на скална маса нараства от падналите и днес дъждове.", "date": "2018.03.14", "title": "Експертите внасят в АПИ доклада си за срутището на Смолян - Мадан в понеделник"}
{"url": "https://www.24chasa.bg/novini/article/6761570", "text": "Стотина граждани се събраха пред сградата на македонския парламент, за да протестират против закона за употреба на езиците, според който албанският става втори официален език в страната, съобщават македонските медии. Парламентът гледа днес на трето четене закона и над 35 000 поправки, внесени от опозиционната партия ВМРО-ДПМНЕ, предава БТА. Пред парламента е засилено полицейското присъствие и са струпани многобройни медийни екипи, съобщава агенция МИА. Улицата пред парламента е затворена за движение. Македонската телевизия Нова съобщи, че протестът е организиран чрез Фейсбук и няма официален организатор. Участниците в демонстрацията се подписват под петиция, която гласи, че отнемат правото на парламента да решава от тяхно име за преговори за името на Република Македония и да гласува изменения в закона за употреба на езиците. Инициатор на петицията е сдружение \"Наши\", посочва телевизия Нова.", "date": "2018.03.14", "title": "Македонци протестират пред парламента в Скопие заради приемането на албанския език"}
{"url": "https://www.24chasa.bg/novini/article/6761565", "text": "Спешно открито заседание на Съвета за сигурност на ООН ще се проведе тази вечер във връзка с отравянето на бившия шпионин Сергей Скрипал, предадоха световните агенции. Новината съобщи холандското председателство на Съвета. Заседанието се организира по искане на Великобритания. То ще започне в 19 ч. по Гринуич, предава БТА.  Скрипал и дъщеря му бяха нападнати с нервнопаралитично вещество на 4 март в английския град Солсбъри. Заради този случай Великобритания извика във външно министерство руския посланик в Лондон Александър Яковенко. Британският посланик в Москва Лори Бристоу и днес е бил руското външно министерство, за да обсъди случая със Скрипал, предаде Ройтерс.", "date": "2018.03.14", "title": "Спешно открито заседание на Съвета за сигурност на ООН заради случая със Скрипал"}
{"url": "https://www.24chasa.bg/novini/article/6761587", "text": "Сирийският президент Башар Асад се зарече, че ще се противопостави на планове на Запада, насочени срещу единството на страната му, предаде Ройтерс, цитирана от БТА. \"Нашата война срещу тероризма няма да спре, докато има дори един терорист\", каза Асад в профила на президентството в социалната мрежа Телеграм. \"Ще продължим да противодействаме на западните сценарии срещу единството и суверенитета на нашата страна\", заяви той.", "date": "2018.03.14", "title": "Башар Асад: Ще се противопоставя на плановете на Запада срещу Сирия"}
{"url": "https://www.24chasa.bg/novini/article/6761589", "text": "Българският евродепутат от ЕНП-ГЕРБ Емил Радев бе избран за зам.-член на новата специална Комисия относно финансовите престъпления, отклонението от данъчно облагане и избягването на данъци на Европейския парламент, съобщиха от пресцентъра на ГЕРБ. Той ще допринесе към работата на комисията с опита му като докладчик в сянка по Петата директива за борба срещу изпирането на пари и финансирането на тероризма. Новата комисия, чийто мандат бе приет по време на предишното пленарно заседание, е не само да доразвива досега предприетите действия в Европейския парламент по отношение на мерките срещу укриване на данъци, но и да направи оценка на въздействието на ДДС измамите и правилата за административно сътрудничество в Съюза и обмен на информация между държавите-членки. Работата на комисията ще включва още да допринесе към общия дебат относно данъчното облагане на цифровата икономика, да направи анализ на национални схеми, които осигуряват данъчни привилегии като например програмите за гражданство, както и на направи оценка на сътрудничеството и обмена на информация с трети държави и международни органи. Не на последно място, новосформираната комисия ще оцени работата на Европейската комисия по изготвяне на списъка на високорисковите трети държави по отношение на изпирането на пари, както и на списъка на юрисдикциите, неоказващи съдействие за данъчни цели.", "date": "2018.03.14", "title": "Евродепутатът Емил Радев избран в комисията за финансови престъпления"}
{"url": "https://www.24chasa.bg/novini/article/6761586", "text": "В завод 3 при нарушаване на инструкциите за безопасна работа загива един работник, друг е тежко обгорен. Това каза каза пред журналисти изпълнителният директор на завод \"Арсенал\" Николай Ибушев, предаде \"Фокус\". Той поясни, че инцидентът е възникнал в помещение, където има смесител - миксер за димна смес. Миксерът се задвижва от пулт, който се намира извън помещението. \"При затворена врата в същия момент по непонятни за нас причини двамата работници се озовават вътре с работещ миксер. В този момент, случвайки се нещо в самия миксер, той се възпламенява и пламъкът обгаря двамата. Първият е смъртен случай, вторият е тежко ранен в болницата. Какво е състоянието му не мога да кажа\", поясни Ибушев. Той каза също, че инструкцията ясно и точно указва, че миксерът трябва да се включи при затворена врата без да има в помещението хора. Към момента има назначена комисия, която ще разпитва свидетели, ще разследва, ако има веществени доказателства.\" Едно е ясно, че има отново нарушение на инструкциите за безопасна работа, както се получава в такива случаи, имаме и инцидент\", каза Ибушев. Той поясни, че по данни на станцията, която прави замервания, няма обгазяване в района. Спокойно протича и работният процес в завода: \"Няма никакви причини за безпокойство сред населението\", категоричен бе Николай Ибушев.", "date": "2018.03.14", "title": "Нарушение на инструкциите за безопасност причинило инцидента в \"Арсенал\""}
{"url": "https://www.24chasa.bg/novini/article/6761576", "text": "52-годишен мъж от Айтос е бил открит обесен в стопанска пристройка към дома си. На ужасяващата находка се натъкнала 47-годишната му съпруга.  Драмата се разиграла на 11 март по обед, потвърдиха от полицията. 52-годишният Стойчо С. работел като портиер в сградата на общината. Според негови познати бил кротък и чувствителен човек. Все още не са ясни причините за самоубийството на айтозлията. По случая е образувано досъдебно производство в местната полиция.", "date": "2018.03.14", "title": "47-годишна намери съпруга си обесен в пристройка към дома им в Айтос"}
{"url": "https://www.24chasa.bg/novini/article/6761528", "text": "Британският премиер Тереза Мей заяви, че Русия е виновна за отравянето на британска земя на бившия шпионин Сергей Скрипал и обяви като ответна мярка експулсирането на 23-ма руски дипломати, предаде Франс прес, цитирана от БТА. Мей съобщи също \"временно преустановяване на двустранните контакти\" с Москва. Досега Русия имаше 59 дипломати в Обединеното кралство, припомня АФП. \"По силата на Виенската конвенция Великобритания ще изгони 23-ма руски дипломати, за които е установено, че са необявени служители на разузнаването. Те разполагат с една седмица да напуснат\" страната, каза в парламента министър-председателката, цитирана от Ройтерс. Мей отбеляза, че това най-голямо експулсиране от Лондон за последните 30 години ще намали руския разузнавателен капацитет във Великобритания за години напред. \"Ще замразяваме руски държавни авоари, винаги когато имаме доказателства, че те може да бъдат използвани, за да се застраши животът или собствеността на британски граждани или хора, живеещи в страната\", заяви премиерът. Великобритания е анулирала покана към руския външен министър да посети Великобритания, каза Мей, цитирана от ТАСС.", "date": "2018.03.14", "title": "Тереза Мей гони 23-ма руски дипломати - шпиони, спира контактите с Москва"}
{"url": "https://www.24chasa.bg/novini/article/6761868", "text": "Неда Лаптева е единствената българка, която познава лично Стивън Хокинг. Тя се е срещала с него цели два пъти, предаде  . „Първата ми среща със Стивън Хокинг беше преди почти 3 години, когато имаше конкурс, като част от конференция. Онлайн бях пратила въпрос и той избра моя въпрос. Наградата за всичко това беше да отида и да задам въпроса си на конференцията на сцената с него”, разказва Неда Лаптева. Въпросът ѝ бил за пътуване във времето: „Ако би могъл да избере, дали би избрал да се върне назад във времето и да види какво е причинило Големия взрив, или би избрал да отиде напред във времето и да види бъдещето на човечеството”. Хокинг ѝ отговорил, че би избрал бъдещето. „И аз избирам този отговор. Миналото има начин да се изследва”, разсъждава Лаптева. По думите ѝ усещането да се срещне със Стивън Хокинг било много вдъхновяващо. „Не само, че има брилянтен ум, но и страхотно чувство за хумор”, разказва Лаптева. Любимият ѝ цитат от Хокинг е: „Ако се чувствате в черна дупка, не се предавайте, защото изход има!”. Втората среща на Лаптева с Хокинг е една година по-късно. „Бях написала имейл, който неговата пиарка му е препратила. Така получих покана да отида пак”, разказва тя. „Човекът съществува, защото има еволюция чрез естествен подбор. Но как се е появила саморепликираща се клетка, това е много рядко случващо се. Може би просто сме имали късмет”, заявява Лаптева.", "date": "2018.03.14", "title": "Българка, срещала се с Хокинг: Освен брилянтен ум, той има и страхотно чувство за хумор (Видео)"}
{"url": "https://www.24chasa.bg/novini/article/6761897", "text": "Срутище затвори едната пътна лента по пътя Девин – Михалково, съобщиха за „Фокус“  дежурният в Областно пътно управление – Смолян. Място е на два километра след разклона за Девин в посока Михалково. Участъкът е сигнализиран и движението се осъществява и от леките, и от товарните автомобили в едната пътна лента. Очаква се до утре скалните късове да бъдат разчистени и двете пътни платна да бъдат отворени за движение.", "date": "2018.03.14", "title": "Срутище затвори едната лента по пътя Девин – Михалково"}
{"url": "https://www.24chasa.bg/novini/article/6761902", "text": "Обстановката във видинското село Иново се нормализира - това е установил кметът на община Видин Огнян Ценков при проверка на място, след като на 11 март бе обявено бедствено положение заради пробив в защитната дига на река Делейнска. Съобщението е от община Видин. На компрометирания участък от дигата на реката са предприети всички мерки, за да се предотврати нов пробив. Осигурена е необходимата техника и доставени чували с пясък за укрепване на критичната част от дигата. Ценков е посочил, че са взети правилните решения и ефективни действия за овладяване на кризисното положение вследствие на наводнението. Това е станало възможно благодарение на доброто взаимодействие на местната власт с институциите в лицето на заместник-министъра на земеделието Атанас Добрев, главен комисар Николай Николов, директор на Главна дирекция \"Пожарна безопасност и защита на населението\" на МВР, Албена Георгиева, областен управител на област Видин и Снежина Динева - изпълнителен директор на \"Напоителни системи\" ЕАД. При първа възможност ще се предприемат действия за пълното доизграждане на дигата. Срокът, за който е обявено бедственото положение в село Иново, е до отпадане на обстоятелствата, послужили за неговото обявяване. Продължава наблюдението на критичните участъци не само в село Иново, но и в другите засегнати населени места на територията на община Видин.", "date": "2018.03.14", "title": "Обстановката във видинското село Иново се нормализира"}
{"url": "https://www.24chasa.bg/novini/article/6761906", "text": "Женските питони въобще не са студенокръвни същества, а са сърдечни и грижовни майки, информира Ройтерс, цитирайки неотдавнашно проучване, извършено в Република Южна Африка. Тези змии зорко пазят гнездата си и остават известно време с малките си след излюпването им. Изследването за поведението на питоните след излюпването на яйцата им беше публикувано в лондонското издание \"Зоологически журнал\". Това е първото по рода си проучване, в което се проследява майчинското поведение на женските питони, предаде БТА. Научната разработка е била осъществена от Греъм Александър от йоханесбургския университет \"Витватерсранд\" и е отнело седем години. Грижовните майки се подлагали на 7-седмичен глад, докато се излюпи потомството им. През това време те губят около 40 процента от теглото си. Майките изкарват само две седмици с малките си, които могат да са дузини на брой. Те ги снабдяват с храна и ги обучават как да оцелеят в дивата природа. През нощта змийчетата се гушкат в майка си, която се увива на кълбо около тях. Подобно поведение е било наблюдавано и при гърмящите змии, но с тази разлика, че те са живораждащи. Сред другите влечуги крокодилите се грижат за малките в гнездата им, след като се излюпят, припомня агенцията.", "date": "2018.03.14", "title": "Женските питони са грижовни майки"}
{"url": "https://www.24chasa.bg/novini/article/6761908", "text": "Софийското метро ще намалява вредните емисии във въздуха с общо 90 хил. тона годишно след построяването на третия лъч. Това каза министърът на околната среда и водите Нено Димов по време на инспекция с министъра на транспорта, информационните технологии и съобщенията Ивайло Московски и столичния кмет Йорданка Фандъкова на строителството на новия участък на метрополитена, съобщиха от Министерството на околната среда и водите (МОСВ). Министър Димов изтъкна, че това е един от големите проекти на Столичната община, пряко свързан с опазването на чистотата на атмосферния въздух. „Това е и една от основните цели, които се опитваме да постигнем заедно с местната власт“, допълни Димов. Той припомни, че автомобилният транспорт е един от двата големи източника на замърсяване с фини прахови частици, наред с битовото отопление. Министър Димов заяви, че в края на първото полугодие на тази година се очаква да бъде отворена Ос „Въздух“ от Оперативна програма „Околна среда“. По нея общините ще могат да кандидатстват и за финансиране, свързано с намаляване на замърсяването на въздуха. „С това се надяваме да подпомогнем както Софийската, така и всички останали български общини да направят крачка напред за подобряване на качеството на въздуха“, заключи министърът.", "date": "2018.03.14", "title": "Нено Димов: Метрото ще намали вредните емисии с близо 90 хил. тона годишно"}
{"url": "https://www.24chasa.bg/novini/article/6761919", "text": "Кметицата на Борован Десислава Тодорова в пространно опровержение се противопостави на публични изяви на кмета на Хайредин Тодор Алексиев по местни и национални медии за състоянието на язовирите в община Борован. „От направеното изявление на Алексиев се създава впечатлението, че причина за бедственото положение, създало се около яз. „Рогозен”- I произлиза от това, че язовирите „Гарвански геран” и „Езерска падина” преливат. Това не отговаря на истината и и на действителната причина за ситуацията”, твърди Тодорова. Според нея до прииждане на високата вълна от интензивното снеготопене тази пролет, двата язовира в община Борован са били контролирано изпускани до достигане на най-ниска възможна кота на водното ниво. Със своя свободен обем, те поели част от обема на високата вълна и повлияли положително на критичната ситуация, създала се около яз. „Рогозен”- I. „Разчитам в бъдеще да не се обвиняваме взаимно, а да си помагаме в действията си срещу природните бедствия, за осигуряване на живота, здравето и сигурността на жителите на двете общини”, се казва още в писмото на борованската кметица. Тодорова напомня, че вече е назначена комисия, която да извърши проверка на място на язовирите публична общинска собственост на територията на община Борован , която ще се осъществи до 27 март и ще изясни техническото и експлоатационно състояние на всеки язовир. В бюджета на община Борован са осигурени 130 хил. лв. за основен ремонт на изпускателната система на язовирите „Езерска падина” и „Гарвански геран”.", "date": "2018.03.14", "title": "Кметицата на Борован против колегата си от Хайредин за състоянието на язовирите"}
{"url": "https://www.24chasa.bg/novini/article/6761924", "text": "Лиляна Павлова, министър за Българското председателство на Съвета на Европейския съюз, и Антонио Таяни, председател на Европейския парламент, подписаха днес четири ключови законодателни акта на ЕС, за да могат те по-бързо да влязат в сила, съобщи eu2018bg.bg. Благодарение на законодателството ЕС ще може да предприеме по-нататъшни мерки за укрепване на сигурността, преминаване към приключване на работата по изграждането на Съюза на капиталовите пазари и прилагане на разпоредбите на Парижкото споразумение за климата. Всички тези въпроси са приоритети на Българското председателство. „Днес работим за справяне със загрижеността на ЕС в областта на миграцията, за подобряване защитата на потребителите при избора им на застрахователни продукти и за изпълнение на ангажимента на ЕС за противодействие на изменението на климата и подобряване на качеството на въздуха. Всички те са приоритетни области за ЕС и се радвам, че като политици ние успешно изпълняваме поетите ангажименти за действие в тези области, в името на гражданите и бизнеса, и за благото на нашата планета“, заяви министър Лиляна Павлова след церемонията. Подписаните днес актове – решение и регламент - ще позволят на Европейската инвестиционна банка (ЕИБ) да отпусне допълнително 5,3 милиарда евро, от които 3,7 милиарда евро ще бъдат използвани за справяне с първопричините за миграцията. Държавите членки и застрахователният сектор ще разполагат с повече време за подготовка при прилагането на новите правила за разпространение на застрахователните продукти. което ще доведе до по-голяма защита на правата на потребителите на застрахователни услуги. ЕС ще направи крачка към постигането на целта си за намаляване на емисиите на парникови газове с най-малко 40 % до 2030 г. чрез реформата след 2020 г. на Системата на ЕС за търговия с емисии (СТЕ). Преговорите по окончателните текстове на законодателните актове приключиха по времето на Естонското председателство на Съвета през второто полугодие на 2017 г. Подписването представлява финален етап на процеса на взимане на решения в ЕС, започващ със законодателни предложения от Комисията и продължаващ с консултации с Европейския парламент и Съвета.", "date": "2018.03.14", "title": "Павлова и Таяни подписаха 4 ключови законодателни акта на ЕС днес"}
{"url": "https://www.24chasa.bg/novini/article/6760736", "text": "Румъния, Македония, Гърция, Испания, Германия, Белгия - това са само малка част от европейските страни, чиито закони не предвиждат наказание за притежание на малки количества марихуана. Общо 26 страни в Европа вече са предприели малки, но сигурни стъпки в посока на легализирането или декриминализирането на “тревата” за медицински цели или за лична употреба. В България обаче дебатът, ако изобщо съществува такъв, е най-малкото в застой. През август 2015 г. отцепникът от Патриотичния фронт и лидер на новосформираното тогава ляво движение “Българска пролет” Велизар Енчев започна петиция за одобрението на медицинския канабис в България. Идеята на Енчев бе продължение на въпросите му от юни към тогавашния здравен министър Петър Москов за това дали е извършен у нас анализ на международните научни изследвания за целесъобразността и необходимостта от прилагането на марихуана при лечение на тежки заболявания, както и дали се обмисля възможността да се разреши използването на марихуана и нейни деривати за медицински цели. 9 месеца по-късно обаче - през май 2016 г., депутатите порязаха идеята на Енчев. Той посочи, че има а има позитивен ефект и при химиотерапия. Въпреки това след кратка поименна проверка предложението бе порязано със само 3 гласа “за”, 70 “против” и 22 “въздържал се”. И така дебатът секна, а в обществото и дума не може да става за каквото и да е легализиране, независимо от опита, който в други случаи обикновено черпим от чужбина. През септември 2017 г. темата отново се завъртя в пространството, но този път беше точно в обратната посока. Вместо България да се движи в посока на либерализирането на законите, Министерството на земеделието, храните и горите (МЗХГ) категорично отрече, че марихуаната ще бъде легализирана, по повод публикации, твърдящи обратното. Ведомството наистина пусна проект на нова наредба, регламентираща отглеждането на коноп. Тя обаче само се синхронизира с евродирективите и на практика преповтаря изисквания, които у нас са в сила още от 2001 г. Въпросната наредба на МЗХГ регламентира отглеждането на канабис за земеделски цели - фураж, влакно и т.н., но само за сортове със съдържание на психотропната съставка тетрахидроканабинол под 0,2%. И в момента у нас площите с канабис от одобрените сортове са над 1000 декара всяка година. Земеделските производители, които произвеждат тази култура, подлежат на строг контрол. Те подават заявления в агроведомството, получават разрешения за засетите площи и се уведомява МВР. Отглеждането на марихуана за каквито и да е други цели - козметични, медицински или за лична употреба, остава забранено. Същото важи и за вноса и износа на семена и листна маса от растението. Изключения се допускат за малки количества за научноизследователски цели, гласи Законът за контрол върху наркотичните вещества. както за политиците, така и за поколението на социализма. Въпреки това в редица държави на европейския континент правилата за притежаването и употребата на канабис са повече от либерални. Статусът на растението в Испания не е напълно ясен, но това, което е сигурно, е, че е напълно легално да притежавате малки количества за лична употреба, която да не се случва на публични места. При нарушение на закона се предвижда единствено административна санкция - глоба. Притежанието на повече от 100 грама обаче се смята за план за разпространение, което е наказуемо от закона. В страната има над 800 “канабис клуба”, подобни на кофишоповете в Амстердам, където след попълване на много документи бихте могли да станете член. След дългогодишни проблеми с широката употреба на по-тежки наркотици Португалия реши да сложи проблема със забранените вещества под чадъра на здравеопазването, вместо да го третира като криминален. През 2001 г. страната декриминализира употребата на редица вещества, сред които е и канабисът, и към момента е През 2012 г. притежаването на малки количества канабис в Швейцария бе обявено за легално. Въпреки това важно е да се знае, че употребата и разпространението са все още наказуеми, но само ако активното вещество в канабиса е повече от 1%. А това няма как да бъде доказано на място и в повечето случаи органите на реда ще размахат пръст и ще ви оставят на мира. Интересен факт е, че има повече от половин милион души, употребяващи канабис на територията на страната, при обща популация от осем милиона. Медицинският канабис е легален и в Чехия и е разрешено да притежавате до 15 грама за лична употреба. Сред младите пътешественици е известно, че не е трудно да купиш малко количество от някой местен, а през последните години канабис културата определено набира популярност в по-туристическите части на Прага. Притежанието на до 7,5 грама в Естония не би ви докарало нещо повече от мъмрене или малка глоба от орган на реда. Употребата на публично място и разпространението обаче се наказват със затвор и ще са ви нужни повече връзки, за да си намерите няколко грама, отколкото в Лисабон например. През юни 2017 година гръцкият премиер обяви, че докторите в страната скоро ще могат да изписват канабис за лечение на своите пациенти. Използването на канабис но правилата варират в различните градове и области. В Берлин например е разрешено да притежавате до 10 грама за лична консумация. Като цяло отглеждането, разпространението и купуването на канабис в страната са забранени, но много твърдят, че Германия ще е сред първите в ЕС, които напълно ще легализират растението. В Холандия употребата на марихуана не е напълно легална въпреки славата, която има страната, но в Амстердам личната употреба е декриминализирана и дори толерирана в т.нар. “кофишопове”. В останалата част от страната притежанието за лична употреба не се наказва, но полицията, ако прецени, че е необходимо (че сте склонни да разпространявате наркотика), е в правото си да го конфискува. По един или друг начин употребата в малки количества или за медицински цели е декриминализирана още в Австрия, Дания, Грузия, Албания, Финландия, Македония, Турция, Румъния, Полша, Хърватия, Норвегия, Италия, Люксембург, Русия, Молдова, Словения, Белгия, Малта, Украйна.", "date": "2018.03.14", "title": "Марихуаната у нас като джендъра - мълчим, за да не я пуснем, 26 в Европа й казаха “да”"}
