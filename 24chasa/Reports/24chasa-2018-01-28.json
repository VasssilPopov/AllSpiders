{"url": "https://www.24chasa.bg/novini/article/6686361", "text": "      Кметът на Свищов Генчо Генчев пое управлението на общинската болница в града и ще трябва да измъква здравното заведение от патовата ситуация с отлив на пациенти, дългове и стабилизиране на медицинската структура. До ситуацията се стигна, след като управителят на МБАЛ “Д-р Димитър Павлович” ЕООД д-р Венцислав Михов подаде оставка. В нея, твърди се, под натиск, болничният шеф настоя да бъде освободен веднага - от 26 януари 2018 г. Мотивите са, че липсва подкрепа от страна на община Свищов за оптимизиране на дейността и за осъществяване на предприетите мерки от ръководството на болницата за стабилизиране. Той каза, че от година и половина е бил подложен на системен натиск от персонала, който го саботирал “Най-големият проблем бе отношението на колегите към пациентите. Когато гражданите непрекъснато ти казват: “Тук в началото, като ни приемаха, имаше лекар, но докато ни изписаха, лекар не ни е погледнал. Повече в тази болница няма да влезем!”, значи пациентите бягат”, обясни д-р Михов. Подалият оставка шеф на свищовската болница даде пример и с 50-годишен мъж, който бил с инфаркт и два часа стоял в коридора, не искали да му направят кардиограма. Дори бившият зам-здравен министър д-р Ваньо Шарков не успял да ги накара. Бившият шеф отбеляза, че за последните 10-15 години пациентите са били 3 пъти по-малко, отколкото в болницата в град като Бяла. “Ние имаме 128 хиляди лв. месечен лимит. От май месец досега се изпълняват под 100 хиляди лв. В Бяла имат 280-300 хиляди лимит и го изпълняват”, посочи цифри за сравнение д-р Михов. Напрежението между шеф и персонал ескалирало, след като медиците заплашили с колективна оставка, ако управителят не бъде сменен. Общинският съвет на своя сесия освободи д-р Михов, а до избиране на нов управител болницата ще се представлява от кмета на Свищов Генчо Генчев. Той реши да поеме управлението, като увери, че въпреки проблемите към този момент няма опасност тя да затвори врати. Тъкмо скандалът изглеждаше туширан, когато нападение срещу местен медик в събота вечерта отново фокусира вниманието върху проблемите на болницата. Отмъщение от близки на починал наскоро пациент в лечебницата в Свищов е основната версия за нападението над д-р Иво Караджов, специалист по вътрешни болести. Той бил издебнат и пребит около 19 часа, малко преди да застъпи нощна смяна във вътрешното отделение на болницата. “Преди няколко дни са били спукани и гумите на колата му. Сега млад мъж го е изненадал в гръб пред болницата Бил е нокаутиран с два юмручни удара, лекарят не е разпознал нападателя”, разказа кметът Генчо Генчев. След саморазправата д-р Караджов е настанен в отделението по неврология. Пострадалият лекар е с контузии по лицето и с комоцио, но е стабилизиран. Колегите му са подали сигнал в полицията. Той е контактен и вече е разпитан от разследващите. Предполага се, че побоят е свързан с работата му. “Д-р Михов много лесно прехвърля топката, но до онзиден при мен висяха 5 заявления за напускане от лекари, включително и от набития доктор. Благодарение на това, че той вече не е управител, отделенията функционират нормално, медиците работят, а заявленията са оттеглени”, каза кметът. Той допълни, че общинският съвет в Свищов е гласувал още в понеделник да подпише договор с лекар, който да отговаря за медицинските дейности до провеждането на конкурс. “В момента се водят преговори, но за да спазим закона, човекът, който ще бъде назначен, трябва да има специалност “Здравен мениджмънт”, обясни Генчев. На 30 януари пък се свиква извънредна сесия на общинския съвет в Свищов за обявяване на конкурс за нов болничен шеф. Той трябва да бъде проведен до 3 месеца след вземането на решението. Междувременно задълженията на здравното заведение са под 500 хил. лв. На последната сесия за 2017 г. общинарите отпуснаха поредната финансова помощ на лечебницата от 30 хиляди лв. за покриване на неразплатени задължения за просрочени доставки на гориво.", "date": "2018.01.28", "title": "Смут в Свищов: пребиха лекар за починал пациент, кметът стана шеф на болницата (Обзор)"}
{"url": "https://www.24chasa.bg/novini/article/6686450", "text": "Бог ни обича такива, каквито ни е сътворил. Ако Бог искаше да има трети пол, той щеше да създаде трети пол. По този начин отец Боян Саръев коментира пред Би Ти Ви дебата около Истанбулската конвенция. Документът, за който собствените му автори, а и родни политици и експерти твърдят, че е насочен само към проблемите на домашното насилие, предизвика гнева на консервативните кръгове у нас, който съзряха в него сценарий за легализация на гей браковете. „Сама по себе си, конвенцията изглежда като истинска конвенция, като истински юридически акт. Тя се оказа една чудовищна манипулация. Тя е нескопосано написана, неправилно е направена самата конвенция – с много пропуски, с много многозначителни изрази, понятия и т.н.”, заяви духовникът.По думите му авторите на документа от Съвета на Европа злоупотребяват с „тези най-тънки струни на човешката душа” и говорят за защита на жените и децата, когато всъщност имат предвид „социални полове и гей бракове”. Като доказателство той цитира чл.3 от конвенцията, в който няма мъжки и женски пол, при положение, че „човек се ражда или мъж, или жена”. В момента имате затруднения да гледате видео, защото използвате плъгин за блокиране на реклами. Опитайте да го видите отново, след като ни добавите във вашия white list или го изключите", "date": "2018.01.28", "title": "Отец Саръев: Истанбулската конвенция е чудовищна манипулация"}
{"url": "https://www.24chasa.bg/novini/article/6686495", "text": "Израелският премиер Бенямин Нетаняху заяви днес, че очаква Полша да промени предложения законопроект, който би криминализирал обвиняването на полската нация за престъпления, извършени по време на Холокоста, а израелското външно министерство извика полски дипломат, за да изрази недоволството си, предаде Асошиейтед прес. Нетаняху заяви на седмичното заседание на кабинета, че Израел не толерира изопачаването на истината, пренаписването на историята и отричането на Холокоста, а министерството на външните работи извика заместник-посланика на Полша Пьотр Козловски, за да изрази мнението на Израел за законопроекта. Министерството заяви, че първоначалното приемане на законопроекта от долната камара на полския парламент в навечерието на Международния ден в памет на жертвите на Холокоста е особено изненадващо и злополучно и че се надява текстът да бъде поправен преди окончателното му одобрение (от сената и президента). Законопроектът не спомага за разкриването на историческата истина и може да накърни свободата на изследванията и да осуети дискутирането на историческото послание и наследство на Втората световна война, заяви министерството, предава БТА. Пред репортери след срещата Козловски заяви, че намерението на предложения текст не е да подправя историята, а да я съхрани, да опази истината за Холокоста и да предотврати изопачаването й. Полските власти настояха, че няма да отстъпят пред израелските искания. \"Няма да променяме нищо в закона. До гуша ни дойде от обвинения срещу Полша и поляците заради германските престъпления\", заяви Беата Мазурек, говорителка на управляващата партия \"Право и справедливост\". Марк Вайцман от американския Център \"Симон Визентал\" нарече законопроекта цинично пренаписване на историята. Според него текстът може да бъде използван срещу оцелели от Холокоста, разказващи личните си преживявания, както и срещу изследователи, преподаватели и всички други, които документират Холокоста. Той призова Полша незабавно да свали законопроекта и да сложи край на всякакви опити за изкривяване на историята на Холокоста за политически цели.", "date": "2018.01.28", "title": "Нетаняху очаква спорният полски законопроект да бъде променен"}
{"url": "https://www.24chasa.bg/novini/article/6686371", "text": "Третата метролиния е на нивото на най-модерните в света, обясни шефът на “Метрополитен” инж. Стоян Братоев на 20-ия рожден ден на подземната железница днес. На 28 януари 1998 г. тогавашният кмет Стефан Софиянски реже лентата на първите 5 станции. В края на 2019 г., когато се пусне и 3-ата линия, на ден в метрото ще има 470 000 пасажери, а при удължаването ѝ до “Ботевградско шосе” - 500 000. Сега са 340 000 души. Благодарение на метрото София вече си спестява около 75 000 тона вредни емисии годишно. С пускането на третата линия те ще са вече 90 000 тона. С първите две линии броят на автомобилите в движение в София е намалял с около 55 000 на ден. С построяването на третия диаметър се очаква в зоните, през които минава трасето, наземният трафик да се свие с около 20 процента. Фандъкова благодари на премиера Бойко Борисов, на Стоян Братоев, на всички бивши кметове и правителства, работили за софийското метро. То е в първата десетка на ЕК на най-добрите инфраструктурни проекти. От 25 до 38 млн. евро струва 1 км трасе у нас при 90-160 млн. евро средно за Европа. 4,5 млн. км изминават на година 52-те влакчета на софийското метро. Това се равнява на около 10 обиколки на Земята по екватора. Много от софийските станции са признати за едни от най-красивите в Европа. Последната открита станция на софийското метро е “Витоша” на бул. “Черни връх”. Тя бе пусната в експлоатация на 20 юли 2016 г. През януари същата година започна изграждането на нови 12 станции - 12-те километра по бъдещия 3-и метродиаметър, който свързва “Овча купел” със спирката на стадион “Васил Левски”.", "date": "2018.01.28", "title": "Всеки ден 55 000 по-малко коли в София заради метрото (Обзор)"}
{"url": "https://www.24chasa.bg/novini/article/6686412", "text": "Мъж задигна огледало на кола, камера го засне, а той предложи пари, за да се махне видеото от фейсбук. Куриозната случка се разигра на 25 януари пред мола на бул. “Стамболийски” в София и бе описана във фейсбук от Александър Данчев. Той публикува видеото, което е от охранителна камера. Наглата кражба става по светло - в 15,43 ч. На клипа се вижда лицето на мъж, около 30-те, брадясал и нахлузил бейзболна шапка. Той се доближава до паркиран джип беемве, вади нож и за 7 секунди срязва страничното огледало. На следващия ден клипът е качен във фейсбук. “По стара българска традиция от мен трудно може някой да се скрие и без МВР да участва”, пише Данчев.   “След 4 ч търсене лицето е намерено, по-късно то се е обадило на общи познати да предложи пари срещу махането на клипа”, пише Данчев, но не маха видеото. По данни на “24 часа” огледалото е задигнато от 31-годишния И. Т. - Поморийския.", "date": "2018.01.28", "title": "Брадат задигна огледало на кола, снимат го, предлага пари да махнат клипа (Видео)"}
{"url": "https://www.24chasa.bg/novini/article/6686464", "text": "Финансовият министър Владислав Горанов стартира подготовката на тригодишната прогноза и на бюджета за догодина. Той обяви за обществено обсъждане проект за решение на кабинета. От него става ясно, че процедурата е изцяло съобразена с етапите от Европейския семестър за координация на икономическите политики през 2018 г. Процедурата за 2019 г. е разделена на два основни етапа. В първия - до април, Министерският съвет трябва да одобри средносрочната бюджетна прогноза 2019-2021 г. От документа става ясно още, че министърът планира до юни да бъде одобрен максималният размер на новите държавни гаранции, които могат да бъдат издадени през 2019 г. по Закона за кредитиране на студенти и докторанти. До началото на есента ще бъдат подготвени промени в данъчните закони. В края на октомври в Министерския съвет вече ще има първи проект на държавните финанси за догодина, както и варианти за бюджетите на НЗОК, НОИ и Висшия съдебен съвет. ", "date": "2018.01.28", "title": "Горанов стартира процедурата за Бюджет 2019"}
{"url": "https://www.24chasa.bg/novini/article/6686404", "text": "Досегашният президент на Република Кипър Никос Анастасиадис води на днешните президентски избори, съобщава агенция Ройтерс, като се позовава на екзитпол. Анастасиадис обаче не е успял да получи категорично мнозинство и ще трябва да се яви на балотаж на 4 февруари. Екзитпол на държавната телевизия на Кипър съобщи, че Анастасиадис получава между 38 и 42 процента от гласовете, следван от подкрепения от лявата партия АКЕЛ Ставрос Малас, който е получил между 27 и 31 процента, предава БТА. Центристът Николас Пападопулос е събрал между 21,5 и 24,5 на сто от гласовете.", "date": "2018.01.28", "title": "Балотаж се очертава на президентските избори в Кипър"}
{"url": "https://www.24chasa.bg/novini/article/6686400", "text": "11 деца останаха без дом, след като къщата, в която живеят под наем с родителите си в Русе пламна. Огънят тръгнал малко преди 14 часа, пише  .  , още 2 къщи са горяли. Инцидентът се е разминал без пострадали, но имуществото на многодетното семейство е било унищожено от водата, използвана от пожарникарите при борбата с огъня. Едно от децата е видяло дима в едната стая и е съобщило на майка си. Много бързо пламъците са се разпространили по целия покрив и двуетажното легло в стаята. Децата са излезли навън, а тъй като къщите в района са долепени една до друга, огънят се е прехвърлил на съседните покриви.", "date": "2018.01.28", "title": "11 деца останаха без дом след пожара в Русе"}
{"url": "https://www.24chasa.bg/novini/article/6686433", "text": "Преди да бъдем успешни - политици, новатори, интелектуалци, създатели, труженици, ние сме длъжни да бъдем преди всичко българи и то именно по начина, по който умееха да бъдат нашите предци, вдъхновени от възрожденските ни идеали. Това каза в словото си по случай 140 години от Освобождението на Разград председателят на Народното събрание Цвета Караянчева, предава БТА. Тя отбеляза, че само народ, който знае да цени свободата си, заслужава да бъде свободен, и само народ, който помни откъде идва, има право да знае накъде отива. Караянчева посочи, че днес е празник не само за Разград, но и за цяла България, защото многострадалната ни земя е напоена с толкова много героична история, че всяко нейно кътче ни е безкрайно скъпо и безценно. Ние отбелязваме един голям празник, който ни дава душа и памет, празник, който винаги ще ни събира, ще ни заличава различията и ще ни дава обединението, от което така силно се нуждаем в мигове на изпитания, и който просто ще ни направи по-добри патриоти, каза още председателят на Народното събрание. Караянчева добави, че именно днес повече отвсякога сме длъжни да помислим поне една минута за България, и призова да повторим думите на клетвата, която и тогава - преди 140 години, е една и съща, че земята ни винаги ще бъде свободна, докато на нея живеят българи. В приветственото си слово кметът на Разград д-р Валентин Василев отбеляза, че в годината на Българското председателство на ЕС трябва да оценим, че с труд и постоянство сме извоювали мястото си редом до всички икономически силни и модерни европейски държави. Той призова да помним, че нашата история, настояще и бъдеще зависят само от нас. Цветя на признателност пред Мавзолея-костница на загиналите руски воини и български опълченци бяха положени от името на официалните гости, институции, политически и обществени организации, граждани. Празникът на града завърши с тържествена илюминация. По-рано днес бе отслужен празничен водосвет и панихида за загиналите руски воини и български опълченци в храма \"Св. Николай Чудотворец\". По традиция в Общинския културен център се състоя и традиционното парти за децата, родени в Деня на Разград - 28 януари.", "date": "2018.01.28", "title": "Караянчева: Преди да бъдем успешни, сме длъжни да бъдем преди всичко българи"}
{"url": "https://www.24chasa.bg/novini/article/6686452", "text": "Показно разстреляният в София бизнесмен Петър Христов е споделял, че „кариерата” му е започнала като част от руския спецназ, където е бил с офицерски чин. Това разказа пред   проф. Михаел Бар-Зоар, журналист, бивш депутат в израелския Кнесет и изследовател на МОСАД. Той определи Христов като „много добър приятел” и допълни, че е трябвало да му гостува в началото на тази година. Проф. Бар-Зоар разказа за свой разговор с него, състоял се в Париж в Деня на Холокоста. „Петър ми разказа за своето минало като офицер в спецназ в Русия. Той започна своята кариера в Москва, в спецназа – това го чух за пръв път от него”, разказа професорът. Христов му разказал как живеел в Москва, участвал в операции на спецназа, после бил охранител на бар, купил бара: „Той не беше човек, който търси да се хвали, после разбрах, че с други хора не е говорил за това”. Професорът беше категоричен, че няма никакво обяснение защо Петър Христов е бил убит.", "date": "2018.01.28", "title": "Изследовател на МОСАД: Петър Христов разказа, че е бил в руския спецназ"}
{"url": "https://www.24chasa.bg/novini/article/6686272", "text": "Полските власти са убедени, че разпространението на лъжи за Холокоста и нацистките престъпления трябва да се преследва и наказва. Това става ясно от изявление, разпратено днес от президентската канцелария във Варшава, предаде ТАСС. Президентският дворец коментира критиките срещу приетите на 6 януари от долната камара на парламента законови поправки, криминализиращи всеки опит да се представят поляците за съучастници в нацистките престъпления, включително използването на израза \"полските лагери на смъртта\", предава БТА. Израелският премиер и външен министър Бенямин Нетаняху разкритикува вчера законопроекта. Лидерът на парламентарната опозиция в Еврейската държава Ицхак Херцог прикани Нетаняху да отзове посланика й от Варшава за консултации. Израелското дипломатическо ведомство призова полските власти да променят текста, преди да бъде внесен за по-нататъшно утвърждаване. Работата по проекта още не е приключила. Той трябва да бъде одобрен от Сената и подписан от държавния глава, за да влезе в сила, напомни днес канцеларията на полския президент. \"Бихме желали да обърнем внимание, че целта на закона е да предотврати лъжите и лъжливите обвинения срещу полския народ и държавата, както директно се посочва в законопроекта. Затова, ако критиците на проекта надигат глас, загрижени единствено във връзка с истината за Холокоста, то законопроектът не е в разрез с очакванията им. Издирването и документирането на истината, също както преследването и осъждането на лъжата, са действия, насочени към една и съща цел\", се подчертава в изявлението. Полша и Израел имат общи постижения в тази сфера, например това, че ЮНЕСКО призна исторически вярното название на германския нацистки концлагер Аушвиц-Биркенау, посочва президентският офис. \"Работихме заедно по въпроса, заедно настояхме и получихме истината\", се казва в документа. \"Затова днес всеки, който използва лъжливия термин \"полски лагер на смъртта\", не само скверни паметта на жертвите, но трови истината с лъжа, което трябва да се преследва и наказва. Същевременно всеки, чиито спомени или исторически изследвания съдържат истината за престъпления и недостойно поведение с участието на поляци в миналото, има пълното право на тази истина\", добавя канцеларията на полския лидер.", "date": "2018.01.28", "title": "Полският президент: Лъжитe за Холокоста\nтрябва да се преследват и наказват"}
{"url": "https://www.24chasa.bg/novini/article/6686279", "text": "Полицейски сапьори успешно обезвредиха в Хонконг авиобомба от Втората световна война, открита преди денонощие на строителна площадка в центъра на града, предаде ТАСС. Операцията по разминирането продължи 12 часа, съобщиха от правоохранителните органи. \"Процесът се оказа твърде сложен и продължи по-дълго от очакваното\", каза шефът на сапьорната група. Според него специалистите трябвало да пробият няколко отвора в корпуса на лежащата под наклон бомба,за да могат после постепенно да неутрализират взривните вещества вътре, предава БТА. Един от детонаторите на бомбата бил повреден, което правел крайно опасен всеки опит тя да бъде преместена на друго място за обезвреждане. В случай на взрив радиусът на зоната за поражение би бил около 200-300 м, като отделни отломки могли да се разлетят на разстояние до 2 км. Невзривилата се бомба, дълга 140 см и с диаметър 45 см, била открита в района Ван Чай на дълбочина около 15 м от работници, изграждащи нова линия на метрото. Още в събота полицията отцепи прилежащите към опасната зона улици и евакуира 1300 души. Според експертите става дума за бомба АNM-65, американско производство, тежаща 450 кг и съдържаща 225 кг тротил. Тя е била пусната в периода на японската окупация на Хонконг, започнала фактически едновременно с бомбардировката над Пърл Харбър през декември 1941 г. и продължила до 1945 г.", "date": "2018.01.28", "title": "Откриха опасна бомба от Втората световна война на строеж в Хонконг"}
{"url": "https://www.24chasa.bg/novini/article/6686282", "text": "\"С всички сили България се старае да промени имиджа си на постсоциалистическа бедняшка колиба, проядена от корупция. Очакванията към страната са особено високи\", се казва в репортаж на Дойчландфунк. Вижте го тук, цитиран от  :  Българската авиокомпания е подготвила многобройни четива за пътуващите към София - дебели списания, които съдържат разнообразни истории и политически интервюта. Навярно, защото с право предполага, че в тези дни към страната пътуват мнозина, които знаят твърде малко за България, но са любопитни да узнаят повече. И тези хора следва да бъдат спечелени като приятели. Или поне отчасти да променят мнението си. Постсоциалистическа бедняшка колиба, проядена от корупция, но пък и еуфоричен привърженик на ЕС? Кое е вярното? С всички сили България се опитва да убеди гостите и инвеститорите в наличието на качества, които навярно са недотам познати в чужбина. „Българите се смятат за много гостоприемни хора, България е отворена към света, а Германия е на особена почит тук. Страната отбелязва голям прираст в сферата на туризма. През миналата години в България са пристигнали 850 000 германски туристи, които постоянно преоткриват България“, четем в рекламните брошури. Председателят на Германско-българската търговска камара Митко Василев се опитва да убеди фирмите да инвестират в България или да създадат свои филиали в страната. Ниските данъци също са аргумент в полза на България. Но как стоят нещата с корупцията? „Да, вярно е, че тя пречи, включително и на германските инвеститори, но те все пак не я споменават на първо място“, казва Василев. Инвеститорите очевидно смятат някои други проблеми за принципно по-важни – например състоянието на инфраструктурата, бюрокрацията или липсата на квалифицирана работна ръка. Но едно изследване, направено по поръчение на Зелените, отново слага пръст в раната и обръща внимание на наличието на тесни връзки между правителството, олигарсите, банките и медийните концерни. „Ние отпускаме на страните-членки много пари от ЕС и е редно да се интересуваме къде отиват тези пари“, казва евродепутатката от партията на Зелените Ска Келер. Тя е недоволна от факта, че по тази тема се говори твърде малко. В същото време не е съгласна въпросът за влизането на България в Шенген да се обвързва с темата за корупцията. „Съществуват много ясни правила за това, кога една страна може да влезе в Шенгенското пространство. И всяка страна принципно би следвало да може да се присъедини към Шенген. Затова смятам, че двете теми трябва да се разглеждат поотделно“, казва евродепутатката. Както България, така и Румъния изпълняват т.нар. технически критерии за присъединяване към Шенгенското пространство. Въпреки това някои политици съзират ясна взаимовръзка между двете теми – например евродепутатът от ХДС Даниел Каспари: „Би трябвало да може да се разчита на България, че няма да издава шенгенски визи на хора, които например просто са си платили за тях. Точно затова корупцията е ключовата дума в случая. И точно поради това можем да използваме темата „Шенген“, за да мотивираме българското правителство да се бори срещу корупцията“, казва Каспари. Правителството в София си прави реклама с аргумента, че надеждно защитава външната граница на ЕС и допринася за сигурността на Шенгенското пространство, въпреки че още не членува в него. ЕС, естествено, отчита заслугите на България, но присъединяването към Шенген в крайна сметка представлява политическо решение на страните-членки. На фасадата на НДК в София е изписано: „Обединени, ние сме силни!“. Сивият бетонен мастодонт от времето на реалния социализъм беше подложен на скъп ремонт специално за българското председателство в ЕС. През идните месеци тук ще се провеждат всички срещи на високо равнище, на които България е домакин. Одобрението към Европа е голямо сред българите. Страната извлече много ползи от европейските средства, а гражданите на страната дори изпитват по-голямо доверие към европейските институции, отколкото към своите собствени. Но и очакванията, свързани с българските власти, са големи: „Ако не се промени нищо по отношение на корупцията и правосъдието, България няма да има шанс за влизане в Шенген“ казва Даниел Стефанов от софийския офис на Европейския съвет за външни отношения. Въпреки че членството в „Шенген“ има по-скоро символична стойност, липсата му влошава имиджа на страната. „Това е знак за инвеститорите и за другите правителства, че България все още има сериозен проблем“, заключава той.  ", "date": "2018.01.28", "title": "Германска медия: България се старае да промени имиджа си на бедняшка колиба"}
{"url": "https://www.24chasa.bg/novini/article/6686325", "text": "Президентът на САЩ Доналд Тръмп разкритикува начина, по който британския премиер Тереза Мей води преговорите с Европейски съюз за Брекзит, заявявайки, че той би бил „по-твърд“ в тях. Коментарите на Тръмп ще увеличат проблемите на британския министър-председател, който води битка с бунтовниците в собствената си Консервативна партия, предава Bloomberg. Само три дни, след като демонстрира единство с Мей на полето на Световния икономически форум в Давос, Швейцария, Тръмп рискува да отвори отново раните в „специалните отношения“ между Великобритания и САЩ – в най-чувствителния въпрос за британския премиер. Президентът заяви, че би използвал „по-различен подход“ в преговорите за Брекзит с ЕС, предава БТА. „Дали това ще е начинът, по който бих преговарял? Не“, заяви Тръмп в интервю пред американска телевизия, което ще бъде излъчено късно в неделя. „Бих казал, че Европейския съюз си пъха носа, където не му е работа и бих бил по- твърд в позицията си за напускането му“. В интервюто, американският държавен глава е споделил още, че „уважава много“ Тереза Мей, но е запазил най-топлите си думи за френския президент Еманюел Макрон, който е описал като „страхотен пич“, с „фантастична“ жена. От Bloomberg пишат, че коментарите ще разочароват помощниците на Мей, след като двамата лидери се опитаха да преодолеят различията си в Давос, в четвъртък. Публичната му критика за британския премиер може да доведе също до допълнително отслабване на позициите й в управляващата британска Консервативна партия.", "date": "2018.01.28", "title": "Доналд Тръмп: Бих бил по-твърд от Тереза Мей в преговорите за Брекзит с ЕС"}
{"url": "https://www.24chasa.bg/novini/article/6686373", "text": "Първи сняг за тази година падна в Иран и предизвика хаос в страната, спирания на тока, отмяна на полети, затваряне на училища и най-малко един фатален пътен инцидент днес, предаде ДПА. Всички полети от и до двете големи столични международни летища - \"Мерабад\" и ИКА, бяха прекратени до второ нареждане. Спирания на тока имаше в столицата Техеран и още няколко района на страната. Много хора не успяха да отидат на работа. Тъй като снегът направи непроходими улиците, за мнозина единствен начин за транспорт остана метрото. Това предизвика огромни тълпи сутринта в столичната подземна железница, предава БТА. Много автомобилисти се оказаха блокирани по шосетата, водещи към Техеран. При ПТП с автобус, предизвикано от снеговалежа, загинаха 6 души и 21 бяха ранени на магистралата Шанин - Шахр в Централен Иран. Президентът Хасан Рохани също бе принуден да отмени важно пътуване до югоизточната част на страната. Много иранци изляха гнева си в социалните мрежи, задавайки въпроса как един снеговалеж, смятан за слаб по европейските норми, може да предизвика такъв хаос в столицата, отбелязва ТАСС.", "date": "2018.01.28", "title": "Снеговалеж предизвика тотален хаос в Иран"}
{"url": "https://www.24chasa.bg/novini/article/6686246", "text": "Лек автомобил се е ударил в стълб от уличното осветление на ул. „Марко Семов“, в близост до метростанция „Мусагеница“. Това съобщиха за „Фокус“ от пресцентъра на МВР. Вследствие на инцидента е пострадала жена, пътничка в автомобила. Тя е закарана за преглед в лечебно заведение. Сигналът за инцидента е подаден около 10.00 часа тази сутрин.", "date": "2018.01.28", "title": "Кола се удари в стълб в София, жена е пострадала"}
{"url": "https://www.24chasa.bg/novini/article/6686122", "text": "Гръцката полиция за борба с тероризма е арестувала в Атина афганистанец, който носел в раницата си седем електрически и електронни детонатори и няколко фалшиви лични карти, съобщава белградският вестник \"Блиц\", позовавайки се на агенция АНА. Чужденецът обикалял из Атина като бездомник. Полицията води разследване, за да утвърди истинското име на афганистанеца. Заподозреният нямал постоянен адрес и пребивавал с други чуждестранни граждани в няколко различни апартаменти, предава БТА.", "date": "2018.01.28", "title": "Арестуваха афганистанец със 7 детонатора в раницата в Атина"}
{"url": "https://www.24chasa.bg/novini/article/6686126", "text": "Президентът на Йемен Абдрабу Мансур Хади нареди в неделя на своите поддръжници да прекратят незабавно боевете помежду си във временната столица на правителството – Аден, след като там избухнаха кървави боеве с нова сепаратистка група, предава АФП. Призивът бе оправен чрез комюнике на премиера на страната Ахмед бин Дагер до командирите на правителствените сили в южния пристанищен град. „На основата на получените инструкции от президента Хади, върховен главнокомандващ на Въоръжените сили на Йемен, веднага след разговорите с Арабската коалиция... вие трябва да наредите на всички военни части да прекратят огъня незабавно“, пише в комюникето, което е видяно и от журналист на АФП, предава Фокус. Според съобщението, на правителствените сили се нарежда „да се завърнат към местата на постоянна дислокация“ и да се напуснат всички позиции, заети от неделя насам, без условия.", "date": "2018.01.28", "title": "Президентът на Йемен нареди да се прекратят боевете в Аден"}
{"url": "https://www.24chasa.bg/novini/article/6685338", "text": "В живота радикалната промяна понякога настъпва за минути. Така става и при 35-годишния американец Зак Уолстър, който е финансист с успешна кариера на Уолстрийт. Той е зам.-шеф на частен инвестиционен фонд, наслаждава се на живота и на парите си, Всичко това обаче се превръща за него в безсмислено в момента, когато губи неочаквано майка си преди година. Глория Болстър е не само майка, а и приятелка и пример в живота на сина си Зак. Глория научава, че е болна от рак на панкреаса в четвърти стадий, и само 5 седмици по-късно умира. Още щом научава за заболяването на майка си, Зак решава да остави Ню Йорк и да се премести в малкото градче Шарлот в Северна Каролина при нея, за да помага на баща си и сестра си при лечението ѝ. Заедно с него там отива и годеницата му Патриша Ву, днес негова съпруга, която навремето работи като агент на недвижимо имущество в Ню Йорк. “По време на лечението на майка ми бяхме шокирани, когато узнахме колко много пациенти шофират сами, което е много опасно, за да стигнат до химиотерапията, или пък изобщо нямаха възможност да я следват. Някои от други пък нямаха коли. Така си дадохме сметка как не всеки разполага със системата от подкрепа, която имаше майка ми. Беше ми изключително тъжно как болни от рак могат да се лишат от лечение само заради транспортни въпроси”, пише Зак в собствения си сайт.  След смъртта на майка си през декември 2016 г. Зак решава да се посвети изцяло на доброволческа дейност - оставя Уолстрийт и започва да от рак. Така неговата нова мисия в живота става да убеждава болните да се подложат на химиотерапия. За него и за семейството му става нещо като фикс идея разрешаването на проблема с транспорта при пациентите на центровете за химиотерапия. Както пише и самият Зак, хиляди от 650 000 американци годишно, които се нуждаят от химиотерапия, се отказват от нея заради финансови или транспортни проблеми. Зак обаче си дава сметка, че няма да разреши проблема, превръщайки се в шофьор на пациенти до центровете за химиотерапия. Затова заедно със семейството си и със собствени средства на болни от рак до химиотерапията им. Платформата се нарича ChemoCars и използва услугите на шофьори от Uber и Lyft, които заплаща чрез финансови дарения. Услугата функционира денонощно и е свързана с всички болници. Чрез тях идентифицира пациентите, които не се подлагат на лечение, въпреки че имат нужда от него. От стартирането си преди 8 месеца чрез платформата са направени над 2000 пътувания гратис.  Услугата е напълно безплатна за болния и е в състояние да му осигури транспорт до болницата 10 минути след обаждането. Тя е много лесна за използване и за нея Необходимо е само едно телефонно обаждане или резервация онлайн. “Създадохме ChemoCars, за да дадем на всеки пациент шанс да се бори с рака”, пише в сайта си Зак Болстър.", "date": "2018.01.28", "title": "Финансист оставя Уолстрийт и става шофьор на болни от рак"}
{"url": "https://www.24chasa.bg/novini/article/6686138", "text": "Ако сте сред разсеяните кулинари, които забравят да извадят от фризера месото, предназначено за вечеря, и се сещат за него в последния момент, то за проблема вече има решение - специален поднос за бързо размразяване, съобщава сайтът Ред ферит. Джаджата по нищо не се различава от обикновените подноси, освен по предназначението си да размразява всевъзможни продукти - месо, плодове, зеленчуци (не едновременно, разбира се). Табличката е проектирана да извлича леда и студа от храната, което спомага за бързото й размразяване. Водата, отделяна в процеса, се събира в тавичка под подноса, така че лесно да се изхвърля, предава БТА. Веднъж размразени, продуктите са готови да влязат в употреба според намеренията на разсеяния кулинар. Ако сте точно такъв, можете да се включите със сума от 34 долара в кампанията за набиране на средства в Кикстартър за масовото производство на подноса.", "date": "2018.01.28", "title": "Изобретиха поднос, който размразява месо бързо"}
{"url": "https://www.24chasa.bg/novini/article/6686207", "text": "Вратите на ЕС остават отворени за Великобритания, ако страната пожелае да промени мнението си за излизане от общността. Това заяви днес в интервю за радио \"Европа 1\", телевизия \"Се нюз\" и в. \"Еко\" еврокомисарят по икономическите и финансовите въпроси Пиер Московиси, съобщи ТАСС. \"Съжалявам за този вот (за Брекзит, бел. ТАСС), но го уважавам\", каза еврокомисарят. \"Ако Великобритание пожелае да промени мнението си, чудесно. Вратите (на ЕС) са отворени\" пред Лондон, добави той, предава БТА. Московиси подчерта, че според него Брекзитът е \"голяма загуба не само за Великобритания, но и за Европа\". \"Загубата на държава, която е постоянна членка на Съвета за сигурност на ООН и голям икономически партньор, създава цял ред проблеми\", отбеляза той. Еврокомисарят настоя, че трябва да се стигне до споразумение, което \"би дало възможност за най-близки и приятелски отношения\" с Лондон.", "date": "2018.01.28", "title": "Еврокомисар: Вратите ни остават отворени за Великобритания, ако се откаже да напуска"}
{"url": "https://www.24chasa.bg/novini/article/6686214", "text": "По инициатива на Генералната дирекция за легализация към Съвета за висше образование на Турция (ЙОК), съвместно с университета в гр. Кастамону, се проведе двудневен работен семинар, посветен на въпросите на легализацията на дипломите на турски граждани, получени в чуждестранни висши учебни заведения, предава БТА. Проф.д-р Йомер Ачъкгьоз от ЙОК посочи, че процесът на признаване (легализиране) на дипломите на турските студенти е твърде дълъг като срок и процедура. Като цяло дипломантите, завършили в чужбина, са принудени да чакат по около година и половина от внасянето на документа до получаване на одобрение или отказ. \"Това е прекалено дълъг срок и дипломантите, които са наши граждани, биват неправомерно ощетени. Възнамеряваме този срок да бъде сведен максимум до 6 месеца от внасянето на дипломата до окончателния отговор. Вече се направиха доста неща в тази насока\", каза турският професор. По думите му към момента най-много дипломи за легализиране са постъпили от дипломанти, завършили в Азербайджан, на първо място, следвани от България, Македония, САЩ и Великобритания. \"Дипломите, получени общо в САЩ и Великобритания, в количествено отношение са колкото тези от Азербайджан. Следователно по-голямата част от дипломите са с по-ниско качество. Ето защо ние сме длъжни да съблюдаваме и да филтрираме много внимателно дипломите от гледна точка на качеството на обучението в съответните учебни заведения. Но в същото време не трябва да ощетяваме дипломантите, като ги караме да чакат година и половина\", каза той. Проблемът за признаването на дипломите на турските дипломанти от чуждестранни учебни заведения от дълго време е във фокуса на внимание на обществеността, институциите, на хиляди млади хора и техните родители, които настояват за решение. След като Съветът за висше образование на Турция въведе изпит за признаване на дипломиралите се в чужбина, процедурата се усложни и се удължи твърде много като срок. Хиляди дипломанти се оказаха ощетени поради това, че след завършването им са принудени да чакат по 2, че и повече години докато приключи процедурата. Често обаче получават и отказ заради проблеми с акредитацията на съответното учебно заведение в чужбина. Поради тази причина се оказаха ощетени и много млади хора, които са завършили в България. Преди време по инициатива на изселническите дружества от Бурса и Истанбул проблемът бе обсъден на работни срещи под ръководството на вицепремиера и председател на асоциацията на турските и роднински общности зад граница Хакан Чавушоглу. На среща на изселническите организации с президента Р.Т.Ердоган през месец март м.г.бе внесено предложение за промяна в системата на признаването на дипломите на завършилите в чужбина. На същата среща Ердоган се ангажира с разрешаването на проблема.", "date": "2018.01.28", "title": "Турция свежда до 6 месеца срока за легализиране на чуждестранни дипломи"}
{"url": "https://www.24chasa.bg/novini/article/6686243", "text": "Новият Видински митрополит ще встъпи в длъжност от момента на подписване на акта от страна на Светия синод и вписването му в кондиката на Синода. Това каза Врачанският митрополит Григорий след епархийските избори днес, на които бяха определени двамата кандидати за митрополит на Видин, предава БТА. На епархийските избори във Видин 29-има избиратели гласуваха за петима кандидати, от които най-много гласове събраха Драговитийският епископ Даниил - 27 гласа, и Мелнишкият епископ Герасим - 26 гласа. От тях двамата на 4 февруари ще бъде определен новият Видински митрополит. По време на епархийските избори пред сградата на Видинската митрополия граждани от Видин се бяха събрали на молитвено бдение в подкрепа на епископ Поликарп, който събра два гласа в избора.", "date": "2018.01.28", "title": "Григорий: Новият Видински митрополит ще встъпи в длъжност при вписването му от Синода"}
{"url": "https://www.24chasa.bg/novini/article/6686240", "text": "Бреговата охрана на Турция е блокирала достъпа на министъра на отбраната на Гърция Панос Каменос до необитаемите островчета Имия в Егейско море в неделя, 28 януари, пишат турски медии, цитирани от Фокус. Каменос е посетил района, придружаван от началника на Генералния щаб на гръцките ВВС вицеадмирал Николаос Цунис на борда на малкия боен кораб „Никифор“, където те са изпълнили кратка церемония по хвърлянето на венец в памет на загиналите офицери от гръцкия Военноморски флот (ВМФ) Панайотис Влахакос, Христодулос Каратанасис и Хектор Ялосопу в нощта на инцидента край Имия с турските въоръжени сили през 1996 година, пише гръцкото електронно издание Protothema. Както съобщава турското електронно издание Hurryiet: “Офицерите от Бреговата охрана са предупредили Панос Каменос, който е плавал към островчетата Кардак (Имия) на боен кораб, за да хвърли венец. В резултат от предупреждението, гръцкия кораб е напуснал турските териториални води без инциденти, добавят от министерството. Чрез съобщение, министърът на вътрешните работи на Турция Сюлейман Сойлу е заявил, че частите на бреговата охрана „са направили това, което е било нужно“. От Генералния щаб на турските ВС също излязоха с писмено съобщение, в което се казва, че гръцкия военен кораб „Никифор“ и лодка от гръцката Брегова охрана са се движили по посока на островчетата в 11:30 местно време. Тяното приближаване е било блокирано турския ВМФ и Бреговата охрана, съобщиха военните. От там добавят, че турските ВС ще продължат да защитават решително националните права и интереси, произтичащи от международното право и споразумения“. Публикуваните от турската страна фотографии показват ясно два турски кораба, брегови катер и противоподводен кораб, много по-близо до Имия, отколкото е „Никифор“. Вижда се още как турски хеликоптери кръжат над района. От Министерството на отбраната на Гърция излязоха с бюлетин, в който се казва, че министърът е изпълнил церемония по хвърляне на венец в района на Имия, в чест на загиналите гръцки военнослужещи. „Днес сме тук, за да почетем паметта на героите от нашия флот, които паднаха за своята родина през 1996 година в Имия. Панайотис Влахакос, Христодулос Каратанасис и Хектор Ялосопу ще останат в пантеона на героите“, е заявил Панос Каменос, според съобщението.", "date": "2018.01.28", "title": "Бреговата охрана на Турция не пуснала гръцки министър на спорни острови"}
{"url": "https://www.24chasa.bg/novini/article/6686248", "text": "Турция ще прочисти от терористи цялата си граница със Сирия, заяви днес турският президент Реджеп Тайип Ердоган, давайки знак, че продължаващата от девет дни турска офанзива срещу сирийския район Африн може да се разшири, предаде Ройтерс. Ердоган говори на конгрес на неговата Партия на справедливостта и развитието в северния окръг Амасия. Той каза, че Турция ще гарантира безопасно завръщане на сирийските бежанци в домовете им, след като границата бъде прочистена, предава БТА.", "date": "2018.01.28", "title": "Ердоган: Турция ще прочисти от терористи цялата си граница със Сирия"}
{"url": "https://www.24chasa.bg/novini/article/6686263", "text": "Американската икономическа експанзия се забави изненадващо през последното тримесечие на миналата година, тъй като по-силният растеж на потребителските разходи доведе до рязко повишаване на вноса и в същото време не успя да компенсира намаляването на складовите бизнес запаси, показва експресна оценка на Департамента за търговия, предава  . През четвъртото тримесечие на 2017-а година растежът на брутния вътрешен продукт на САЩ се забави рязко до 2,6% на годишна база след солидна експанзия от над 3% през предходните две тримесечия (повишение с 3,1% през второто и с цели 3,2% през третото тримесечие). Осреднената прогноза на финансовите пазари беше за по-добър растеж от 3 на сто. По-слабото от очакваното представяне на американската икономика в края на миналата година се дължи на намаляване на складовите бизнес запаси с 29,3 млрд. долара и на разширяване на търговския дефицит в резултат на рязко повишение на вноса с 13,9% спрямо година по-рано при доста по-умерено увеличение на износа с 6,9 на сто. Увеличаването на търговски дисбаланс отне 1,13 процентни пункта, а по- малките по размер бизнес запаси - 0,67 процентни пункта от растежа на американската икономика през последното тримесечие на 2017-а година.", "date": "2018.01.28", "title": "Изненадващо забавяне на икономическия растеж в САЩ в края на 2017"}
{"url": "https://www.24chasa.bg/novini/article/6685462", "text": "Аудиман – Човекa Ауди, бе прякорът на бившия германски канцлер Герхард Шрьодер доскоро. Причината е, че и той като марката автомобили има четири пръстена заради четирите си брака. От тази година обаче Аудиман вече няма да му подхожда, защото Шрьодер обяви, че смята да се ожени за пети път за новата си приятелка, корейката Ким Со Юн. 73-годишният бивш политик срещнал 48-годишната си възлюбена преди две години – тя Оттогава Шрьодер непрекъснато пътувал до Сеул, въпреки че все още бе женен за четвъртата си съпруга Дорис, с която го свързват 18 години брак и две осиновени от Русия деца. Новината за сватбата сякаш не учуди никого, макар всички медии, включително и най-сериозните в Германия, да ѝ отделиха подобаващо място. Че при Дорис и Герхард Шрьодер има проблеми, които водят до развод, стана ясно преди две години, при това – както напоследък е обичайно, от фейсбук страницата на госпожа Шрьодер №4. Дорис се обърна в отворено писмо към всички, които я четат, с призив да оставят госпожа Со Юн на мира, “докато уреди собствения си развод”. “Скъпи приятели, трябва да ви призная, че госпожа Ким Со Юн е главната, ако не и единствената причина за раздялата ни. Но все пак призовавам медиите да оставят на мира г-жа Со Юн да довърши на спокойствие развода си, който още не е факт. Както нашите деца трябва да бъдат щадени, така и двете дъщери на госпожа Со Юн”, написа тя, разкривайки, че със съпруга ѝ и мъжът ѝ доскоро дори не е знаел за нея.  Наложи се Шрьодер да отговаря многократно в интервюта след това, че причините за раздялата му с Дорис са многобройни и Ким не е сред тях. Миналата седмица на специална пресконференция в Сеул Шрьодер обяви, че се е запознал с родителите на избраницата си и смята през лятото да се ожени за нея. “Шрьодер не може да се спре”, бяха някои от по-язвителните заглавия в медиите след това. За първи път бившият канцлер се осмелява да пристъпи към олтара през 1968 година. Първата му съпруга е Ева Шубах. С нея живее заедно само четири години, – Ане Ташенмахер, с която успява да остане цели 12 години заедно. През 1984 г. я сменя прочутата Хилтруд Шветье - Хили. По време на брака им Шрьодер става премиер на Долна Саксония и Хили често нахлува на заседанията на кабинета с плакати “Спасете пингвините”. 13 години издържа този брак – до 1997 г., когато Шрьодер вече е кандидат за канцлер и има връзка с журналистката от списание “Фокус” Дорис Кьопф. За да се избегне скандал, който да попречи на кандидатурата му, той се развежда с Хили и се жени за Дорис. Дорис е и жената, която е до него по време на канцлерството му и след излизането му от политиката. Четвъртата съпруга има дъщеря от предишен брак, а Герхард Шрьодер е бездетен, но мечтае за свои деца. Двамата от сиропиталища в Санкт Петербург.  В крайна сметка и техният брак не издържа. Дорис обаче не остава сама. В момента тя има официална връзка с вътрешния министър на Долна Саксония Борис Писториус. Той самият се запознава с Дорис година след смъртта на своята съпруга, която прекарва последните години от живота си тежко болна. Вероятно новото щастие е и причина досега бившата госпожа Шрьодер да не е коментирала по никакъв начин новината за петия брак на ексканцлера. Връзката на Шрьодер с корейката обаче не бе причина само за статии в жълтите рубрики на медиите в Германия, а предизвика и политически скандал. Наложи се дори парламентът в Северен Рейн-Вестфалия да отдели специално време на новината за любовта им заради подозрение за конфликт на интереси. Ким Со Юн е търговски представител на Северен Рейн-Вестфалия в Сеул и е използвала логото на представителството, докато е организирала турне за представяне на биографията на бъдещия си мъж. Самата Ким е завършила в Германия и говори добре немски. Работи като преводач в Сеул, когато среща Шрьодер преди две години. Двамата Новата съпруга пък казва за Герхард Шрьодер, че все още не познава Корея добре и тя ще му помогне да посети всички интересни кътчета. Езикът също не му е силата, но засега казва най-важното на корейски - сарангаейо, което означава “обичам те”.", "date": "2018.01.28", "title": "Бившият канцлер Герхард Шрьодер се жени за пети път  - за корейка"}
{"url": "https://www.24chasa.bg/novini/article/6686269", "text": "От Генералния щаб на турските Въоръжени сили съобщиха в неделя, че силите на турската армия и Свободната сирийска армия (ССА) са завладели стратегическия хълм Бурсая в северозападна Сирия, в хода на провежданата операция „Маслинова клонка“, предава Anadolu Agency. „Турските ВС завладяха възвъшението Бурсая, в хода на операция „Маслинова клонка“. Продължават действията по разчистването на терористите в района“, пише в съобщението на турските военни. Там се казва още, че хълмът е завладян от части на турската армия и ССА в около 14:30 местно време в неделя, предава Фокус. Отбелязва се, че операцията е проведена с използването на въздушни удари, налети на хеликоптери, бойни дронове и артилерийски огън и че тя продължава да се провежда успешно и според предварителните планове. Завземането на хълма се е случило, след като турските сили и бойците от ССА са се приближили към възвишението от района на северозападния сирийски град Азаз. След артподготовката, кулите и позициите на сирийските кюрдски „Отряди за народна самоотбрана“ са подложени на интензивни въздушни удари. Според турската агенция, сирийските кюрдски формирования за използвали възвъшението Бурсая, за да обстрелват цивилни райони в центъра на турската крайгранична провинция Килис и района на сирийския град Азаз, използвайки миномети, артилерия и ракети.", "date": "2018.01.28", "title": "Турските военни завладяха хълма Бурсая в сирийския район Африн"}
{"url": "https://www.24chasa.bg/novini/article/6686076", "text": "Каталунският лидер в изгнание Карлес Пучдемон се е обърнал към испанския Върховен съд с искане да му бъде разрешено да присъства на сесията на парламента на автономната област Каталуния, където сепаратистите се надяват да го преизберат за президент, предаде ДПА. Вчера Върховният съд в Мадрид забрани той да бъде избран за каталунски лидер, ако не присъства лично на парламентарното заседание във вторник. Ако обаче реши да се върне в Испания от Белгия, където избяга през октомври заради решението му да обяви независимост на Каталуния в нарушение на испанското законодателство, той може да бъде арестуван още при влизането си в страната. За решението на Пучдемон да се обърне към съда с искане да бъде допуснат на парламентарното заседание в Барселона е съобщил неговият заместник Хосеп Рул, предаде БТА. Вчерашното заседание на Върховния съд, свикано по искане на правителството в Мадрид, взе решението си за Пучдемон след 8-часови дебати. Правителството на премиера Мариано Рахой оспори пред съда самото повторно номиниране на Пучдемон за нов лидер от каталунския парламент, избран след вота в края на декември. Това искане обаче постигна само частичен успех. Стигна се до юридически компромисно решение - кандидатурата на Пучдемон не е изцяло незаконна, но бе поставено условие за неговото присъствие в страната. Според ДПА не е съвсем ясно какво точно иска Пучдемон сега: временно снемане на обвиненията срещу него, т.е. право да се завърне без да бъде обвинен, или повторен опит за виртуална кандидатура - т.е. от дистанция, по интернет. Рул не даде пояснение по казуса. Той не отговори и на въпроса дали Пучдемон ще се завърне, ако искането му за специално разрешение бъде отхвърлено.", "date": "2018.01.28", "title": "Пучдемон поиска от съда да присъства при гласуването на кандидатурата му за лидер"}
{"url": "https://www.24chasa.bg/novini/article/6684458", "text": "Ден 836-и. Не мога да преброя колко пъти плаках. Ще си помислите, че след толкова време може и да не ридая всеки ден. Но не мога да преодолея вината. Шанън бе едва на 17 години, оплакваше се само от възпалено гърло. Температурата ѝ не бе плашеща. Прекарах (или по-скоро прахосах) поредната сутрин да търся в гугъл информация за грипа. Сложната наука за мутацията на вирусите ме обърква. Щом аз не мога да я проумея, как да обясня на другите колко е важно разпространението на тази зараза да бъде спряно? След повече от две години съпругът ми Тери и аз още не сме изговаряли думата “мъртва”. Казваме: “Тя е на небето” или “Отиде си”. Макар че няколко пъти споменах “тя почина”, никога Снощи не я сънувах. Отчаяно копнея да я видя отново. Ако можех да поговоря с нея за последен път. Да ѝ кажа колко много съжалявам. Тя знае ли това? Вижда ли от небето? Имам смесени чувства за това как се развиват нещата в рая, но знам, че го има. Прелиствах книги и намерих показалец за отбелязване на страници, който дъщеря ми бе изработила като дете. Получих картичка от центъра за помощи. Следващата седмица ще събират “стари, но запазени дрехи”. Но още не мога да го направя. Някои дори не са обличани - новите ѝ тоалети за последната година в училище. Тъкмо започваше да ги носи. Затова, да, запазени са, почти неизползвани. Ден 837-и се очертава особено тежък. В такъв ден обикновено влизам във фейсбук и разговарям с други почернени родители на личната ни Последния път, когато бях там, забелязах две нови имена. Очевидно все още умират деца... Благодаря на Бога за тази група майки. Можем взаимно да изливаме мъката си и да се окуражаваме в зависимост от състоянието, в което се намираме. Това е точното място да споделим как се чувстваме и как се справяме. Някои майки са създали благотворителни организации в памет на своите деца. Те садят цветя в общински паркове и организират маратони, за да събират пари за борба срещу грипа. Бог да ги благослови за делото им! всяка година. В сряда Шанън отиде на училище, върна се и каза, че е хванала грип от приятелка. Пратих я горе в стаята ѝ и се захванах с нещата, които всеки родител би направил. Давах ѝ много течности, настъргана ябълка, супа. Тя се оплака, че я боли гърлото, затова ѝ купих спрей ацетаминофен Tylenol и таблетки за смучене. Вдигна температура, но не толкова висока, че да я закараме в болница. По-късно през седмицата сметнах, че вече трябва да е по-добре, и дори се запитах дали не се скатава от училище. Влизах в стаята ѝ, а тя лежеше със затворени очи. Не можех да преценя преструва ли се, или не. Грабнах телефона ѝ и го скрих в гардероба. Когато отново отидох да я видя, беше си го взела обратно и реших, че е окей.  В неделя изглеждаше отпаднала. Пишеше съобщения и гледаше телевизия, но Затова я изпратих в местната болница с баща ѝ и с данни за температурата, лекарствата, които е вземала, и дори изследване за хемоглобина ѝ. Не отидох с тях, защото исках да изчистя и да сменя чаршафите. Да се върне в разтребена и свежа стая. Тери ми изпрати фотография на Шанън в инвалидна количка и с кислородна маска, склонила глава на рамото му. Това е последната снимка от нея. Когато се прибраха, тя влезе през задната врата и каза, че посещението при лекаря е било загуба на време. Той заявил, че Докторът не е имал много време за нея, тъй като чакалнята била претъпкана с хора, болни от инфлуенца. Само в училището на дъщеря ми 150 деца отсъстваха заради заболяването. 34 часа по-късно Шанън слезе по стълбите и влезе в банята. Олюля се и се хвана за завесата на ваната, затова ѝ помогнах да влезе под душа. От страх ме обля студена пот. Не ѝ бях помагала да се къпе от дете. Нещо не бе съвсем наред. Тя залитна, видях очите ѝ и разбрах, че умира. Минах зад нея и я извлякох от ваната. Седнах на тоалетната и я поех в скута си. Тя издъхваше. Нищо не можеше да се направи за нея. Повиканите специалисти от прочутата клиника “Майо” я реанимираха, но не успяха да ми я върнат. а тя дори не разбра това. Шанън избра да не се ваксинира срещу болестта. Де да беше решила обратното. Де да я бях притиснала да го направи. Сега нямаше да се самообвинявам и да се питам: “А какво щеше да стане, ако...? Дали ваксината нямаше да ѝ даде допълнителна защита срещу болестта?”. Нали това е тяхното предназначение. Знам, че можеш да се разболееш въпреки инжекцията, но тя може да намали риска от сериозна криза и усложнения. Не пускайте близките си да излизат дори и само заради съмнения, че са болни. Ще можете ли да живеете спокойно, ако съученик, на когото вашето дете е предало вируса, почине. Говорете открито за грипа. Накарайте околните да разберат, че той е смъртоносен. Убеждавайте в това всеки възможен лидер или отговорен фактор, с когото успеете да се срещнете. Фирмите трябва да проумеят опасността от разпространението на вируса на работното място и да разрешават на служителите да си стоят у дома, ако са неразположени. Правителството трябва да ни чуе, да бъде по-открито, честно и подготвено за сериозността на положението. за създаване на универсална антигрипна ваксина. Правят се изследвания в тази област. Вместо всяка година да се чудим срещу кой щам да се имунизираме, ни трябва ваксина, която да спира всички тях в зародиш. Моля ви, действайте. Ако не направим нищо, всички ще сме виновни. И повярвайте ми, вината ще промени живота ви. Аз бях обикновена майка на обикновено дете. А сега съм само обвивката от човека, който бях. И светът никога няма да види каква щеше да стане Шанън. ", "date": "2018.01.28", "title": "Обикновен грип ми отне дъщерята"}
{"url": "https://www.24chasa.bg/novini/article/6686054", "text": "83-годишен мъж е починал при пожар в пригодено за живеене мазе в жилищна кооперация в Плевен. Това съобщиха от пресцентъра на МВР. Сигналът за произшествието е получен снощи, в 19:20 часа. Унищожено е домашно имущество. Причината за пожара е в процес на установяване.                                                                                                                                                                                                                                                                                                                       ", "date": "2018.01.28", "title": "83-годишен мъж почина при пожар в кооперация в Плевен"}
{"url": "https://www.24chasa.bg/novini/article/6686060", "text": "Четирима души са ранени след катастрофа по пътя между Скопие и Тетово в Македония, съобщава “Макфакс“. Шофьорът на превозното средство е изгубил контрол над колата, превозното средство се е ударило в скала, след което се е преобърнало. Няма опасност за живота за ранените трима пътници и шофьора, които са настанени в болница.", "date": "2018.01.28", "title": "Кола се удари в скала в Македония, има ранени"}
{"url": "https://www.24chasa.bg/novini/article/6685870", "text": "Над 20 500 нелегални мигранти от САЩ са преминали в Канада през 2017 г., прекосявайки сухопътната граница между двете страни, според данни на националната миграционна служба на Канада, цитирани от телевизия Глобъл нюз, предаде ТАСС. \"През декември миналата година полицията на граничните пунктове е задържала 1978 нелегални мигранти. Общият брой на мигрантите, които са пресекли американско-канадската граница през 2017 г., е 20 593 души\", посочва телевизията. Мигрантите влизат в страната основно през провинциите Квебек и Манитоба, като мнозинството от тях са граждани на Хаити и Нигерия, предаде БТА.  Нелегалните мигранти масово започнаха да преминават от САЩ в Канада от началото на 2017 г. Те твърдят, че бягат в Канада, тъй като се опасяват от депортация от САЩ заради затягането на имиграционната политика на президента Доналд Тръмп, посочва телевизията.", "date": "2018.01.28", "title": "Над 20,5 хиляди нелегални мигранти са преминали от САЩ в Канада през 2017 г."}
{"url": "https://www.24chasa.bg/novini/article/6685872", "text": "Инженерите на Facebook са измислили нова единица за време, наречена \"флик\" (flick). Тя е създадена, за да помогне на разработчиците да поддържат видео ефектите в синхрон, съобщи BBC. Фликът е точно 1/705 600 000 от секундата, което поставя новата единица след наносекундата, предаде  . Според изследователи от Оксфордския университет новата мерна единица няма да има повсеместно въздействие. Тя обаче може да помогне за създаването на по-добро изживяване във виртуалната среда, като чрез нея се избегнат проблеми, свързани с латентност и забавяне. Ползата от фликовете ще е намаляване на грешките при изобразяването на графиките и насичанията. А това означава по-красива и реалистична графика във виртуална среда. Идеята за нея бе съобщена от разработчика Кристофър Хорват в съобщение във Facebook още през октомври 2016 г. Тогава и за пръв път бе спомената думата флик. Името \"флик\" представлява съкращение от термина frame-tick, използван в 2D графиката. Мерната единица трябва да улесни програмирането и разработката на сложни графични елементи и съдържание за виртуалната реалност. За да може подобна среда да е убедителна, графиката й трябва да е перфектна. 1/705 600 000 се дели без остатък на 8, 16, 22.05, 23, 25, 30, 32, 44.1, 48, 90, 100, 120, обясняват от TechCrunch. Много от тези числа образуват неудобни десетични дроби, когато бъдат съотнесени към секунда. Например 1/24 от секундата, на която стои филмовата индустрия, е равна на 0,4166666666. Използването на фликове превръща всички най-важни дроби за създаването на аудио и видео в цели числа. Например 1/24 секунда е равна на 29 400 000 флика, 1/120 секунда - 5 880 000 флика, 44.1 kHz е 16 000 флика. Това ще помогне за по-точно синхронизиране на материали в различни формати.", "date": "2018.01.28", "title": "Създадоха нова единица за време - флик"}
{"url": "https://www.24chasa.bg/novini/article/6685885", "text": "126 са смъртоносни отсечки по българските пътища, където стават стотици катастрофи с десетки убити и ранени. Това показва справка на Пътна полиция, предоставена на Съюза на българските автомобилисти (СБА).  Цифрите са за 2016 г., а новият списък за 2017-та ще бъде изготвен до 31 март тази година. На базата на него ще бъдат набелязани нови мерки, включително ще бъдат определени всички места и точки за контрол на скоростта със стационарни и мобилни камери. По-рано през миналата година от МВР съобщиха, че само на десет от тези опасни участъци са станали над 1000 катастрофи с около 40 убити и 100 ранени. В страната ни ежегодно стават средно 7000-8000 автомобилни злополуки, което на практика означава, че всяка 7-ма или 8-ма катастрофа е била на някоя от тези смъртоносни отсечки. Ето някои от най-опасните участъци: Русе-Бяла По думите на шефа на КАТ Бойко Рановски катастрофите стават там, където има три ленти за движение. При изпреварване колите навлизат в насрещното и следва катастрофа. На този път е имало 246 пътни злополуки със 7 убити и 26 ранени. На автомагистрала \"Хемус\" - до София, са станали 265 автосблъсъка заради висока скорост. По пътя между Варна и Бургас са регистрирани 106 пътни инцидента, 6 загинали и 50 ранени, основно заради неправилно изпреварване. Списъкът продължава с пътните отсечки Стара Загора - Казанлък (83 катастрофи и 22 ранени); Карловско шосе край село Труд, където са загинали петима, а 24 са били ранени в 67 катастрофи; Кресненското дефиле, където най-честата причина за произшествия е неправилно изпреварване и отнемане на предимство. От Пътна полиция посочват още пет участъка, където шофьорите трябва да бъдат особено внимателни. Освен заради висока скорост и човешка грешка там има и други причини за катастрофи, които се дължат на лоша пътна настилка и недобра маркировка. Това са: - магистрала \"Тракия\" в участъка на 66,3 км в посока София, където се образува аквапланинг; - магистрала \"Тракия\" в участъка от 165 км до 208 км в посока Бургас, както и огледално в посока София, където в активна лента е деформирана пътната настилка; - път I-5 в участъка Русе - Бяла е изключително натоварен и опасен. Според \"Пътна полиция\" частично решение за този участък е да се положи напречна \"шумна\" маркировка, както и да се разшири подхода към кръговото кръстовище, при спускането към Бяла; - магистрала \"Марица\" в участъка преди ГКПП Капитан Андреево има преплитане на пътните потоци, изчакване на товарни автомобили в активна лента и др. Там е необходима промяна в организацията на движение, както и изграждане на паркинги от двете страни на ГКПП; - кръговото кръстовище между обходен път на Враца и път II-15 (Враца-Оряхово). В този участък движещите се по направление София - Видин и обратно, поради острия подход при навлизане в кръга, съчетано с лоши условия на видимост през тъмната част от денонощието често самокатастрофират, отчитат от полицията. Необходимо е изграждане на осветление, разширяване на пътните ленти към подходите за кръговото, както и допълнителна вертикална сигнализация на подходите", "date": "2018.01.28", "title": "Полицията изготви нова пътна карта с най-опасните пътищата в България"}
{"url": "https://www.24chasa.bg/novini/article/6685891", "text": "Седем души от близо 50-те пътници на   са били открити от новозеландски самолет, пише The Guardian. Самолетът е пуснал на оцелелите провизии от храна, вода и радио, което те са използвали за да съобщят, че фериботът е потънал, предаде \"Фокус\". В неделя следобед към техните кординати е била изпратена рибарска лодка, която е спасила прекаралите седмица в морето оцелели. Продължава търсенето на останалите пътници.", "date": "2018.01.28", "title": "Откриха седем от пътниците на изчезналия край Карибати ферибот"}
{"url": "https://www.24chasa.bg/novini/article/6685893", "text": "Броят на жертвите след взрива на кола-бомба в Кабул в събота, се е увеличил до 103 души, а броят на ранените до 235 души, предава РИА Новости, позовавайки се интервю на вътрешният министър на страната, дадено за местни медии. В събота говорител на вътрешното министерство разкри, че „атентаторът е използвал линейка за да премине през контролно-пропускателни пунктове“ в един от дипломатическите квартали в града. „Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство“. Талибаните поеха отговорност за атаката, само седмица след като техни бойци нападнаха хотел „Интерконтинентал“ в града, при което загинаха над 20 души.", "date": "2018.01.28", "title": "103 са жертвите на атентата в Кабул (Снимки)"}
{"url": "https://www.24chasa.bg/novini/article/6685915", "text": "Нивото на река Сена в Париж продължи бавно да се покачва през нощта и се очаква към края на денонощието да стигне максимум, преди да започне да спада, предаде Франс прес. Реката, която тече през френската столица край музеи и паметници, изглежда ще стигне през нощта срещу понеделник ниво от около 5,95 м - близо 4 м над нормалното, прогнозира новинарската служба \"Вижикрю\". Това е повече от височината на придошлите води от юни 2016 г. (6,10 м), макар и твърде далеч от рекордното равнище 8,62 м, регистрирано през 1910 година, предаде БТА. В момента водата стига до бедрата на зуава - прочутата статуя на воин от колониалните френски войски край моста Алма, традиционно използвана като показател за равнището на Сена. Недалеч оттам, до Айфеловата кула, са закотвени корабчетата за разходки, чието движение е спряно. Над водата се подават само дърветата, засадени покрай наводнените улици в близост до реката. Затворени са и седем от най-оживените гари в Париж. Вчера бе съставен протокол на двама души, плавали по Сена с надуваемо кану близо до гара Аустерлиц. Властите напомниха, че в подобни моменти е \"забранено и най-вече извънредно опасно\" плаването с лодки и къпането в реката, чийто дебит понастоящем е 1600 куб. м в секунда. Положението по горното течение на Сена постепенно се подобрява. През последните дни обаче бяха евакуирани близо хиляда жители на парижките околности. Нивото на реката ще се върне до нормалното едва след седмици, прогнозира шефът на регионалния клон на държавните служби по околната среда Жером Гьолнер. Придошлите води в редица региони на Франция са свързани с изобилни валежи в области с воднисти почви. Периодът декември-януари е сред трите с най-много дъжд и сняг за годината във Франция от началото на измерванията през 1900 г. по данни на синоптиците от \"Метео Франс\". Идната седмица се очакват по-слаби валежи.", "date": "2018.01.28", "title": "Нивото на Сена в Париж се покачва, oчаква се тази нощ да достигне максимум"}
{"url": "https://www.24chasa.bg/novini/article/6685931", "text": "Маскирани бандити нахлули в събота сутринта в дома на възрастна жена от врачанскота село Ослен Криводол като разбили входната й врата. Натрапниците заплашили 91-годишната баба веднага да им даде 50 лв., за да не я пребият. Пенсионерката Гена Петрова  обаче не се стреснала, а грабнала желязната лопатка пред печката, налетяла с нея срещу нападателите си и започнала да вика за помощ. Получили отпор, явно начинаещите крадци офейкали набързо. Възрастната жена веднага се обадила в полицията и уточнила, че нападателите й избягали с кола, която описала. Ченгетата пък бързо надушили следите на пишман крадците. В ареста били задържани двама от Враца и Мездра с крими досиета, а по-късно към тях се присъединили спипаните още двама бандити от с. Ослен.", "date": "2018.01.28", "title": "Смела баба от Врачанско прогони нахлули в дома й крадци"}
{"url": "https://www.24chasa.bg/novini/article/6685939", "text": "Сепаратистки сили превзеха днес временното седалище на правителството в Аден, втория по големина град в Йемен, след кръвопролитни сблъсъци. Това съобщиха източници от спасителните служби, предаде Франс прес. В битките са загинали най-малко шестима души, а десетки са ранени, допълниха източниците. Премиерът на Йемен Ахмад Обейд бин Дагр веднага осъди \"силовата акция\" на сепаратистите и призова присъстващата в града коалиция под саудитско командване да се намеси, за да не се стигне до хаос, предаде БТА.  Подкрепяното от Саудитска Арабия правителство се установи в Аден през 2015 година, след като бе прогонено от столицата Сана от бунтовниците хуси, подпомагани от Иран. Наблюдава се обаче засилване на напрежението между южните сепаратисти, подкрепяни от Обединените арабски емирства, и правителството на президента Абд Рабу Мансур Хади, поддържано от Саудитска Арабия, за контрол над южната част на страната, отбелязва Ройтерс. Двете групи бяха единни през тригодишната гражданска война срещу хусите, но сега враждата им може да отслаби усилията на арабските им съюзници да отблъснат иранското влияние. Сблъсъците в Аден избухнаха, след като днес изтече крайният срок, който сепаратистите поставиха на Хади да замени правителството, което те определят като корумпирано. Администрацията на Хади номинално контролира около четири пети от територията на страната, но политически и военни лидери в Аден искат да съживят възстановят предишната независимост на Южен Йемен.", "date": "2018.01.28", "title": "Сепаратисти превзеха сградата на правителството в Йемен"}
{"url": "https://www.24chasa.bg/novini/article/6685952", "text": "От 29 януари собствениците на недвижими имоти в София вече могат да плащат местните си данъци и такси, съобщи заместник-кметът на София Дончо Барбалов, цитиран от пресцентъра на Столичната община. Срокът за ползване на 5 процента отстъпка от данък сгради и данък МПС е 30 април 2018 г., при условие, че дължимите суми бъдат платени наведнъж. За такса битови отпадъци отстъпка не се предвижда. Задълженията могат да се плащат и на равни вноски, а сроковете са съответно - за данък недвижими имоти и данък МПС: 30 юни - първа вноска, и 31 октомври - втора вноска. За такса битови отпадъци има четири вноски: 30 април, 30 юни, 30 септември и 30 ноември. Плащането може да се извършва във всеки от данъчните отдели на Столичната община, независимо от адреса на имота или на задълженото лице. Всички каси разполагат с ПОС устройства. Друга възможност за плащане е по банков път или през интернет страницата на Столичната община. Тази година кампанията за данък МПС в София започна още на 2 януари и столичани имаха един месец повече да ползват отстъпка от 5 процента за колите си. През януари 2018 г. от този данък в бюджета на столицата са постъпили 3, 65 млн. лв. За сравнение - за същия период на 2017 г., от данък МПС са постъпили 3,18 млн. лв. Съобщенията за дължимите данъци и такси ще се получават от собствениците от средата на февруари. Гражданите, които вече са се отказали от хартиените съобщения, ще ги получат на посочения от тях имейл адрес. Така информацията за притежаваните от тях недвижими имоти няма да минава през пощенски или разпространителски фирми. Срокът за отказ от хартиени съобщения за тази година беше до 12 януари - при подаване на заявление в някой от данъчните отделите и до 26 януари - при отказ по електронен път. До момента общо 1285 собственици в София са се отказали от хартиените данъчни съобщения. За отказ по електронен път трябва да се влезе в раздела \"Справка за задълженията и плащанията\" на е-страницата на Столичната община и да се попълни декларация, като се посочи имейл. Има опция и за пълен отказ от съобщения. В такъв случай всяка година собствениците трябва сами да проверяват какви местни данъци и такси дължат. Тези които сега решат да подадат заявление за отказ от хартиено съобщение, ще започнат да получават съобщенията по имейл от 2019 г., информират от Столичната община.", "date": "2018.01.28", "title": "Собственици на недвижими имоти в София плащат данъци и такси от утре"}
{"url": "https://www.24chasa.bg/novini/article/6685956", "text": "Турски бойни самолети и танкове бомбардираха стратегически хълм в предградията на сирийския град Африн днес, а подкрепени от Анкара сирийски бунтовници влязоха в тежки сражения с кюрдските милиции. Това съобщи държавната турска телевизия ТРТ, цитирана от ДПА. Кадри, излъчени по ТРТ, показаха експлозии и дим, издигащ се над планината Бурсая край Африн, която според телевизията е от \"стратегическо значение\". Сирийският център за наблюдение на човешките права (СЦНЧП) потвърди интензивни въздушни удари и обстрел на Африн днес, предаде БТА. Сирийското правителство съобщи, че турският обстрел на държания от кюрдите регион Африн е нанесъл сериозни щети на древния храм Аин Дара - храм от желязна епоха с останки на големи изваяни базалтови блокове. Снимки в интернет, които Ройтерс не можа да потвърди от независим източник, показват кратер от снаряд в обекта. Изявление на отдела за антики на сирийското правителство, цитирано от сирийските медии, призовава на Турция да бъде оказан международен натиск, за да бъде предотвратено обстрелването на археологически и културни обекти. СЦНЧП посочи, че Аин Дара е бил изложен на турски обстрел, предизвикал сериозни щети, но не и жертви.", "date": "2018.01.28", "title": "Турските сили засилиха атаката си над Африн (Видео)"}
{"url": "https://www.24chasa.bg/novini/article/6685974", "text": "Земетресение с магнитуд от 5,1 по склата на Рихтер е регистрирано в Аржентина, показва справка на официалната интернет страница на Европейският средиземноморски сеизмологичен център. Епицентърът на труса се е намирал на около 80 километра под земната кора и на около 86 километра от град Винчина, предаде \"Фокус\". Няма данни за щети или пострадали.", "date": "2018.01.28", "title": "Земетресение с магнитуд 5,1 по Рихтер в Аржентина"}
{"url": "https://www.24chasa.bg/novini/article/6685977", "text": "Столичният кмет Йорданка Фандъкова и предшественикът й Стефан Софиянски, който точно преди 20 години преряза лентата на първите станции на метрото и директорът на \"Метрополитен\" инж. Стоян Братоев празнуват в момента юбилея със софиянци на станция \"Константин Величков\". Пее Маргарита Хранова.", "date": "2018.01.28", "title": "Метрото на 20 г., Фандъкова и Софиянски празнуват в момента със столичани"}
{"url": "https://www.24chasa.bg/novini/article/6685982", "text": "Млад мъж на 34 г. издъхна мистериозно в жилищен блок в бургаския к-с \"Братя Миладинови\". Трупът бил открит в 8,30 ч. на таванското помещение на бл. 67. Засега не е установена самоличността на мъжа и се предполага, че е бил бездомник, който е влязъл в сградата да се стопли. На безжизненото му тяло са натъкнали обитатели на блока след викове за помощ от младо момиче, представящо се за сестра на починалия мъж. Пред полицията обяснила, че с него влезли през нощтта във входа да се сгреят, но брат й се почуствал зле и издъхнал. Трупът бе откаран за аутопсия пред погледа на съседите. След случаят с починалия бездомник обитателите на блока свикаха спешно събрание, за да решат как да спрат достъпа на клошари в сградата.", "date": "2018.01.28", "title": "Мъж на 34 г. издъхна мистериозно в блок в Бургас"}
{"url": "https://www.24chasa.bg/novini/article/6685999", "text": "След месеци очакване на снега в Иран, жителите на столицата Техеран бяха застигнати от обилен снеговалеж тази нощ, който доведе до затваряне на летища и училища, но въодушеви скиорите, предаде  .  Летищата „Имам Хомейни” и „Мехрабад” са затворени „до второ нареждане” заради лоша видимост, съобщи държавната телевизия. Около 20 провинции в северната и западната част на страната бяха засегнати от снеговалежа, който започна в четвъртък и се засили в събота вечер, като в някои планински райони натрупа до 1,3 м снежна покривка, по данни на официалната информационна агенция ИРНА. Иранските скиори, които през последните месеци нямаше къде да се пързалят заради необичайно меката зима, се възползваха максимално от снега. „Невероятно е. Днес има вече метър сняг и продължава да вали. Колата ми е затрупана до страничното огледало”, каза скиор, който чакаше отварянето на лифтовете в ски курорта Дизин, на час път северно от столицата. Иранските шофьори не се забавляват толкова, тъй като хиляди от тях бяха блокирани по магистралите около столицата. Стотици екипи на Червения полумесец са мобилизирани да оказват помощ на закъсали водачи, а говорител каза за ИРНА, че 6 600 души са били откарани в болници от парамедици.", "date": "2018.01.28", "title": "Сняг заваля в Иран"}
{"url": "https://www.24chasa.bg/novini/article/6686004", "text": "Въпросът за името да бъде решен по модела на договора за добросъседство с България с консенсус между двете правителства, а след това с ратификация в двата парламента. Това предложи лидерът на Демократичния съюз за интеграция Али Ахмети в интервю за вестник \"Катимерини\", съобщи МИА. Ахмети посочва, че по-добро време за договор не съществува. Под заглавие \"Решение сега, без референдум\" неделното издание на гръцкия вестник \"Катимерини\" помества идеите на лидера на ДСИ Али Ахмети във връзка с преговорите за името между двете държави, предаде БТА. Най-добър начин за затваряне на този въпрос е моделът на договора за добросъседство между Скопие и София чрез консенсус между двете правителства, а след това да има ратификация в двата парламента, посочва Ахмети. В интервюто той подчертава, че правителството и опозицията имат историческа отговорност да постигнат решение и да отведат гражданите на страната в ЕС и НАТО. Думата \"Македония\" в името на нашата страна не представлява заплаха за териториалната цялост и суверенитет на Гърция, посочва Ахмети пред \"Катимерини\", изтъквайки, че гърците трябва да бъдат сигурни, че страната няма никакви териториални или каквито и да било други претенции към тяхната страна и че е абсурдно да се предполага такова нещо. Ахмети предупреждава, че нерешаването на проблема може да подхрани старите становища за нови граници на Балканите.", "date": "2018.01.28", "title": "Лидерът на ДСИ предлага спора за името да се реши по модела на договора с България"}
{"url": "https://www.24chasa.bg/novini/article/6686008", "text": "Руската полиция задържа в неделя опозиционера Алексей Навални по време на организиран от него антиправителствен протест, предава AFP. Това е разкрил самият Навални чрез съобщение в социалната мрежа „Туитър“, предаде \"Фокус\". „Бях арестуван. Това не означава нищо“, подчерта критикът на Кремъл, който по-рано призова за бойкот на президентските избори, насрочени за месец март.", "date": "2018.01.28", "title": "Арестуваха опозиционера Алексей Навални"}
{"url": "https://www.24chasa.bg/novini/article/6685682", "text": "Представители на социалната мрежа „Туитър“ съобщиха пред Конгреса на САЩ, че руски ботове са препубликували коментари на Доналд Тръмп хиляди пъти по време на последните месеци от неговата кандидат-президентска кампания, предаде The Hill. Компанията разкри пред конгресмените и сенаторите, че свързани с Русия профили в социалната мрежа са препубликували думите на Тръмп повече от 470 хил. пъти в периода от 1 септември до 15 ноември 2016 г., докато Хилари Клинтън, неговия съперник на изборите – едва 50 хил. пъти през този период, предаде \"Фокус\". Документите с данните са публикувани от комисията на Сената на САЩ по правосъдието.", "date": "2018.01.28", "title": "Руски ботове са препубликували 470 хил. пъти коментари на Тръмп преди изборите"}
{"url": "https://www.24chasa.bg/novini/article/6685690", "text": "Край южното тихоокеанско крайбрежие на Панама е регистрирано земетресение с магнитуд 5,7 по скалата на Рихтер, показва справка на интернет-страницата на Геологическата служба на САЩ (USGS) Трусовете са усетени в 16:45 часа местно време (1:45 часа българско време). Епицентърът е на 43 км. югоизточно от град Педаси на дълбочина от 10 км, предаде \"Фокус Няма данни за жертви и разрушения. Не е обявявана заплаха за формирането на вълни-цунами.", "date": "2018.01.28", "title": "Регистрираха земетресение край бреговете на Панама"}
{"url": "https://www.24chasa.bg/novini/article/6685692", "text": "Испанският конституционен съд обяви, че блокира сваления биши сепаратистки лидер на Каталуня Карлес Пучдемон да се върне на власт в региона, докато е обект на правно преследване, предава AFP. Съдът обяви в официално заявление, че 12-те съдии, които го съставят, единодушно са решиил „да отменят встъпването в длъжност на Пучдемон, освен ако не се появи в регионалния парламент лично пред парламента преди право позволение“, предаде \"Фокус\". Пучдемон, който избяга в Белгия след като каталунския парламент обяви независимост през октомври, по-рано тази седмица бе определен за кандидат да води отново Каталуня. Регионалния парламент ще гласува по въпроса във вторник, 30 януари.", "date": "2018.01.28", "title": "Испанският съд забрани завръщането на  Пучдемон отново на власт в Каталуня"}
{"url": "https://www.24chasa.bg/novini/article/6685697", "text": "Бомба избухна пред полицейски участък в крайбрежния колумбийски град Баранкила, като отне живота на най-малко петима полицаи, а други 42 са ранени, съобщиха властите, цитирани от Ройтерс. Нападението е било извършено рано сутринта, когато полицаите се събирали, за да получат нарежданията за деня. Полицията определи атентата като \"варварски акт\". Предложена е награда от 50 милиона песо (около 18 000 долара) за информация, която би помогнала за откриване на извършителите, предаде БТА. \"Смятаме, че може да е отмъщение от тези групи, които бяха ударени наскоро\", заяви началникът на полицията в града Мариано де ла Крус Ботеро, визирайки престъпните групировки, които действат в пристанищния град. Той уточни, че едно лице е арестувано във връзка с взрива и че полицията подозира и други замесени в нападението. Смята се, че арестуваният е този, който е поставил и задействал взривното устройство, посочи Ботеро.", "date": "2018.01.28", "title": "Бомба избухна пред полицейски участък в Колумбия, загинаха най-малко 5 полицаи"}
{"url": "https://www.24chasa.bg/novini/article/6685700", "text": "Поддръжници на руския опозиционен лидер Алексей Навални, яростен критик на президента Владимир Путин, планират да проведат протести в различни части на страната днес с призив за бойкот на предстоящите президентски избори, след като Върховният съд на Руската федерация отхвърли в петък жалбата на Навални срещу отказа на властите да го регистрират като кандидат за президент, предаде ДПА. Руската централна избирателна комисия по-рано излезе със заключение, че Навални не може да се кандидатира за президент на изборите през март заради предишна присъда за финансови престъпления, за които му е наложена условна присъда. Той отрича всички предявени му обвинения и твърди, че те са скалъпени, за да бъдат пресечени политическите му амбиции. Навални призова за бойкот на изборите на 18 март, на които се очаква безапелационна победа и пореден 6-годишен президентски мандат на Путин, предаде БТА. Градските власти в Москва заявиха в петък, че протест в подкрепа на Навални не е разрешен и заплашиха със съдебни действия срещу него. Членове на организационния екип на проявите са били задържани в четири града в страната, съобщиха негови привърженици. \"Нашият бойкот се превърна в истински кошмар за Кремъл\", написа в Туитър организацията.", "date": "2018.01.28", "title": "Поддръжници на опозиционера Алексей Навални готвят протести из цяла Русия"}
{"url": "https://www.24chasa.bg/novini/article/6685704", "text": "Американският президент Доналд Тръмп призова всички страни да предприемат решителни действия срещу талибаните, които извършиха пореден терористичен акт в Кабул, предадоха ДПА и ТАСС. \"Всички страни трябва да предприемат решителни действия против талибанското движение и терористичната инфраструктура, която ги подкрепя\", посочи Тръмп в изявление, разпространено от пресслужбата на Белия дом. \"Осъждам подлото нападение в Кабул, в резултат на което загинаха голям брой цивилни лица, а стотици бяха ранени\", подчерта американският държавен глава. \"Този кървав терористичен акт още повече укрепва нашата решимост и решимостта на нашите афганистански партньори. Жестокостта, към която прибягва талибанското движение, няма да постигне своята цел\". Най-малко 95 души загинаха, а 158 бяха ранени при самоубийствен бомбен атентат в Кабул вчера. Атентатор използва линейка, натъпкана с експлозиви, за атаката си близо до сграда на вътрешното министерство. Талибаните поеха отговорност за нападението, което е втората голяма атака в Кабул за седмица. При акция срещу хотел в града миналата събота бяха убити най-малко 20 души, включително 14 чужденци.", "date": "2018.01.28", "title": "Тръмп: Трябва да се предприемат решителни действия против талибаните"}
{"url": "https://www.24chasa.bg/novini/article/6685707", "text": "Македонският премиер Зоран Заев изрази оптимизма си относно намирането на единна позиция в Македония относно решаването на т.нар спор за името, съобщава информационната агенция Макфакс. След среща с държавния връх, на която присъстваха президентът Георги Иванов, лидерът на ВМРО-ДПМНЕ Християн Мицковски, председателят на Демократичния съюз за интеграция Али Ахмети и с участието на министрите на външните работи и отбраната Никола Димитров и Радмила Шекеринска, Заев подчерта, че е възможно да се намери решение, стига гръцката страна да има желание за това, предаде \"Фокус\". „Ще продължим преговорите“ отбеляза Заев и добави, че е \"оптимист относно намирането на национален консенсус по този проблем“.", "date": "2018.01.28", "title": "Зоран Заев: Оптимист съм, че ще постигнем национален консенсус в спора за името"}
{"url": "https://www.24chasa.bg/novini/article/6685710", "text": "Френската алпинистка Елизабет Револ е спасена от опасен връх на Хималаите в Пакистан, но спасителните екипи не успяха да достигнат полския алпинист Томаш Мацкевич и той е обявен за загинал, съобщиха пакистанските власти, цитирани от Ройтерс и Асошиейтед прес. Четирима спасители доброволци от друга полска експедиция заради лошото време не са успели да достигнат Мацкевич, който е страдал от снежна слепота и височина болест, предаде БТА. Револ, която е с измръзване на краката и не може да ходи, е транспортирана към близък град. Двамата алпинисти опитали да покорят Нанга Парбат, деветият по височина връх в света (8126 м), който е известен и като \"планината убиец\".", "date": "2018.01.28", "title": "Спасиха френска алпинистка в Хималаите, партньорът й е обявен за загинал"}
{"url": "https://www.24chasa.bg/novini/article/6685713", "text": "Според австрийския вицеканцлер Ханс-Кристиан Щрахе, на Балканите не може да има мир без Сърбия, предава B92. Щрахе е направил коментара си в интервю за сръбската агенция Tanjug. „Ако погледнете историческите процеси и ужасите на войната, трябва да се отбележи, че само сътрудничеството предлага път към мира“, отбеляза вицеканцлерът. Лидерът на „Партията на свободата на Австрия“ подчерта също така, че сърбите, като един от най-големите народи на полуострова, играят важна роля в този процес, предаде \"Фокус\". „Това (мирът) не може да се постигне без сърбите или въпреки тях“, каза още Щрахе. Австрийският политик осъди убийството на лидера на косовските сърби Оливер Иванович, определяйки го като „отвратително престъпление“. Според Щрахе, външни страни не бива да се месят в процесите, които са в ход на Балканите.", "date": "2018.01.28", "title": "Австрийският вицеканцлер: Не може да има мир на балканите без Сърбия"}
{"url": "https://www.24chasa.bg/novini/article/6685716", "text": "Няма решение за оттегляне на законопроекта за ратифициране на Истанбулската конвенция. Това заяви пред БНТ министърът на правосъдието Цецка Цачева. \"Това, което се случи през последните дни на седмицата, е че парламентарната група реши, че има нужда от още време да се запознаят всички коментиращи с темата на документа, с меморандума към него, както и с конкретното становище, което пристигна от Правна дирекция на Съвета на Европа по инициатива на Външно министерство\", обясни тя. \"В това становища ясно и директно се казва, че с конвенцията не се въвежда трети пол, не се разрешават еднополовите бракове. Очаквам в идните дни дебатът да продължи, но той да не бъде под формата на агитки, без да се познават конкретно текстовете\", коментира Цачева. \"Позицията на нашите коалиционни партньори е ясна още от 2015 година. Конвенцията е подписана през април 2016г. За да няма спекулации и съмнение, за да е ясно - тази конвенция е против насилието и всякакво посегателство над жените. Това е основния смисъл на Конвенцията\", допълни тя. \"За мен неприятната изненада е поведението на левицата. От 2012 г., когато се заговори за Истанбулската конвенция, винаги са заявявали нейното приемане. На 1 декември имаше висок форум в Лисабон на ПЕС, приеха резолюция за приемането на конвенцията, колизията се случи в първите дни на януари, когато законопроектът беше внесен в Народното събрание\", смята Цачева. Тя призова за по-умерени квалификации и да бъде прочетена конвенцията. Процесът по ратификация върви във всички държави, досега е подписана в 17 държави от ЕС, каза още министърът на правосъдието.", "date": "2018.01.28", "title": "Цачева: С Конвенцията не се въвежда трети пол и не се разрешават еднополови бракове"}
{"url": "https://www.24chasa.bg/novini/article/6685718", "text": "Трима души са спасени след пожара в къща в павликенското село Горско Калугерово. Това съобщиха за  „Фокус“  от Регионална дирекция „Пожарна безопасност и защита на населението“. От там припомниха, че сигнал за инцидента е подаден в 17.04 часа в Районната пожарна служба в Павликени. Огънят е предизвикан от неправилно ползване на отоплителни уреди.  Освен това огънят е унищожил една от стаите в къщата, част от покрива и коридора. На място бе извършен оглед от дежурна оперативна група.", "date": "2018.01.28", "title": "Трима са спасени от пожара в къща в сухиндолско село, в който загина дете"}
{"url": "https://www.24chasa.bg/novini/article/6685721", "text": "Руската полиция е влязла в московския офис на опозиционния лидер Алексей Навални и е започнала разпити. Това съобщи Ройтерс, позовавайки се на кадри, разпространени в интернет от поддръжници на Навални. Роман Рубанов, един от последователите на опозиционера, посочва в социални медии, че полицаите са заявили, че разследват съобщения за бомба в офиса,предаде БТА. Стотици поддръжници на Навални започнаха днес протести в цялата страна, призовавайки гласоподавателите да бойкотират президентските избори на 18 март.", "date": "2018.01.28", "title": "Руската полиция влезе в офиса на Навални, проверяват сигнал за бомба"}
{"url": "https://www.24chasa.bg/novini/article/6685735", "text": "Мъж е пострадал при инцидент в село Полена. Той е с прободна рана в областта на гърба. Приет е в Многопрофилна болница за активно лечение – Благоевград. Кметът на населеното място Веселин Топузов каза за  „Фокус“ , че не разполага с подробни данни за инцидента, тъй като все още не е имал възможността да разговаря с участниците в случката или с очевидци. По първоначална информация причината за инцидента е възникнал скандал между двама души след употреба на алкохол. Пострадалият е приет в лечебното заведение около 2.00 часа. Настанен е в отделението по хирургия. Нападателят е задържан, а причините за инцидента се изясняват от ПУ - Симитли.", "date": "2018.01.28", "title": "Намушкаха с нож 41-годишен в село край Симитли, в болница е"}
{"url": "https://www.24chasa.bg/novini/article/6685729", "text": "Отмъщение от близки на починал преди 5-6 месеца пациент в общинската болница в Свищов е основната версия за , каза кметът на града Генчо Генчев.  Д-р Иво Караджов, специалист вътрешни болести, бил нападнат и пребит около 19 часа, малко преди да застъпи нощна смяна във Вътрешно отделение на болницата. \"Преди няколко дни са били напукани и гумите на колата му. Сега млад мъж го е изненадал в гръб в района на болницата. Бил е нокаутиран с два юмручни удара, лекарят не е разпознал нападателя\", разказа Генчев.  След саморазправата, д-р Караджов е настанен в отделението по неврология. Пострадалият лекар е с контузии по лицето и с комоцио. Колегите му са подали сигнал в полицията.Той е контактен и вече е разпитан от разследващите. Предполага се, че двата инцидента с д-р Караджов са свързани с работата му. Образувано е досъдебно производство под наблюдението на Районната прокуратура в Свищов. Нападателят се издирва.", "date": "2018.01.28", "title": "Преди дни напукали гумите на колата на бития лекар в Свищов"}
{"url": "https://www.24chasa.bg/novini/article/6685759", "text": "Днес цената на билета за градския транспорт в София ще е 1 лев. Причината за пускането на \"зеления билет\" е отчетеното в последните дни превишение на нивата на фини прахови частици и високи стойности в първите часове днес, съобщиха от Столичната община. Целта е по-евтиния билет, който важи за цялата мрежа на градския транспорт и за цял ден, е да насърчи софиянци да оставят личните си автомобили днес и да се придвижват с градски транспорт. \"Зеленият билет\" е една от мерките, които Столичния общински съвет одобри на последното си заседание и влиза за първи път в сила само четири дни след приемането им. Призоваваме настойчиво гражданите днес да използват градския транспорт за своето придвижване, апелират от общината. Такъв призив отново пусна във фейсбук и столичният кмет Йорданка Фандъкова. Особено внимание се обръща на собствениците на автомобили с екологичен клас под Евро 5 да ограничат използването им в неделния ден. \"В случай, че използвате личния си автомобил, ви молим да не оставяте двигателя включен при престой по-дълъг от 3 минути\", призовават още от общината. Оттам молят и домакинствата, които се отопляват на дърва и въглища, при възможност да използват електрически уреди или други източници. Столичният инспекторат продължава проверките за нерегламентирано събиране и горене на отпадъчни материали в града. Съветите на лекарите са хората с респираторни заболявания, както и малките деца, и възрастните хора, да избягват продължителен престой на открито. При ходене пеша изберете маршрут, който не е покрай големите булеварди, пишат още от общината.", "date": "2018.01.28", "title": "Пътуваме с градски транспорт в София днес за 1 лев"}
{"url": "https://www.24chasa.bg/novini/article/6685751", "text": "Около 800 души са били спасени и са намерени две тела по време на пет спасителни операции днес по маршрута между Либия и Италия в централно Средиземно море, предаде ДПА. Мигрантите били забелязани в пет лодки, две от които гумени, посочва АП. Седем деца, които имали вода в белите си дробове, са откарани с хеликоптер в болница в град Сфакс в Тунис, посочи италианската брегова охрана, която координираше операциите, предаде БТА. Средиземноморският маршрут е най-опасният мигрантски маршрут в света, отбелязва ДПА. По данни на Международната организация по миграция 3116 души са загинали или са изчезнали във водите на Средиземно море миналата година. Статистиката за 2018 г. до момента сочи 206 смъртни случая.", "date": "2018.01.28", "title": "Спасиха 800 мигранти в Средиземно море, откриха и двама загинали"}
{"url": "https://www.24chasa.bg/novini/article/6685676", "text": "Във връзка с превишените нива на фини прахови частици днес Столична община въвежда \"Зелен билет\" за пътуване с градски транспорт на цена от 1 лв. за целия ден за всички линии. Мярката беше одобрена с решение на Столичен общински съвет на 25 януари тази година. От Столична община призовават гражданите да използват градския транспорт за своето придвижване, а собствениците на автомобили с екологичен клас под ЕВРО5, да ограничат придвижването с тях. Продължават проверките за нерегламентирано събиране и горене на отпадъчни материали в града, съобщават още от пресцентъра на Столичната община.", "date": "2018.01.28", "title": "\"Зелен билет\" за пътуване с градски транспорт днес в София"}
{"url": "https://www.24chasa.bg/novini/article/6685742", "text": "13 години, след Симеон Сакскобургготски бе премиер, България не е била канена в Давос. Сегашното участие на форума е уникална възможност и оценка за държавата, каза в предаването на Би Ти Ви \"Тази неделя\" министърът на европредседателството Лиляна Павлова. Тази година темата в Давос е Европа. Разглеждайки Европа, имаше панел за Западните Балкани - основен фокус на усилията на премира Борисов в последните месеци. Най-голямото ми удовлетворение там бе, че държави като Македония и изобщо от Западните Балкани, казаха: Добре, че е Бойко Борисов, те го наричат \"Бойко\". Историческият момент за Балканите е в момента. Това бе тяхната оценка, споделена на този международен форум с всички лидери, каза Лиляна Павлова. Тя подчерта: Сега е важно на срещата на върха, която правим в София на 17 май да съберем всички и да подпишем декларация от София, която да е ясен, силен политически сигнал, че това ще е дългосрочен приоритет на Европа в следващите 2-3-5 години. Министър Павлова очерта няколко стъпки по посока на тази политика с цел Западните Балкани да се превърнат в дългосрочен приоритет на Европа, за което има вече ясни политически сигнали от Ангела Меркел и австрийския канцлер, а Австрия е следващия домакин на европредседателството. \"Не можем да обещаем веднага присъединяване, но ако се продължи с определени стратегически проекти, ако се гради и строи, ще се почувстват част от Европа\", смята Павлова.  По повод Истанбулската конвенция министър Павлова каза, че явно са липсвали достатъчно дебати по темата, за да получи тя друг разрез, а не да се измести акцентът от насилието над жени и деца. Отрече депутатите от ГЕРБ да са получили с есемес нареждане как да гласуват за конвенцията. По нейно мнение всичко зависи от качеството на дебатите и изработването на съпътстващо българско законодателство, за да се прилага конвенцията на практика. \"БСП се държи лицемерно по тази тема\", смята Павлова. По повод протестите във Видин тя каза: Не е забравен пътя, той е много скъп като инвестиция, на този етап Мездра - Ботевград е част от проектите, които ще стартират, няма да стане бързо, не може с магическа пръчка, когато говорим за проект за над 1 милиард и когато възможностите са поетапно да се изграждат тези проекти. Неведнъж съм страдала от фалшиви новини, каза Лиляна Павлова по повод последните атаки на жълти сайтове. Опитите за дискредитиране на една личност с долнопробни лъжи, с внушения, че едва ли не политиците разполагат с някакви космически доходи, което освен всичко друго е категорично невярно по отношение на мен, създава един хейт към политическата класа и е доста грозно, каза Павлова. На въпрос ще търси ли правата си по съдебен ред отговори: Разбира се, както и досега съм го правила. ", "date": "2018.01.28", "title": "Лиляна Павлова: \"Добре, че е Бойко!\", казваха в Давос македонците"}
{"url": "https://www.24chasa.bg/novini/article/6685778", "text": "На 31 януари изтича валидността на годишните винетки за 2017 г. Това съобщиха от пресцентъра на Агенция \"Пътна инфраструктура\". Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове. През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната - 30 лв., а седмичната - 15 лв. За първи път има и тримесечна винетка за леките коли. Цената ѝ е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. За първи път годишната винетка за всички превозни средства важи за срок от една година от датата на купуването ѝ, т. е. ако шофьор си купи стикер например на 3 март 2018 г., когато тръгва на път за Националния празник, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази. От пускането в разпространителската мрежа на винетките за 2018 г. до сега са продадени 597 905 стикера от всички видове и за всички категории превозни средства. Начислените приходи са над 49 млн. лв. От тях 35.7 млн. лв. са от шофьорите на леки автомобили, а около 13.3 млн. лв. от останалите видове МПС. Най-търсените винетки за 2018 г. от шофьорите на леки автомобили до момента са годишните - 346 928 бр., следват седмичните - 104 903 бр., месечните - 13 541 бр., и тримесечните - 1 994 бр. От шофьорите на МПС Категория 1 и 2 най-предпочитани са дневните винетки - 98 856 бр., следват месечните - 16 652 бр., седмичните - 7 986 бр., и годишните - 7 045 бр. На Дирекция „Социално подпомагане“ са предоставени 164 075 бр. годишни винетки за леки автомобили на стойност 15 915 275 лв., които са за сметка на АПИ.", "date": "2018.01.28", "title": "Годишните винетки за 2017 г. изтичат на 31 януари"}
{"url": "https://www.24chasa.bg/novini/article/6685782", "text": "Външните министри на Русия и Турция Сергей Лавров и Мевлют Чавушоглу са обсъдили предстоящия конгрес относно бъдещето на Сирия в Сочи, насрочен за 29 и 30 януари, предава Reuters. Това са съобщили от руското външно министерство в неделя. Конференцията в Сочи, организирана от Русия, Турция и Иран, бе бойкотирана от представителите на сирийската опозиция, предаде \"Фокус\". На нея ще присъства Специалният представител на ООН за Сирия Стефан де Мистура, който по-рано тази седмица председателстваше разговорите, провеждани във Виена под егидата на световната организация.", "date": "2018.01.28", "title": "Русия и Турция обсъдиха предстоящия конгрес за Сирия в Сочи"}
{"url": "https://www.24chasa.bg/novini/article/6685798", "text": "61-годишен велосипедист е загинал при катастрофа на пътя Разград – Исперих в района на село Йонково. Това съобщиха от ОДМВР - Разград. Сигналът за катастрофата е получен около 16.00 часа на 26 януари. Товарен автомобил „Фиат Дукато“, управляван от 29-годишния Н.В. от Разград, застига бутащия велосипеда си мъж с инициали С. К. от Йонково, не го вижда и го блъска. Възрастният мъж е починал на място. Трупът е откаран за аутопсия в МБАЛ - Разград. По случая е образувано досъдебно производство.", "date": "2018.01.28", "title": "Велосипедист загина при катастрофа на пътя Разград – Исперих"}
{"url": "https://www.24chasa.bg/novini/article/6685803", "text": "В Република Кипър днес се произвеждат президентски избори, на които досегашният държавен глава Никос Анастасиадис се бори за втори мандат, отбелязва Асошиейтед прес. Основните му конкурентни са Николас Пападопулос, лидер на Демократическата партия ДИКО, и независимият кандидат Ставрос Малас, подкрепян от лявата партия АКЕЛ. Проучванията сочат, че досегашният президент има сериозна преднина пред останалите кандидати, но изглежда няма да успее да събере нужната подкрепа още на първия тур и да избегне явяване на балотаж на 4 февруари, предаде БТА. Анкетите не дават ясна прогноза срещу кого от двамата претенденти ще се изправи 71-годишният Анастасиадис на очаквания втори тур. Според последното проучване 50-годишният Ставрос Малас, който бе съперник на Анастасиадис и на изборите през 2013 г., е успял да стопи разликата с 44-годишния Николас Пападопулос, който водеше преди това. Другите двама претенденти за президентския пост Йоргос Лиликас, бивш външен министър, и Христос Христу, лидер на крайнодясна партия, остават значително по-назад. Анастасиадис, който казва, че това е последният път, в който се кандидатира за поста, представлява старата политическа гвардия на островната държава, отбелязва Асошиейтед прес. По думите му именно неговият опит, политически умения и твърда ръка са приближили преговорите за обединение на Кипър толкова близо до решение. Тези преговори в крайна сметка се провалиха през юли, но Анастасиадис обещава да възобнови процеса, ако бъде преизбран. Неговите опоненти го обвиняват, че макар да говори твърдо, той прави твърде много \"опасни\" отстъпки на кипърските турци, когато бъде притиснат по някои въпроси, като например този за имуществените права на кипърските гърци. Друга водеща тема в предизборната кампания бе икономиката, като и двамата конкуренти на Анастасиадис твърдят, че той е смачкал средната класа със строгата тригодишна спасителна програма, до която Кипър прибягна през 2013 г., за да избегне банкрут в разгара на банкова криза. Кипър е разделен от 1974 г., когато северната му част бе окупирана от Турция в отговор на националистически държавен преврат, целящ да присъедини острова към Гърция. През 1983 г. бе провъзгласена Севернокипърската турска република (СКТР), която досега е призната единствено от Анкара. Международно признатата Република Кипър е член на Европейския съюз от 2004 г.", "date": "2018.01.28", "title": "В Кипър избират нов президент"}
{"url": "https://www.24chasa.bg/novini/article/6685829", "text": "Българският бизнесмен Тихомир Каменов успя да зададе въпрос на американския президент Доналд Тръмп на Световния икономически форум в Давос. Каменов е поканен за 14 път на форума, предаде  .  Той признава, че е голям привърженик на политиката на Тръмп. Харесва го, защото говори с всички бизнес лидери директно, без посредници. Каменов е попитал американския президент дали може да направи и Европа „първа” и „велика” по примера „Америка е на първо място”.", "date": "2018.01.28", "title": "Български бизнесмен зададе въпрос на Доналд Тръм в Давос"}
{"url": "https://www.24chasa.bg/novini/article/6685833", "text": "Земетресение с магнитуд от 3 по скалата на Рихтер е регистрирано в Гърция малко преди 08:00 часа българско време, показва справка на официалната интернет страница на Европейския средиземноморски сеизмологичен център. Епицентърът му се е намирал на около 20 километра от град Янина, предаде \"Фокус\". Не се съобщава за щети или пострадали.", "date": "2018.01.28", "title": "Земетресение с магнитуд 3 по Рихтер разлюля Гърция"}
{"url": "https://www.24chasa.bg/novini/article/6685836", "text": "При съвместна акция на полицаи и инспектори от Изпълнителната агенция по рибарство и аквакултури- Монтана са заловени двама бракониери на риба край язовир „Огоста“ . Ченгетата претърсили лека автомобил с двама мъже П. Т . и А. А .от Монтана. Засекли ги сутринта към 7 часа на 27- ми януари. Иззети са гумена лодка, хрилни мрежи със жива риба и оплетен удавен малък корморан. По случая е образувано досъдебно производство. От години любителите рибари водят война с бракониерите по язовира и от дружеството потърсиха съдействие от полицията.", "date": "2018.01.28", "title": "Заловиха бракониери на риба край язовир Огоста"}
{"url": "https://www.24chasa.bg/novini/article/6685840", "text": "Изключително престижно е да бъдеш поканен в Давос и трябва да отчетем като голямо признание за България, че получихме покана към премиера Борисов за участие, каза в телефонно интервю за   посланикът ни в Швейцария Меглена Плугчиева. Тя обясни, че се прави оценка по различни критерии за дадената страна дали да бъде поканена на този най-престижен световен форум - политическа и икономическа стабилност, финансови характеристики на държавата. Председателството ни на Съвета на ЕС също играе голяма роля. Беше ми казано, добави Меглена Плугчиева, че активната позиция и политика на премиера и на България по отношение на Западните Балкани, и особено в последните дни приносът за диалога между върха на ЕС и Турция, са изиграли роля да бъде отправена тази престижна покана. На форума лидерите на страните от Западните Балкани навсякъде искаха да бъдат представени чрез Бойко Борисов, той се явяваше така да се каже адвокат на Западните Балкани, което за мен бе чувство на гордост, каза Меглена Плугчиева.", "date": "2018.01.28", "title": "Меглена Плугчиева: Голямо признание за България е, че бе поканена в Давос"}
{"url": "https://www.24chasa.bg/novini/article/6685841", "text": "Шофьор с 3.14 промила алкохол е катастрофирал на пътя Разград – Гецово. Това съобщиха от ОДМВР - Разград. Инцидентът е станал около 03.10 часа тази сутрин. Управлявайки с несъобразена скорост собствения си автомобил „Тойота Авенсис“, 31-годишен мъж с инициали Н. С. от Разград се удря в мантинелата и причинява материални щети. Пристигналият на място полицейски екип извършил проверка на водача за употреба на алкохол. Дрегерът отчел 3.14 промила в издишания въздух. Взета му е кръвна проба за медицинско изследване. Задържан е за срок от 24 часа. По случая е образувано бързо производство.", "date": "2018.01.28", "title": "Пиян катастрофира в Разградско"}
{"url": "https://www.24chasa.bg/novini/article/6685861", "text": "Ръководителят на американската компания \"Спейс екс\" Илон Мъск заяви, че първият старт на тежката ракета \"Фалкон хеви\" ще се състои на 6 февруари, предаде ТАСС. \"Планираме да изстреляме ракетата от стартовата площадка 39А от която тръгна програмата \"Аполо\" в космическия център \"Джон Кенеди\", написа Мъск на страничката си в Туитър. За това че първият старт на \"Фалкон хеви\" може да бъде осъществен на 6 февруари писа и Крис Гебхард, журналист от интернет портала Наса спейсфлайт, предаде БТА. В сряда от \"Спейс eкс\" съобщиха за успешно проведените наземни тестове на двигателите на ракетата, които са 27 на брой. Изпитанията се състояха на площадка на космическия център \"Джон Кенеди\" в американския щат Флорида. В продължение на 10 секунди бяха задействани всички двигатели, разположени най-долната степен на тежката ракета-носител. Тя е предназначена за доставяне на товари в космоса с маса над 54 тона. Ракетата е със стартова тяга на 2 200 тона и ще бъде най-мощната ракета в света.", "date": "2018.01.28", "title": "Първият старт на тежката ракета \"Фалкон хеви\" ще бъде на 6 февруари"}
{"url": "https://www.24chasa.bg/novini/article/6685866", "text": "Турски ТИР е аварирал на пътя между видинските села Скомля и Медовница късно снощи. Това съобщиха за  „Фокус“ от ОДМВР-Видин. При инцидента няма пострадали. В момента товарният автомобил се изтегля. Движението по пътя е ограничено. От ОДМВР призовават водачите да се движат с повишено внимание и съобразена скорост.", "date": "2018.01.28", "title": "Турски тир аварира във Видинско"}
{"url": "https://www.24chasa.bg/novini/article/6686013", "text": "Столичната община пусна за първи път днес т.нар. \"зелен билет\", който е всъщност еднодневна карта за всички линии за 1 лев - 4 пъти по-евтина от действащата. Целта е да се стимулират столичани да слязат от колите си и да ползват градския транспорт. От сутринта до 13 ч са продадени над 10 000 билета. Това отчете кметът на столицата Йорданка Фандъкова на 20-ия рожден ден на метрото.  На 28 януари 1998 г. Стефан Софиянски, който днес бе официален гост на събитието, пуска първите 5 станции с обща дължина 6,4 км. Зелените билети ще важат при реални превишения на праховото съдържание с над 200 микрограма в два последователни дни на поне две от станциите, измерващи чистотата на въздуха. Снощи до късно работиха колегите, за да изчислят вчерашните превишения и да може моето решение да бъде законосъобразно. Но така или иначе, въпреки че прогнозата за днес беше по-добра, все още не се е реализирала, и аз мисля, че съвсем навреме въведохме билета. В дните, в които важи, трябва да го продават и на касите, и шофьорите в транспорта, предупреди кметът. В последните 3-4 дни се получи по-сериозно превишение на нивата на фини прахови частици - не само в България, но и в цяла Източна Европа, каза Фандъкова, която следи картата на региона. \"Каквито и мерки да предприемем, ако все повече хора не се включат лично в тези инициативи, трудно ще можем да се справим с това предизвикателство\", напомни тя. Наред с кратко-, общината има програма и с над 100 дългосрочни мерки, една от които е строителството на метрото. До този момент около 340 000 души дневно ползват метрото, като това помага да се спестяват около 75 000 тона вредни емисии годишно. С пускането на третата линия на метрото те ще са вече 90 000 тона. Фандъкова благодари на премиера Бойко Борисов за приноса му в изграждането на подземната железница, но също и на всички кметове на София, всички правителства, всички строителни инженери и архитекти, които са работили за това, и най-вече на шефа на \"Метрополитен\" инж. Стоян Братоев. Тя напомни и за огромния принос на Европейската комисия, която е поставила софийското метро в първата десятка на най-добрите инфраструктурни проекти, финансирани с европейски средства. Транспортните оператори имат готовност при прекалено интензивно ползване на градските линии да увеличават колите. Така заради големия интерес днес, вече втори поред уикенд, и по двете линии на Витоша днес са пуснати по 4 допълнителни автобуса. Третата линия е на нивото на най-модерните в света, обясни инж. Братоев. След 2 г. потокът ще се увеличи със 130 000 пътници, а когато се завърши цялата ще достигне половин милион пътувания дневно.", "date": "2018.01.28", "title": "10 000 продадени карти по лев за столичния транспорт до обяд"}
{"url": "https://www.24chasa.bg/novini/article/6685480", "text": "Кой кого придружава в Брюксел на 1 февруари, когато България ще се представи с голям концерт по повод европредседателството? Въпроса задава сънародник емигрант в Белгия, който препрати на “24 часа” два според него озадачаващи имейла от посланик Мая Добрева. пише в едното от съобщенията от посолството в Брюксел. Очевидно кореспонденцията със сънародниците ни е активна и въпросният текст е втори мейл след първоначална покана за среща с Десислава Радева. В първия се съобщава за същата среща, но с час и половина по-рано. пише в първия мейл, подписан от секретаря на посолството ни в Брюксел. Сънародникът ни, който препрати пощата си с дипломатическата служба в Белгия, се възмущава и защо е натоварено посолството да организира среща на Десислава Радева, при положение че съпругите на българските президенти нямат официален статут на първи дами. Г-жа Десислава Радева действително ще има среща с българи в Брюксел, но тя е напълно неофициална и няма нищо общо с официалната програма на държавния глава, уточниха от президентството пред “24 часа”. На 1 февруари президентът Румен Радев и съпругата му ще са в Брюксел за тържествения концерт заедно с вицепрезидента Илияна Йотова. Радев ще има аудиенция при краля на Белгия Филип, но ще отиде без съпругата, тъй като кралица Матилде има други ангажименти. Докато президентът е при краля, първата дама ще се види с представители на българските училища в Белгия, на родителски настоятелства, както и на неправителствени организации, които работят за популяризиране на българската култура там. Държавният глава няма да присъства на този разговор, но половин час по-късно за него вече е организирана голяма среща с българската общност. За организирането и на двете срещи е поискано съдействие от посолството ни, защото няма как да познаваме тези хора, обясниха от екипа на Румен Радев. При всички свои пътувания до момента в чужбина Десислава Радева винаги прави свои отделни срещи със сънародниците ни, ангажирани с българските училища и с инициативи за запазване на българската памет у децата. Целта е те да са по-прагматични и в работен формат, за да види как и може да помогне в дейността им, разказаха от “Дондуков” 2. Първата дама създаде гражданско сдружение “Живата вода на България”, една от целите на което е да съдейства за опазване на българщината, културата, традициите и фолклора сред сънародниците ни зад граница. В САЩ например Десислава Радева е носила учебници и книги за училищата ни. Искали от нея съдействие и за организиране на концерти и спектакли.", "date": "2018.01.28", "title": "Лек смут около среща на българи с първата ни дама в Брюксел"}
{"url": "https://www.24chasa.bg/novini/article/6686021", "text": "Гръцкият премиер Алексис Ципрас проведе вчера разговори с лидерите на политическите партии с цел да бъде постигнат широк национален консенсус по спора с Македония за името, съобщи МИА. Всички председатели на политически партии повториха своите добре известни позиции и изглежда пътят за намиране на общ език ще бъде труден, коментира МИА. В обръщение към обществеността снощи Ципрас заяви, че се задължава в следващия период с патриотична отговорност да се стреми към взаимно приемливо решение. Той обясни, че е постигнат напредък, но пътят до договор е все още дълъг, предаде БТА. Гръцкият премиер повтори позицията за сложно име с географско или времево определение за всеобща употреба, което означава международна и вътрешна. Ципрас отбеляза, че тази година е отворена възможност за решение, тъй като новото политическо ръководство в Скопие показва воля за преговори, а също новото правителство е сменило иредентистката реторика на предишните правителства - факт, който според Ципрас може да ускори преговорите. Показателна е и готовността на г-н Заев да преименува международното летище в Скопие и магистралата Солун-Скопие от \"Александър Велики\" в \"Приятелство\", каза Ципрас. Той посочи, че тези символични стъпки не означават, че е решен проблемът с иредентизма, тъй като политическата воля на нашите съседи трябва да получи облик в ясни и конкретни ангажименти в рамките на разговорите, които се водят както на двустранно ниво, така и в рамките на посредничеството на ООН. Алексис Ципрас изтъкна, че неговото правителство има воля и решимост за затваряне на дългогодишния проблем.", "date": "2018.01.28", "title": "Ципрас: Ще се стремя към взаимно приемливо решение за името на Македония"}
{"url": "https://www.24chasa.bg/novini/article/6686041", "text": "Проектът на софийското метро е действително в Топ 10 на всички проекти, финансирани от ЕС, но специално за България този проект е знаков. Това каза ръководителят на представителството на Европейската комисия в София Огнян Златев по време на церемонията по отбелязване на 20 години от пускането на метрото в столицата, предаде  \"Фокус\". \"Той е пример за това как най-ефикасно се използват европейските средства\", заяви Златев. По думите му софийското метро впечатлява не само с бързината, с която се строи, но и с качеството на строителството. Зам.-министърът на транспорта, информационните технологии и съобщенията Ангел Попов отбеляза, че първото нещо, което виждат нашите гости във връзка с европейското председателство, е софийското метро.", "date": "2018.01.28", "title": "Огнян Златев: Проектът на софийското метро е знаков за България"}
{"url": "https://www.24chasa.bg/novini/article/6686046", "text": "36-годишен охранител е пострадал при сбиване в заведение в жк. \"Чайка\". Това съобщиха от пресцентъра на МВР. Криминалисти работят по изясняване на обстоятелствата около инцидента. Сигналът е получен в 02.00 часа днес. Сбиването е станало в заведение в района на спирка \"Акациите\" в жк. \"Чайка\". При отиване на мястото полицейския екип установил, че след скандал, прераснал в сбиване е пострадал 36- годишен охранител, на който са нанесени порезно-прободни рани в единия крак и областта на гърдите. Пострадалият е настанен в болница, няма опасност за живота му. По случая е образувано досъдебно производство под надзора на Районна прокуратура - Варна за нанасяне на средна телесна повреда по хулигански подбуди. Работата по установяване на извършителите продължава.", "date": "2018.01.28", "title": "36-годишен охранител пострада при сбиване в заведение във Варна"}
{"url": "https://www.24chasa.bg/novini/article/6686052", "text": "Турската брегова охрана днес е попречила на гръцкия министър на отбраната да достигне до два турски острова в Егейско море, предаде Анадолската агенция, като се позова на турското министерство на вътрешните работи. Става дума за двойка ненаселени острови в Егейско море, към които имат претенции и двете страни, тъй като са разположени между гръцкия архипелаг Додеканези и югозападното континентално крайбрежие на Турция. Гърците ги наричат Имия, а турците - Кардак. Островчетата предизвикаха военна криза между двете държави през 1996 г. Напрежението бе успокоено с намесата на американския президент по онова време Бил Клинтън, американски делегати и тогавашния генерален секретар на НАТО Хавиер Солана, предаде БТА. Турската брегова охрана е отправила днес предупреждение към гръцкия военен министър Панос Каменос, който пътувал към островите на патрулен кораб на гръцките ВМС, за да положи венец там. След предупреждението гръцкият кораб напуснал турските териториални води без инцидент. В декларация турският вътрешен министър Сюлейман Сойлу заяви, че бреговата охрана е направила това, което е необходимо. Турският генерален щаб заяви също в писмена декларация, че гръцкият военен кораб \"Никифорос\" и лодка на гръцката брегова охрана са пътували към островите в 11,30 часа местно време. Тяхното пътуване е било блокирано от турските военноморски сили и части на бреговата охрана, посочва ГЩ на турската армия.", "date": "2018.01.28", "title": "Турция и Гърция в сблъсък за спорен остров в Егейско море"}
{"url": "https://www.24chasa.bg/novini/article/6686058", "text": "Учени от университета Тъфтс в САЩ са намерили решение на проблема, свързан с изхвърлянето на вредни химически вещества в природата и замърсяването на почвата и водата, съобщи Лайф. Специален полимер, който е планирано да бъде използван при разработката на промишлени филтри, ще създава канали с размери около 1 нанометър. Каналите ще позволят ефикасно да се контролират преминаващите през филтрите вещества и да се задържат вредните за околната среда отпадъци. Заводи и фабрики ще бъдат накарани да изхвърлят отпадъците си през въпросните химически филтри, предаде БТА. Благодарение на създадените нови селективни мембрани вредите за околната среда ще бъдат сведени до минимум, като вредните вещества се отделят едно от друго посредством химични реакции. Новият тип филтри ще дадат възможност при минимално потребление на енергия да се отделят не само бактерии, а и тежки метали.", "date": "2018.01.28", "title": "Учени установиха как да спасят планета от гибел"}
{"url": "https://www.24chasa.bg/novini/article/6686072", "text": "България въвежда системата „AMBER Alert – изчезнало дете“, свързана с Facebook. Това съобщиха от пресцентъра на МВР. Стартът ще бъде даден на пресконференция в понеделник, 29 януари, от 11.00 часа в сградата на ГДБОП на бул. „Цариградско шосе” № 133А в София. В пресконференцията ще участват представители на ръководството на МВР и на ГДБОП, както и директорите по сигурността във Facebook Inc за Европа. България получи шанса още в началото на тази година да е една от първите държави в региона, която ще въведе и използва при необходимост системата „AMBER Alert – изчезнало дете“. Това се случва благодарение на доброто сътрудничество през последните 4 години между сектор „Киберпрестъпност“ към ГДБОП - МВР и компанията Facebook Inc и в контекста на българското председателство на Съвета на ЕС. „AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване. С над 2 милиарда потребители, този инструмент е изключително силен при издирването на изчезнали деца с опасност за живота и здравето им.", "date": "2018.01.28", "title": "България въвежда системата „AMBER Alert – изчезнало дете“, свързана с Facebook"}
