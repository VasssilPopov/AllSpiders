{"url": "https://www.24chasa.bg/novini/article/6710219", "text": "С около 11% по-скъпо ще ни струва почивката на родното Черноморие това лято. Изчисленията са на Института за анализи и оценки в туризма. Това лято цените ще са по-високи не само у нас. В останалите европейски държави обаче цените ще са едва с около 2-3 процента по-високи. Пазарът в Турция се възстановява и цените отново се покачват, предаде  .", "date": "2018.02.10", "title": "С 11% поскъпва почивката на родното ни Черноморие това лято"}
{"url": "https://www.24chasa.bg/novini/article/6709863", "text": "Кола пламна в движение на столичния бул. \"България\", информира  Инцидентът е станал малко преди 17 ч, разказаха очевидици. Огънят е потушен за минути от пристигналите на мястото пожарникари. Няма пострадали, казаха от МВР. От возилото са останали само ламарини. Причините за инцидента все още се изясняват. Най-вероятно става дума за техническа повреда.                                                                                                                                                                                                                                                                                                                       ", "date": "2018.02.10", "title": "Кола пламна на столичния бул. „България” (Видео)"}
{"url": "https://www.24chasa.bg/novini/article/6709889", "text": "Жена пусна в социалната мрежа уникални, но потресаващи снимки от времето, когато дядо й я е държал гладна, пише в. „Метро”, цитиран от  Японката, която се идентифицира като „Дива зелка” в Twitter заяви, че докато е живяла с дядо си преди 10 години, той я е държал гладна. Жената, която е от Киото разкри, че й е било „забранено да яде” от дядо й. \"Когато ме хващаше да ям, ме риташе в корема”, казва тя. След това момичето е трябвало да плюе или повръща храната. В резултат момичето отслабва толкова много, че става малко над 16 кг. Когато най-накрая е спасена от дядо си, лекарите са казали, че е била на „10 минути от смъртта”. Добрата новина е, че десет години по-късно жената се е възстановила напълно, както снимките показват.", "date": "2018.02.10", "title": "Жена станала 16 кг., след като дядо й я държал принудително гладна (Снимки 18+)"}
{"url": "https://www.24chasa.bg/novini/article/6709903", "text": "Турските въоръжени сили оповестиха, че днес към 13..0 часа в района на сирийски град Африн е претърпял авария и е паднал боен самолет тип „АТАК”, пише вестник „Ватан”, цитиран от \"Фокус\".  Намиращите се на хеликоптера двама турски военнослужещи са загинали. Техническа делегация на турската армия е започнала изясняване на обстоятелствата около падналия боен хеликоптер, посочва още „Ватан”.", "date": "2018.02.10", "title": "Двама турски пилоти са загинали в падналия в Африн хеликоптер"}
{"url": "https://www.24chasa.bg/novini/article/6709939", "text": "Временно е ограничено движението за тежкотоварни автомобили над 12 т с ремаркета и полуремаркета, през прохода Превала, поради снегопочистване, съобщиха от пресцентъра на Агенция \"Пътна инфраструктура\".  От АПИ напомнят, че шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.  Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "Ограничават тировете от 12 т през прохода Превала заради снегопочистване"}
{"url": "https://www.24chasa.bg/novini/article/6709959", "text": "На българо-турската граница на граничен контролно-пропускателен пункт „Капитан Андреево“ трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 18.00 ч. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.02.10", "title": "Интензивен е трафикът на ГКПП „Капитан Андреево“ за тирове"}
{"url": "https://www.24chasa.bg/novini/article/6709969", "text": "Вицепремиерът на Косово Енвер Ходжай обвини липсата на единство в Европейския съюз за позицията спрямо Прищина в новата Стратегия за Разширяване на Западните Балкани на ЕК, пише скопското електронно издание „МКД“. Ходжай заяви, че е „немислимо“ пет страни-членки на ЕС да не са признали косовската независимост 10 години след едностранното й обявяване. Косовският политик e споменал за този проблем в изказването си пред Европейския парламент в Страсбург, но не уточни точно кога се е случило това, предава \"Фокус\". Освен това, той е обвинил Белград, че блокира членството на Прищина в ООН с поддръжката на Русия. „Освен пречките в международен план, много пъти е доказвано, че Сърбия винаги намира начина да се набърка във вътрешните работи на Косово и да предизвика дестабилизация“, твърди Ходжай. „МКД“ припомня, че в Стратегията на ЕС за разширяване на Западните Балкани се казва, че Косово „има възможност за стабилен напредък към Договор за стабилизация и асоциация и напредък по европейския път, когато обективните обстоятелства го позволяват“, с което всъщност е уважена позицията на Испания, че Косово не трябва да е предмет на европейската интеграция, тъй като не е признато от всички страни-членки на Съюза.", "date": "2018.02.10", "title": "Косово: Немислимо е, че не всички страни-членки на ЕС са ни признали"}
{"url": "https://www.24chasa.bg/novini/article/6710129", "text": "На остров Ява в Индонезия 27 души загинаха, а 16 бяха ранени при сблъсък на автобус с мотор. Инцидентът е станал в провинция Западна Ява, предаде БТА. Над 60 души са ранени, като 10 от тях са в тежко състояние. Според един от пострадалите, цитиран от местен вестник, възможно е водачът да е карал с превишена скорост и да не е могъл да се справи с управлението на превозното средство, съобщи ТАСС.", "date": "2018.02.10", "title": "27 загинали при автобусна катастрофа в Индонезия, 16 са ранени"}
{"url": "https://www.24chasa.bg/novini/article/6710132", "text": "Петдадесет са потвърдените жертви на силното земетресение в Тайван, предаде ДПА. Днес от частично разрушен 12-етажен търговски и жилищен комплекс в източния крайбрежен град Хуалиен бяха извадени телата на мъж, момче и жена, предава БТА. Най-малко 280 души пострадаха в земетресението.След труса с магнитуд 6,4 във вторник бяха регистрирани над 280 вторични труса.", "date": "2018.02.10", "title": "15 станаха жертвите на труса в Тайван"}
{"url": "https://www.24chasa.bg/novini/article/6710142", "text": "На мястото в Корнуол, обявено за затворено от властите, а работниците описани като съвременни роби, има десетки румънци. Казват, че получават добри пари, които зависят от времето. Според тях няма българи във въпросната ферма, а основно румънци и литовци, предаде  . Шефът на фермата, който бе арестуван подчерта, че там няма българи. \"Само искам да кажа, че тук няма нито един българин. И искам да благодаря за подкрепата, която аз и семейството ми получихме\". Българи имало по други места в областта.", "date": "2018.02.10", "title": "Шефът на фермата с \"бели роби\" в Корнуол: Тук няма нито един българин (Видео)"}
{"url": "https://www.24chasa.bg/novini/article/6710140", "text": "Лек автомобил е блъснал пешеходка във Велико Търново, съобщиха от полицията. Инцидентът е станал на пешеходна пътека на ул. \"Краков\" около 19 ч.. Пострадалата е 12-годишно момиче. То е откарано във великотърновската болница с фрактура на глезена. Състоянието й се уточнява На местопроизшествието се извършва оглед.", "date": "2018.02.10", "title": "Кола блъсна 12-годишна на \"зебра\" във Велико Търново"}
{"url": "https://www.24chasa.bg/novini/article/6710179", "text": "Рязка промяна на времето се очаква тази нощ. Дъждът, който вече вали в някои части на страната, ще премине в сняг. Поне в утрешния ден усещането за зима ще бъде съвсем реално. Бурни ветрове, интензивни валежи и виелици. Това е прогнозата за неделния ден. Тръгвайте на път само в краен случай, съветват от Агенция \"Пътна инфраструктура\". И най-добре по първокласните пътища, които се почистват с предимство. Още тази нощ дъждът в Западна и Североизточна България ще премине в сняг. Утре сняг ще вали над цялата страна, предаде  . 3000 снегопочистващи машини са в готовност да разчистват републиканските пътища. Зимните гуми са задължителни, напомнят от АПИ, както и да се кара с повишено внимание и съобразена скорост.", "date": "2018.02.10", "title": "АПИ: Рязка промяна на времето се очаква тази нощ, тръгвайте на път само в краен случай"}
{"url": "https://www.24chasa.bg/novini/article/6709697", "text": "Деветнайсет души са загинали при преобръщане на двуетажен автобус в Хонконг, предаде ДПА, цитирайки полицията. Китайската агенция Синхуа съобщава за 13 загинали и най-малкото 40 пострадали. Причините за катастрофата още не са изяснение. Според един от пострадалите, цитиран от местен вестник, възможно е водачът да е карал с превишена скорост и да не е могъл да се справи с управлението на автомобила, съобщи ТАСС, цитирана от БТА. ", "date": "2018.02.10", "title": "Деветнайсет жертви при автобусна катастрофа в Хонконг"}
{"url": "https://www.24chasa.bg/novini/article/6709709", "text": "През март ще стартира обществената поръчка за избор на изпълнител на участъка Мездра – Ботевград от път E-79, обявиха от АПИ. Общата дължина на отсечката е 33 км и е част от направлението Видин - Ботевград. През втората половина на годината ще бъдат обявени процедурите за строителство и надзор на още 52 км - от Видин до Ружинци. През 2018 г. ще стартират тръжните процедури за изграждането на общо 85 км по пътя. Проектите ще се изпълняват със средства от републиканския бюджет. Въпреки че от началото на годината досега това беше многократно заявявано, АПИ направи това уточнение по повод искания на жители от региона, които и днес блокираха участък от път Е-79 и възпрепятстваха пътуването на шофьорите. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост-2. Новото трасе в отсечката от Видин до Ружинци да се отделя от сегашното трасе на пътя на около 500 м след пътния възел за Видин и Връшка чука и ще се развива изцяло по нов терен. Пътят ще преминава източно от Новоселци и Слана Бара, по-нататък между Дунавци, Търняне и Синаговци. Продължавайки към гр. Димово трасето ще минава на изток от Ивановци и ще пресича пътя между гара Срацимир и с. Срацимирово. След това ще продължава между с. Вълчек и съществуващата ж.п.линия Видин – София. За намаляване на шума ще бъдат монтирани и шумозащитни съоръжения по участъците от трасето, които са в близост до населените места. Отсечката Мездра - Ботевград ще бъде с две платна с по две ленти за движение. Трасето ще следва съществуващия път, като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища . Пътят Видин – Ботевград е приоритетен проект в инвестиционната програма на АПИ до 2022 г., тъй като с цялостната модернизация на трасето от Дунав мост-2 ще се осигури бърза и удобна връзка между автомагистралите „Хемус”, „Тракия” и „Струма”. Трасето, което ще се изгради е с обща дължина 167 км. Предвидено е през 2019 г. да стартират тръжните процедури за строителството на всички участъци от направлението.", "date": "2018.02.10", "title": "АПИ обяви: През март ще има обществена поръчка за разширението на Е-79 между Ботевград и Мездра"}
{"url": "https://www.24chasa.bg/novini/article/6709707", "text": "Техническа неизправност е станала причината за падането на хеликоптера от ВВС на Турция на границата със Сирия. Това съобщиха от телевизионния канал CNN Turk, като се позоваха на информация от турския Генерален щаб, предава ТАСС, цитирана от \"Фокус\".  Според приведените данни, вече се провежда техническо разследване на причините за аварията.", "date": "2018.02.10", "title": "Причината за падането на турския хеликоптер е техническа неизправност"}
{"url": "https://www.24chasa.bg/novini/article/6709715", "text": "Полицията в италианския град Чекина е \"по петите\" на 84-годишен дядо, обвинен в сексуален тормоз от своята любовница на същата възраст, предаде Франс прес, цитирана от БТА.  Вдовецът, чието име не се съобщава, от години поддържал връзка с изгората си. Когато обаче тя решила да сложи край на отношенията им, отхвърленият Ромео започнал да я причаква пред дома й. Стигнало се дотам, че преследваната жена трябвало да се приютява при децата си. Отритнатият любовник не се ограничил само да дебне старата дама. През януари дядото излял бидон със запалителна течност пред апартамента й и запалил входната врата. За щастие жената не била у дома. След направено разследване полицаите са предали случая на прокуратурата, след като предвидливо са конфискували две пушки и боеприпаси, собственост на възрастния натрапник.", "date": "2018.02.10", "title": "84-годишен италианец обвинен в сексуален тормоз от възрастната си любовница"}
{"url": "https://www.24chasa.bg/novini/article/6709573", "text": "България, Малайзия, Бахрейн, Ангола и Парагвай получиха финансиране по съвместен проект на ООН чрез програмата Хабитат за проследяване на интегрираните инвестиции в градовете и жилищната политика. Това стана ясно по време на първата съвместна среща на участващите държави и партньори в проекта \"Укрепване на капацитета на националните и местните власти за формулиране и прилагане на жилищни политики и стратегии“, в която участие взе заместник-министърът на регионалното развитие и благоустройството Деница Николова. Срещата се състоя в рамките на Деветото издание на Световния градски форум, който се провежда в Куала Лумпур, Малайзия. На нея бе представен проектът, както и работен план за осъществяване на дейности през следващите 2 години, какъвто е срока за изпълнението му, съобщиха от пресцентъра на Министерство на регионалното развитие и благоустройството. Зам.-министър Деница Николова изказа своите благодарности към представителите на програма Хабитат на ООН за включването на България в проекта за укрепване на капацитета на националните и местните власти, които да могат да формулират и прилагат интегрираните градски стратегии и в частност жилищна политика в подкрепа на изпълнението на целите за устойчиво развитие. „Темата за жилищното осигуряване трябва да бъде призната като един от основните приоритети в градското развитие“, отбеляза зам.-министър Николова. Зам.-министър Николова обърна внимание, че за Министерството на регионалното развитие и благоустройството и българското правителство приоритетни са интегрираното градско развитие, стартирането на дейности в областта на децентрализацията и жилищната политика. Тя запозна участниците с част от спецификите на жилищния сектор в България и посочи, че 96% от собствеността е частна. Пред участниците във форума зам.-министър Николова обясни, че в България е разработена и успешно се изпълнява програмата за енергийна ефективност на многофамилни жилищни сгради, в която държавата инвестира 1 млрд. евро от държавния бюджет. В допълнение, над 200 млн. евро са средствата, които са предоставени от Оперативната програма „Региони в растеж“ в подкрепа на мерките за постигане на по-висока енергийна ефективност. С изпълнението на дейностите по проекта се очаква да се даде възможност чрез анализи, обмяна на опит и добри практики да се създадат модели за успешно надграждане на постигнатите резултати в градското развитие и жилищна политика. В хода на изпълнението, Хабитат ще предостави външна експертиза, която да допринесе за успешното реализиране на проекта. Програмата на Организацията на обединените нации (UN-Habitat), насърчава устойчивото развитие нанаселените места и устойчивото градско развитие чрез разработване на политики, изграждане на капацитет, генериране на знания и укрепване на партньорствата между правителствата и гражданското общество. Програмата има и за цел да популяризира социално и екологично устойчиви градове.", "date": "2018.02.10", "title": "ООН подкрепи България в проект за градски инвестиции и жилищна политика"}
{"url": "https://www.24chasa.bg/novini/article/6709579", "text": "През март Агенция \"Пътна инфраструктура\" ще стартира обществената поръчка за избор на изпълнител на участъка Мездра – Ботевград от път I-1 (E-79). Общата дължина на отсечката е 33 км и е част от направлението Видин - Ботевград. През втората половина на годината ще бъдат обявени процедурите за строителство и надзор на още 52 км - от Видин до Ружинци. През 2018 г. ще стартират тръжните процедури за изграждането на общо 85 км по пътя. Проектите ще се изпълняват със средства от републиканския бюджет. Въпреки че от началото на годината досега това беше многократно заявявано, АПИ прави това уточнение по повод искания на жители от региона, които и днес блокираха участък от път Е-79 и възпрепятстваха пътуването на шофьорите. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост 2. Новото трасе в отсечката от Видин до Ружинци да се отделя от път І-1 на около 500 м след пътния възел с път ІІ-14 за Видин- Връшка чука и да се развива изцяло по нов терен. Пътят ще преминава източно от Новоселци и Слана Бара, по-нататък между Дунавци, Търняне и Синаговци. Продължавайки към гр. Димово трасето ще минава на изток от Ивановци и ще пресича път ІІІ-141 между гара Срацимир и с. Срацимирово. След това ще продължава между с. Вълчек и съществуващата ж.п.линия Видин – София. По-нататък трасето ще пресича съществуващия път І-1, ще обхожда гр. Димово от запад и отново ще пресича съществуващия път І-1. Продължавайки към с. Ружинци новия път ще минава на юг от първокласния път между селата Медовница и Орешец. След това отново ще пресича път І-1 и изнасяйки се на север от І-1ще завършва преди с. Ружинци при км 58+128. В участъка ще има 5 пътни възли, чрез които новото трасе ще се свързва с пътната мрежа и с населените места в региона. Това са: · п. в. „Видин“ - при отделяне от околовръстния път на гр. Видин; · п. в. „Дунавци“ - при пресичането с път ІІІ-1413 за връзка с гр. Дунавци и Синаговци и Грамада; · п. в. „Кула“ - при пресичането с път ІІІ-141 за връзка с гара Срацимир и с. Срацимирово и от там към Грамада; · п. в. „Макреш“ - при пресичането с път за с. Вълчек и от там за връзка с път ІІІ-1403 към Макреш. Този пътен възел ще се ползва и за връзка с гр. Димово; · п. в. „Бела“ при пресичането с път І-1 за връзка за гр. Димово, Скомля и Бела. Предвидени са и пресичания с път ІІ-12 за връзка с гр. Видин и гр. Брегово и с път ІІ-14 за връзка с гр. Видин, с Войница, гр. Кула и ГКПП „Връшка чука“. За намаляване на шума ще бъдат монтирани и шумозащитни съоръженияпо участъците от трасето, които са в близост до населените места. Отсечката Мездра - Ботевград ще бъде с две платна с по две ленти за движение в посока. Трасето ще следва съществуващия път, като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построянето на селскостопански надлези, прощадки за отдих и т. н. Път I-1 (Е-79) Видин – Ботевград е приоритетен проект в инвестиционната програма на АПИ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. Трасето, което ще се изгради е с обща дължина 167 км. Предвидено е през 2019 г. да стартират тръжните процедури за строителството на всички участъци от направлението.", "date": "2018.02.10", "title": "През 2018 г. стартират процедури за строителство на 85 км по направлението Видин - Ботевград"}
{"url": "https://www.24chasa.bg/novini/article/6709588", "text": "Президентът на Турция Реджеп Тайип Ердоган съобщи, че турски военен хеликоптер е свален по време на операция „Маслинова клонка“ срещу кюрдските милиции в северозападния сирийски регион Африн, предава AFP. „Преди малко един от хеликоптерите ни бе свален“, заяви Ердоган без да уточни кой е отговорен, но добави, че „ще бъде платено тежко“, предаде \"Фокус\". Според местни медии инцидентът се е случил в южната турска гранична провинция Хатай.", "date": "2018.02.10", "title": "Ердоган: Турски хеликоптер е бил свален по време на операция \"Маслинова клонка\""}
{"url": "https://www.24chasa.bg/novini/article/6709659", "text": "Съдия в Косово нареди двама души, заподозрени за киберпрестъпления, да останат в ареста, докато се води допълнително разследване. Това стана по молба на правосъдното министерство на САЩ във връзка със случай, свързан с трафик на открадната самоличност, предаде Ройтерс. Двамата мъже на възраст 25 и 26 години са част от група от общо 36 лица, обвинени в САЩ, че са били замесени в трафика и в причиняване на загуби на стойност над 530 милиона долара на потребители, предаде БТА. Единайсет други заподозрени по случая са били арестувани в редица държави, сред които САЩ, Австралия, Великобритания, Франция, Италия и Сърбия. Двамата косовци ще останат в предварителен арест за 30 дни, съобщи косовски прокурор. Според американските власти престъпната мрежа, оперираща като онлайн дискусионен форум под наслов \"In Fraud We Trust\" (Уповаваме се на измамата), е разработила сложна схема за придобиване на социалноосигурителни номера, рождени дати и пароли за достъп на хора от цял свят. Според обвинителния акт групата е създадена през 2010 г. от Святослав Бондаренко, 34-годишен украинец. Той се бил обърнал към онлайн форум като \"удобно и безопасно\" място, в което \"да се съберат професионални хора, за които кардингът (придобиване на стоки и услуги чрез фалшиви или крадени кредитни карти) и хакерството са станали начин на живот\". Украинецът създал йерархия в организацията и надзиравал предложенията за реклами на уебсайт за крадени обекти. Той обаче забранявал да се продават или купуват устройства и други обекти, които са били собственост на ограбени руснаци, твърди прокуратурата. Властите в Прищина съобщиха, че американското правосъдно министерство иска двамата косовци да бъдат екстрадирани в САЩ, но Сенатът трябва преди това да одобри споразумение за екстрадиция с Косово.", "date": "2018.02.10", "title": "Двама, заподозрени за киберпрестъпления, остават в арест в Косово по молба на САЩ"}
{"url": "https://www.24chasa.bg/novini/article/6709702", "text": "Тежко е състоянието на 57-годишният мъж, който беше приет днес по обед в УМБАЛ „Медика – Русе“ с изгаряния, съобщиха от медицинското заведение. Пациентът, за когото има съмнения, че е запалил цигара и така опожарил ортопедичното отделение на УМБАЛ „Канев”, е бил приет в лечебното заведение в 11.30 часа. За да се обработят изгарянията се е наложило незабавна операция, извършена от пластичният хирург д-р Наско Тютюнджиев. Мъжът е бил приет в термичен шок, трудно контактен и дезориентиран. Допълнително състоянието му е било усложнено от травмата заради която е бил настанен в УМБАЛ „Канев“. Мъжът не е могъл да обясни как точно се е случил инцидента. „Към момента пациентът е настанен в реанимацията на УМБАЛ „Медика – Русе“ с 25 % изгаряния от втора и трета степен основно по ръцете и краката. Състоянието му е тежко, но няма непосредствена опасност за живота му. Към момента е рано да се правят прогнози за бъдещото възстановяване. Това ще стане ясно в близките дни“, каза д-р Тютюнджиев. Според анестезиолога д-р Симеон Михов, вероятно ще се наложи кръвопреливане на кръвна плазма, за да може да се възстанови. За целта ще се търсят кръводарител. Въпросният пациент скандално предизвика пожар в УМБАЛ „Канев“ тази сутрин, съобщиха по-рано от полицията в Русе. Огънят тръгнал около 6 часа в неделя сутринта в ортопедичното отделение на болницата. Въпреки забраната за тютюнопушене в района на цялата болнична сграда пациентът, на когото предстояла хирургична интервенция, не се съобразил с нея. Той смело решил да се възползва от факта, че е настанен в единична стая, няма кой да му попречи и запалил цигара.  Поради ограничеността на действията си, тй изнървал папиросата, тя паднала и подпалила болничен инвентар, от там огънят се прехвърлил върху обзавеждането. Друг болен, от съседна стая, усетил дима в отделението и се развикал отчаяно за помощ. Дежурните по това време медицински сестри реагирали веднага и успели да потушат с пожарогасители огъня. Огнеборците се отзовали също на сигнала и загасили пожара. Унищожено е част от обзавеждането на стаята. Пациентът – пушач бил изпратен и настанен в УМБАЛ „Медика-Русе“ с обгазяване и обгаряния от втора и трета степен на левите крайници и таза.", "date": "2018.02.10", "title": "Тежко е състоянието на 57-годишния мъж, подпалил тази сутрин в УМБАЛ – Русе (Обновена)"}
{"url": "https://www.24chasa.bg/novini/article/6709759", "text": "Поредна жертва взе пътят убиец Русе – Бяла в съботната сутрин. 57-годишен мъж бе пометен от тежък камион, излизайки на главния път и загина при жестока катастрофа, съобщиха от полицията в Русе. Трагедията се разиграла станал малко преди 8,30 ч. на втория разклон за град Две могили. Въпреки поставените тук ограничения, движещите се по главния път возила не намаляват скоростта си и често се стига до произшествия. 57-годишният ммъж, шофиращ пикап „Опел Комбо“, собственост на земеделска кооперация в с. Тръстеник, се включил в трафика от разклона за Две могили и подкарал по главния път. В същото време колата била пометена и помляна от пътуващия към Русе тежкотоварен камион с турска регистрация. При удара двете превозни средства излезли извън пътя. Водачът на пикапа загнал на място, а водачът на камиона не е пострадал. Причините за инцидента се изясняват. На няколко пъти от Русе повдигаха въпроса за спирането на движението на тежките камиони през уикенда по българските шосета, заради тежките катастрофи, които причиняват.", "date": "2018.02.10", "title": "Поредна жертва взе пътят убиец Русе – Бяла"}
{"url": "https://www.24chasa.bg/novini/article/6709767", "text": "Силният снеговалеж, който продължи през седмицата в централните и северни райони на Япония, е станал причина за смъртта на четири души. Пострадалите са 48, съобщи ТАСС, цитирайки японската телевизия Ен Ейч Кей. Най-много жертви има в префектура Фукуи, на брега на Японско море, където преспите са били над метър и половина. Един човек е загинал и в префектура Ниигата. Ликвидирането на последиците от многото сняг в тези региони продължава. Разчистването вече е улеснено от затоплянето на времето. Температурите вече достигат до 9 градуса. През първите три дни на седмицата по крайбрежието на Японско море валя сняг, който превиши месечната норма. Отменени бяха десетки местни полети, стигна се до спиране на влакове, отменени бяха занятията в училищата, предаде БТА. ", "date": "2018.02.10", "title": "Снеговалежът в Япония отне живота на четирима тази седмица"}
{"url": "https://www.24chasa.bg/novini/article/6709784", "text": "За втора поредна година консолидираната фискална програма приключва с излишък при очаквания за дефицит. Прогнозираният недостиг през 2017 г. бе 1,3 млрд. лв., а преизпълнението на приходите над разходите е в размер на около 850 млн. лв. На пръв поглед това изпълнение изглежда като фискална консолидация, но разбивката на приходите и разходите разказва друга история, ИПИ пише в анализ от 9 февруари, предаде БТА.  Бюджетното изпълнение през изминалата година показва своеобразно развързване на кесията, тъй като увеличението на разходите в сравнение с нивата им от 2016 г. е в размер на близо 2 млрд. лв., докато увеличението на приходите е около 1,4 млрд. лв. По-високите разходи са донякъде очаквани предвид постепенното ускоряване на разплащанията по европейски проекти, където има увеличение с около 600 млн. лв., но те формират едва 1/3 от по-високите бюджетни разходи през 2017 г. Останалите 2/3 се дължат на преизпълнение на разходи по националния бюджет, които са насочени към увеличение на доходите. Така например през 2017 г. са предвидени 273 млн. лв. повече за пенсионни плащания. Изпълнението на това перо показва увеличение на тези разходи с 635 млн. лв., което е двойно повече от предвидените и се дължи на популисткото увеличение на минималните пенсии след парламентарните избори. Това решение беше условие за сформиране на настоящата управленска коалиция. Основното преизпълнение в разходната част е при разходите за персонал (заплати, допълнителни възнаграждения и социални осигуровки), които се увеличават с над 1,1 млрд. лв. в сравнение с бюджетния план. Това се случва за втора поредна година след като през 2016 г. в бюджета са предвидени 6,2 млрд. лв. за персонал, а реално са изплатени 7,1 млрд. лв. През 2017 г. тази сума набъбва до 7,9 млрд. лв. при предвидени около 6,8 млрд. лв. И докато увеличението на минималните пенсии, колкото и противоречиво, беше публично обявено, то при разходите за заплати такива сигнали липсват, а резултатите единствено се констатират в края на годината. През последните две години правителството ясно демонстрира как Дхем вълкът е сит, хем агнето е цялоФ Ц увеличава публичните разходи и едновременно с това приключва годината с излишък. Това е възможно благодарение на нереалистично високите прогнози за капиталовите разходи и тези за текуща издръжка. Изглежда това е Дновият фискален трикФ Ц до 2008 г. управляващите подценяваха приходната част на бюджета, което им позволяваше да харчат безотчетно в края на годината без това да влошава бюджетното салдо. Сега надценяват разходната част в бюджета, което позволява безконтролно прехвърляне на харчове от такива за инвестиции и издръжка към такива за заплати и социални разходи без това да влошава бюджетното салдо. Въпреки че методите за прикриване на преразходите се променят през годините, изпълнението им в течение на календарната година остава почти непроменено. Така само през декември 2017 г. са концентрирани около 14,5% от годишните консолидирани публични разходи в сравнение с 15% през 2016 г. и 15,4% през 2015 г. Това е най-високия дял на месечните разходи от рекордната 2008 г., когато достига близо 19%, а в периода 2010-2014 г. той е около 12%. Интересно е да се отбележи, че високите разходи през 2015 г. се дължат на приключването на разплащателния период за европейски проекти от предходния програмен период, докато през 2017 г. такива ДизвънредниФ разходи липсват. Въпреки това разходите през декември 2015 г. са близо 5,2 млрд. лв., докато през 2017 г. са с едва 300 млн. лв. по-малко. За поредна година ставаме свидетели на постигнато по-добро от очакваното бюджетно салдо на фона на слабо изпълнение на публичните разходи. Наблюдава се трайна и задълбочаваща се тенденция на неизпълнение на капиталови разходи и такива за издръжка за сметка на огромно преизпълнение на разходите за заплати в размер на близо 17%. Това се случва на фона на увеличение на средните заплати в частния сектор за първите три четвърти на годината с около 10%. Това повдига въпроса доколко настоящата фискална политика може да се нарече разумна въпреки постигнатите бюджетни излишъци, предвид очакванията капиталовите разходи да започнат да се възстановяват с напредване на настоящия програмен период. Нещо повече Ц стремежът към реформи и оптимизиране на публичните разходи изглежда изчезва още през 2012 г., след което се наблюдават няколко години на ДразпусканеФ на фискалната политика в резултат на политическата криза през 2013-2014 г. и последвалите години на висок икономически растеж, които водят и до по-добра от планираната събираемост на данъците. По време на кризата политиците се оправдаваха, че няма пари за реформи. Сега пари има и негласното оправдание е, че няма необходимост от реформи. Всъщност проблемите остават под повърхността, но решаването им не може да бъде отлагано вечно по две причини: 1) проблемите се трупат и решаването им става все по-трудно и скъпо и 2) икономическият растеж не продължава вечно и е по-добре реформи да се правят в добри години, отколкото по време на криза.", "date": "2018.02.10", "title": "ИПИ: Бюджетният излишък прикрива \nпреразходите на управляващите"}
{"url": "https://www.24chasa.bg/novini/article/6709802", "text": "Турската полиция задържа 48 предполагаеми членове на джихадистката групировка \"Ислямска държава\", които са подготвяли атентат, предаде Ройтерс, като се позовава на Анадолската агенция. Полицията е обискирала шест адреса в три квартала в Истанбул и е задържала 31 лица. Всички задържани са чужди поданици. Силите на реда са иззели дигитални материали и документи при операцията. Други 17 души, които подготвяли нападение, са били арестувани при полицейски акции в Анкара, предаде още Анадолската агенция, без да съобщава кога са били осъществени операциите. Според турските власти \"Ислямска държава\" стои зад редица атентати в Турция, при които бяха убити стотици хора.", "date": "2018.02.10", "title": "Турската полиция задържа 48 предполагаеми членове на \n\"Ислямска държава\""}
{"url": "https://www.24chasa.bg/novini/article/6709812", "text": "Шофьор бе убит, а съпругата му е в тежко състояние, след като върху колата им падна дърво, повалено от силния вятър и обилните дъждове в Малта, съобщи полицията цитирана от ДПА. 38-годишният румънски гражданин, живеещ в Малта, загива на място. Видеоматериал показва смачканата му от дървото кола. Неговата 32-годишна съпруга, която е пътувала на предната седалка, е закарана в болница след инцидента, станал на едно от най-натоварените в Малта шосета. Средиземноморският остров е засегнат от порои и силни, поривисти ветрове, които нанасят щети и предизвикват наводнения, предаде БТА. ", "date": "2018.02.10", "title": "Шофьор загина в Малта от паднало дърво\nзаради силни ветрове"}
{"url": "https://www.24chasa.bg/novini/article/6709845", "text": "Ангела Меркел иска да бъде отворена нова глава в германско-полските отношения, които от няколко години са много обтегнати. Тя заяви това в седмичното си обръщение в интернет, предаде Франс прес, цитирана от БТА.  Изказването на Меркел бе направено броени дни преди в Берлин да пристигне полският премиер Матеуш Моравецки. Това според Меркел ще е \"повод да се отвори нова глава в германо-полските отношения, които са стабилни, въпреки че има разногласия по някои въпроси\". Визитата на Моравецки ще се осъществи в момент, в който Варшава си навлече гнева на Берлин и Брюксел по въпроса за правовата държава в Полша, както и заради отказа си да приеме квотите за разпределение на бежанците и законодателните промени, предвиждащи наказания за използването на израза \"полски лагери на смъртта\", когато се говори за лагерите на нацистите по време на окупацията на Полша през Втората световна война. По въпроса за бежанските квоти разговорите се очертават много трудни, защото още в средата на януари новото полско правителство предупреди, че няма да промени мнението си. Днес Меркел заяви, че разчита разговорите да приключат с намирането на \"европейски и солидарни решения\". На 20 декември след месеци на предупреждения Европейската комисия задейства срещу Полша безпрецедентна процедура, която може да я лиши от правото й на глас в ЕС, ако не се откаже от пораждащите полемика реформи на съдебната система. По този въпрос днес Меркел припомни, че всички страни членки на ЕС са се ангажирали да спазват принципите на правовата държава. В изявлението на Меркел не стана дума за спорния въпрос между Берлин и Варшава за евентуални репарации, свързани с Втората световна война. Миналия месец по време на визита в Берлин новият полски външен министър Яцек Чапутович се опита да успокои напрежението по тази тема, уверявайки че дебатите по този въпрос не трябва да навредят на германо-полските отношения. Във връзка с приетите неотдавна законодателни промени в Полша, предвиждащи наказания за онези, които използват формулировката \"полски лагери на смъртта\", Меркел каза, че няма да се меси по този въпрос, защото \"ние като германци сме отговорни за случилото се по време на Холокоста и националсоциализма\", предадоха Асошиейтед прес и ТАСС.", "date": "2018.02.10", "title": "Меркел иска нова глава в отношенията на Германия с Полша"}
{"url": "https://www.24chasa.bg/novini/article/6709849", "text": "Общото събрание на Синдикат на служителите в затворите в България е взело решение за провеждане на серия протести в страната, съобщиха от синдиката. Синдикатите настояват за изравняване на социалния статут и възнагражденията на служителите в Сектор \"Сигурност\" и преустановяване на дискриминационното третиране на служителите на ГД \"Изпълнение на наказанията\" и ГД \"Охрана\". На проведеното днес общо събрание са присъствали 161 делегати на дружества от цялата страна. Събранието е решило да се проведе национален протест на 24 февруари 2018 г. пред Министерството на правосъдието. За 10 март се планира национален протестен митинг - шествие, който да започне от Министерството на правосъдието и да се предвижи до Министерството на финансите и Министерски съвет. Предвижда се още национален протест на 26 март 2018 г., като мястото, датата и формата ще бъдат обявени с решение на Управителния съвет на синдиката.", "date": "2018.02.10", "title": "Служителите в затворите излизат на протест"}
{"url": "https://www.24chasa.bg/novini/article/6709569", "text": "Най-малко 19 души са загинали, а десетки други ранени при преобръщане на двуетажен автобус в Хонг Конг, предава AFP. Местните медии и потребителите в социалните медии публикуват снимки, на които се вижда как автобусът е преобърнат на една страна с продънен покрив, предаде \"Фокус\". Все още не е известно какво е причинило инцидента.", "date": "2018.02.10", "title": "Автобус се преобърна в Хонг Конг, най-\n малко 19 загинаха"}
{"url": "https://www.24chasa.bg/novini/article/6709454", "text": "Депутатът от основната опозиционна Народнорепубликанска партия (НРП) Халюк Пекшен твърди, че турският президент Реджеп Тайип Ердоган е направил „дарение в голям размер” за Ватикана, само и само за да може да се срещне с папа Бенедикт, пише вестник „Джумхуриет”. Опозиционният депутат, който по професия е депутат, вече е внесъл в Меджлиса писмено парламентарно питане по въпроса, предаде \"Фокус\". „Стана ясно, че успоредно с поверената на бездарни съпартийци външна политика, управляващата Партия на справедливостта и развитието (ПСР) вече провежда и една нова външна политика, основаваща се на подкупи и дарения. За получаването на рандеву от лидерите на която и да е държава, вече задължително се налага от тази държава да бъдат закупувани самолети, или да бъде доставяно месо, или да се правят дарения. За последно Ердоган посети Ватикана и там направи едно голямо дарение, благодарение именно на което можа да се срещне с папата. Става въпрос за милиони долари.”, пише в парламентарното си питане турският опозиционен депутат, цитиран от „Джумхуриет”.", "date": "2018.02.10", "title": "Турски опозиционер: Ердоган е направил дарение за Ватикана, за да го приеме папата"}
{"url": "https://www.24chasa.bg/novini/article/6709464", "text": "Постоянна мярка „задържане под стража“ разпореди Районният съд в Силистра за   В ареста до края на разследването остават 23-годишният Георги Георгиев и 32-годишният Янко Янакиев с прякор Шината. Третият арестуван по време на полицейската операция Н.Н. с прякор Малкия келеш – на 38 години, не е бил привлечен като обвиняем. И двамата заявиха пред съда, че съжаляват за постъпката си, имали нужда от пари, били безработни. По данни от разследващите полицаи задържаните са водели скъп начин на живот и са поддържали висок стандарт, въпреки липсата на официални доходи. Георгиев е направил пълни самопризнания и е готов да сключи споразумение. Живеел в къща с две стаи с майка си, баща си, брат си, жена си и детето си. Имотът бил собственост на баща му. Георгиев има регистрация за криминално престъпление за шофиране в пияно състояние. Янакиев пък е имал условна тригодишна присъда за измама, наложена му през 2012 година. И той живеел в едно домакинство с родителите, съпругата си и двете си деца. От съда бе отчетено, че опасност да се укрият няма, но е налице риск да извършат друго престъпление, затова не бе уважено искането на защитата да бъде взета друга мярка за неотклонение – като домашен арест например. Припомняме, че полицейската операция бе проведена в момент на извършване на телефонната измама, като жертва е била 78-годишна жена от Силистра – подмамена да хвърли от терасата си 1 795 лв. Разигран е бил добре познатият сценарии за оказване съдействие на полицията. Срокът за обжалване на наложената постоянна мярка \"задържане под стража\" изтича на 14 февруари.", "date": "2018.02.10", "title": "Силистренският съд остави в ареста двама от задържаните трима телефонни измамници"}
{"url": "https://www.24chasa.bg/novini/article/6709485", "text": "Полицаи заловиха мъж, ограбил 14-годишно момче. Това съобщиха от пресцентъра на МВР. На 11 януари в Шесто РУ е заявено, че на пл. „Ручей“ 14-годишно момче е било нападнато от непознат, който след заплахи отнел джобните му пари и избягал. По случая е образувано досъдебно производство. В резултата на предприетите оперативно-издирвателни действия е било установено, че извършител на деянието е С.П./24г./ от село Еленово, община Търговище. В хода на разследването е установено, че същият е извършител на престъпление на територията на Първо РУ. След доклад на събраните материали в Софийска районна прокуратура С.П. е привлечен като обвиняем за престъпление по чл.198 от НК.", "date": "2018.02.10", "title": "Заловиха мъж, ограбил 14-годишно момче в София"}
{"url": "https://www.24chasa.bg/novini/article/6709308", "text": "Сирийската противовъздушна отбрана е отговорила на нов израелски въздушен удар край столицата Дамаск след предишния удар в централната част на страната, съобщи сирийската държавна телевизия, цитирана от Асошиейтед прес. В съобщението се казва, че днес са чути експлозии в провинция Риф Дамаск близо до столицата. Държавната агенция САНА посочва, че противовъздушната отбрана е отговорила на \"нова израелска агресия\", предаде БТА. Израел е нанесъл мощен удар по противовъздушни системи и ирански цели в Сирия, съобщи ТАСС, позовавайки се на израелската армия. Атакувани са 12 цели, включително три батареи на противовъздушната отбрана и четири ирански обекта в Сирия. Трима бойци от проправителствените сирийски сили са убити при израелския удар срещу въздушна база в Сирия, съобщиха източници, близки до правителството, цитирани от ДПА. Разрушени са склад за муниции и военен автомобил при израелската бомбардировка в централната провинция Хомс по-рано днес. Базата, известна като военно летище Т4, е важен разпределителен център за правителствените сили и техните съюзници бунтовници. По-рано днес Израел съобщи, че негов хеликоптер е прехванал и свалил ирански дрон, проникнал в израелското въздушно пространство от Сирия. Израелски самолети са нанесли удари по иранските цели в Сирия, откъдето е изстрелян дронът. Израел определи новата ескалация на напрежението \"тежко нарушаване на израелския суверенитет\". Израелският премиер Бенямин Нетаняху провежда днес консултации по сигурността заради ситуацията на границата със Сирия, предаде ТАСС, позовавайки се на публикация на в. \"Аарец\" в страницата му в Туитър. От началото на инцидента на север Нетаняху провежда консултации по сигурността и утвърждава необходимите действия в реално време, се казва в документа. Членовете на израелския кабинет по сигурността получават информация за подробностите около случващото се. На Голанските възвишения се чуват сирени за въздушна тревога, съобщи пресслужбата на израелската армия. Подробности не се съобщават.", "date": "2018.02.10", "title": "Ескалация на напрежението между Израел и Сирия"}
{"url": "https://www.24chasa.bg/novini/article/6709326", "text": "Ученици от 129 ОУ „Антим I“ и студенти по право от Софийския университет „Св. Климент Охридски“ бяха първите посетители на Народното събрание в Деня на отворени врати, предаде  „Фокус“. Посрещна ги зам.-председателят на парламента Емил Христов. Народното събрание отваря врати за посетители по повод 139-ата годишнина от Учредителното събрание. \"Неща, заложени в Търновската конституция преди толкова години, и днес са актуални - разделението на властите и децентрализацията. В нея има много неща, с които можем да се гордеем\", каза Христов. „Търновската конституция е завещана от дедите ни, а всички ние, българите, обичаме историята си, уважаваме дедите си, пазим спомена за тях. Най-важното - всеки един от нас в сърцето си е готов, независимо от всичко, да пази България“, заяви той. „Нека всички видят Конституцията, да я запомнят, и да знаят, че са се докоснали до светинята“, призова Емил Христов. „Народното събрание е място, което е гордост за всеки българин. Идвайки насам си мислех, че някои от Вас със сигурност един ден ще дойдат в тази сграда и ще бъдат по-добри народни представители от нас. Вярвам в това“, обърна се зам.-председателят на парламента към първите гости. „България има нужда от хора като вас, от тази мисъл, която носите със себе си. Убеден съм, че преди да дойдете тук, всеки от Вас е отворил и е прочел нещо за Първото Велико Народно събрание, за парламента и за Търновската конституция“, каза още той. На първите посетители бяха раздадени книги за създаването на Търновската конституция, за участниците в Учредителното Народно събрание в Търново през 1879 година, както и за началата на българския парламентаризъм. Посетителите могат да видят оригиналите на Търновската конституция и на „Сребърната конституция” – издадена поради приети промени в основния закон на 9 юли 1911 година. Конституцията се нарича така, защото корицата ѝ е от ковано сребро с позлата. В Клуба на народния представител е поместена документалната изложба „Основите на българския парламентаризъм“, организирана в сътрудничество с Държавна агенция „Архиви”. Гостите могат да разгледат пленарната зала на Народното събрание, да застанат на трибуната и да ударят звънеца, с който се открива и закрива всяко пленарно заседание", "date": "2018.02.10", "title": "Ученици и студенти по право посетиха парламента (Видео)"}
{"url": "https://www.24chasa.bg/novini/article/6708634", "text": "Нови и нетрадиционни тенденции за виното се появяват през 2018 г., твърдят експерти. Като например кенчета като при бирата - така било по-удобно за охлаждане и консумация на плажа например. Кенчетата ще позволяват и да се купи вино в различни разфасовки. Експерти очакват и обратен тренд - големи бутилки от по литър и нагоре. Причината - атрактивни са и могат да се споделят от по-голяма компания. Друго нововъведение е добавяне на плодове. Макар това да се посреща нееднозначно, тъй като плодовите кубчета се нуждаят от обработка, за да издържат във виното. Ценителите ще се обръщат и към по-непознатите марки, производители и сортове, твърдят Майк Десимоне и Джеф Йенсън, които “Форбс” определя като “световните винени момчета”. Те заедно с Кевин Зрей са автори на нова книга за червеното вино. “Големите бутилки са във възход, особено за развлечение в дома или партита и в ресторантите”, отбелязва Десимоне. Той очаква и увеличение на продажбите на висококачествени вина. Експертът наблюдава и все по-голям интерес към регионите и сортовете “извън кутията”. В английския език изразът се използва за обозначаване на предпочитания извън конвенционалните и познатите. “Потребителите ще могат да намират все повече и по-рано неясни сортове като грузинския саперави или турския богазкере. “Очакваме да видим увеличение на вината от по-малко известни, но традиционни винарски региони като Унгария, Хърватия, България и Грузия”, казва Йенсън. Около 65% от сортовете грозде, които се отглеждат в Румъния, Украйна и Молдова, са български. “Селекцията ни е по-добра от тяхната. Ние използваме друг материал, като европейската лоза например”, обясни пред “24 часа” Иван Пачев - директор на Института по лозарство и винарство в Плевен. И допълва, че за създаването на качествен сорт грозде са нужни 15-20 години, след това още 6 години за изпитания. У нас предстои два нови сорта - “Алиготе” и “Мискет отонел”, да се преборят за селекция. “Мискет отонел дава приятно балансирано вино. Алиготе също има много добри качества. Даваме двете предложения в сортовата комисия за утвърждаване”, обясни експертът. От института ще работят и за подобряване на сортовете като “Каберне”, “Димят”, “Мерло”, които са т.нар. клонова селекция. Тя следи съдържанието на захари, киселини, големина на грозда и др. Панчев добави, че у нас вече има сортове, които издържат на ниски температури и болести. Това били десертно грозде, кайлъшки рубин, плевенска роса и др. Те са подходящи за екологична продукция, при тях третирането с химикали е ограничено. Могат да се отглеждат на висока конструкция, така че да е по-лесно човек да работи по тях, тъй като при отглеждането на лозата има много ръчна работа. Макар и сравнително нови, двата сорта - “Найден” и “Миро”, вече се радвали на голям интрес. Те са десертни, имат едро зърно, голям грозд. Подобни са на “Велика”, която също е вкусна и едра. Различава се от първите два по цвета - кожицата е почти виолетова, а тези с мъжки имена са розови. За 2018 г. от института планират да представят в сортовата комисия два сорта винено грозде и два клонова селекция. “Работим по ароматния състав на вината и високоалкохолните напитки. Искаме да създадем такъв сорт и такова вино, което да запазва ароматите по-дълго”, обясни Пачев. Той припомни, че гроздето е силен антиоксидант и учените работят по съдържанието на ресвератрол.", "date": "2018.02.10", "title": "2018-а: вино се пие от кенче и с парченца плодове"}
{"url": "https://www.24chasa.bg/novini/article/6709343", "text": "Журналистът Мирадж Гейик от турския вестник Daily Sabah публикува пътепис за своето пътуване до българския курорт Банско, в който разказва за добрите си изживявания. „Фокус“ представя нейните думи с определени съкращения. За мнозина карането на ски в Европа означава Алпите. За мен е България. Намирайки се в югозападна България Банско се намира в подножието на Пирин. Това, което прави Банско атракция за хората от Европа и дори за тези от двете Америки са неговите писти на световно равнище, които са приемали много международни първенства. Предимство на Банско за мен е, че то се намира близо Истанбул, където живея. Не трябва да летя със самолет – просто трябва да скоча в автобус, запътил се от другата страна на границата. Първото нещо, което трябва да направя, е да уредя пътуването със съпруга си. Понеже си нямам идея за ски- пътуванията, реших да не оставям нещата на съдбата и да планирам всичко с пътна агенция в Истанбул. Те ни таксуваха по 200 евро на човек, включително настаняване и пътуване. След като определихме датата и избрахме хотела. От Истанбул до Банско разстоянието е 565 км., но ако пътувате с автобус и кола, може би ще ви се наложи да чакате поне час и половина, за да пресечете границата. За по-бързо пътуване може да вземете самолет до столицата София - час и 15 минути полет от Истанбул и след това да вземете автобус до Банско, който отнема два часа. Излязохме от Истанбул към полунощ и ни отне девет часа да стигнем до Банско. Пътят до там е наистина приятен, особено след като достигнете до планините – удоволствие е да се гледат покритите със сняг планини. Родена съм Измир, където почти никога не вали сняг, и затова той винаги ме развълнува. След пристигането си в Банско, първото нещо, което забелязах бе колко малък всъщност е градът. Покрайнините на ски-курорта са пълни с малки къщички, където местните живеят. След пристигането в туристическата част на града гледката се променя. Частта на града със ски-курорта е оживена и определено по-препълнена с хора. Хотелите по правило се намират близо до склоновете. В центъра има много места, където може да се наеме ски-оборудване. След като пристигнахме в хотела, реших да отида да карам сноуборд възможно най-скоро. Наемната такса за сноуборд, ботуши и шлем ми струваше 145 лв. за четири дни. Сега трябваше само да стигна до върха на пистата. На следващия ден реших да разгледам склоновете на Банско. Банско може да се похвали с 75 километра ски писти, като най-дългата дължина е 16 километра. Около 90% от пистите са оборудвани със снегорини за дълготрайна, висококачествена изкуствена снежна покривка. Пистите са подредени според сложността им, като най-трудна е Томба, кръстена на италианския скиор Алберто Томба. В Банско има около 14 писти. Шилигарник и Бъндерица са най-натоварени, тъй като предлагат по нещо и за начинаещите, и за напредналите скиори и сноубордисти. На първия си ден, реших да посетя най-лесния склон, който местните хора наричат \"бебешки \". Той е много кратък и е предназначен за начинаещи. Тук се натъквате на хора от 5 до 50 години. Цял ден, от 10 до 17 часа падах, научавайки, че падането от сноуборда е лесната част – трудната е всъщност да го караш. На втория ден реших да отида по-нагоре по склона, наречен Шилигарник, тъй като беше невъзможно да се използва \"бебешкия склон\" поради тълпата. Най-досадно за Банско е лифтът. За 58 лева на ден, трябва да го наемате всеки ден, за да получите достъп до различните писти в планината. През целия ден падах, ставах и отново падах, но карах сноуборд. Чувствах се наистина добре. След като се научиш да балансираш, сноубордингът е едно от най-забавните неща, които можете да правиш. Чувстваш се свободен и летящ като птица, докато студеният бриз удря лицето ти. Между моите падания и малкото време, в което действително карах сноуборд, отделихме време на разходка в кафенетата, пръснати в планината. Тъй като разходките на Банско са много дълги, е трудно да ги завършиш на един ход, така че има кафене на всеки 3 километра, където можеш да си поемеш дъх и да се затоплиш до камина. Също така, наистина се радвах да гледам как и другите хора падат. Това наистина помогна на моето самочувствие, докато отпивах горещия си шоколад. По време на моето четиридневно пътуване до Банско бях впечатлен от нещата, които този малък български град може да предложи. Ако не сте със ски, винаги можете да се разходите в планината и да се отпуснете в горещите извори на града. Някои хотели дори имат собствени минерални извори. Храната беше добра и евтина. Например, можете да опитате голяма закуска само за 6 лева. Ако искате да карате ски в чужбина, но Куршевел или в Сен Мориц са извън вашата лига, то Банско със сигурност е добър избор.", "date": "2018.02.10", "title": "Турски вестник: Банско - българска страна на чудесата на прага на Турция"}
{"url": "https://www.24chasa.bg/novini/article/6709345", "text": "Мъж загина при тежка катастрофа тази сутрин на пътя Русе-Бяла, край втория разклон за град Две могили. Това съобщиха от полицията в крайдунавския град. Сигнал за инцидента е подаден в 8,24 часа. Веднага на място са пристигнали екипи на полицията и на Спешна помощ. Пикап \"Опел Комбо\", шофиран от 57-годишен мъж, се включва от разклона за Две могили по главния път. В същото време е блъснат от пътуващия към Русе тежкотоварен камион с турска регистрация. При удара двете превозни средства излизат извън пътя. Шофьорът на пикапа загива на място, а водачът на камиона не е пострадал. Причините за инцидента се изясняват. Движението по пътя не е затруднено.", "date": "2018.02.10", "title": "Мъж загина при катастрофа на пътя Русе- Бяла"}
{"url": "https://www.24chasa.bg/novini/article/6709347", "text": "Летище \"Бен Гурион\" в Тел Авив днес временно спря работа, след   над Голанските възвишения от израелски хеликоптер. Това съобщи в. \"Джерузалем пост\", цитиран от ТАСС. Преди това говорителят на израелската армия подполковник Джонатан Конрикус съобщи в Туитър, че в отговор на навлизането на дрона израелски военни самолети са нанесли удари по ирански обекти в Сирия. Впоследствие сирийската противовъздушна отбрана е изстреляла няколко зенитни ракети по израелски изтребител Ф-16, след което Израел е нанесъл мощен удар по противовъздушни системи и ирански цели в Сирия, предаде БТА. Израелският премиер Бенямин Нетаняху и министърът на отбраната ще направят оценка на ситуацията на границата със Сирия, съобщи армията.", "date": "2018.02.10", "title": "Летището в Тел Авив спря работа след инцидента с ирански дрон от Сирия"}
{"url": "https://www.24chasa.bg/novini/article/6709351", "text": "В последния ден от своето посещение в САЩ председателят на ПГ на ГЕРБ и зам.-председател на партията Цветан Цветанов се срещна с американски конгресмени и депутати от Европа и Балканския регион. Припомняме, че вчера зам.-председателят на ГЕРБ взе участие в традиционната Молитвена закуска при президента на САЩ Доналд Тръмп, съобщиха от пресцентъра на ГЕРБ. Първата работна среща за деня бе с влиятелния конгресмен от Републиканската партия на САЩ Робърт Адерхолд от щата Алабама. През 2017 г. Адерхолд взе участие в Регионалната молитвена закуска, която се проведе в Пловдив. По време на днешната среща двамата обсъдиха бъдещи съвместни дейности в тази насока. Цветан Цветанов и конгресмен Адерхолд изразиха общо мнение, че духът на разбирателство и толерантност трябва да бъде водещ за Балканския регион. Именно като такъв положителен пример беше посочен сключеният с Македония в средата на 2017 г. Договор за приятелство и добросъседство. „Този договор трасира бъдещото успешно взаимодействие между гражданите на двете страни“, коментира председателят на ПГ на ГЕРБ. Той също така представи идеите за различни съвместни инфраструктурни проекти в региона, които ще допринесат още повече за развитието на културните, социалните и икономическите отношения между хората на Балканите. Беше отправена и покана към конгресмен Адерхолд да посети отново България в удобно за него време. По-късно през деня Цветанов разговаря със зам.-председателя на сръбския парламент Владимир Маринкович и депутата от германския Бундестаг Фолкмар Клайн. С Маринкович бяха обсъдени двустранните отношения в областта на парламентарното сътрудничество, както и бяха представени приоритетите на българското председателство на Съвета на ЕС. По време на срещата с депутата Фолкмар Клайн, двете страни споделиха задоволството си от факта, че основният приоритет на българското председателство – европейската перспектива пред Западните Балкани, се явява естествено продължение на Берлинския процес. Цветан Цветанов и Фолкмар Клайн бяха категорични, че с оглед на следващите председателстващи ЕС държави (Австрия и Румъния) фокусът върху Западните Балкани ще се задържи за по-дълъг период от време.", "date": "2018.02.10", "title": "Цветанов се срещна с американски конгресмени и европейски депутати във Вашингтон"}
{"url": "https://www.24chasa.bg/novini/article/6709365", "text": "Екип на   се свърза с българи, които твърдят, че са работили във фермата за цветя в Корнуол, където чуждестранни работници са експлоатирани като съвременни роби. Такава информация се появи в британски медии, но от българското Министерство на външните работи са категорични, че такива наши сънародници няма. Али и съпругата му Елена са на друго мнение. Те попадат на въпросното място и едва се измъкват от там преди няколко седмици. „Бях стотици пъти уверяван, че всичко е перфектно, че отиваш там, започваш да работиш, осигурена ти е квартира, храна и ще взимаш не по-малко от 500 паунда на седмица”, разказва Али. Реалността обаче се оказва друга. „Трябва да имаш 90 паунда, когато постъпваш. Самата агенция ти взима между 500 и 800 паунда и 2 седмици си назад със заплатата, а трябва да имаш 2 седмици за удръжка”, разказва Елена. Личните документи на постъпващите на работа се задържани още при пристигането им. А заплатата се оказва двойно по-ниска от обещаната. „Работихме по 12 часа. Беше ад”, спомня си Елена. Благодарение на роднини, семейството успява да събере пари, за да се прибере. Напускането на фермата приключва със скандал. „Бях заплашен, че ако много говоря, ще бъда вкаран в затвора”, обяснява Али. Фирмата-посредник, уредила работата зад граница, е \"Оmega Work end Travel\". Намира се в Нова Загора. Не успяхме да открием никого нито на адреса, нито по телефона. В момента българите във фермата са над 100, твърди Али. „Има много хора, които не издържат на тези условия и искат да се приберат, но не могат да го направят, защото нямат пари”, продължава разказа си Али. От посолството ни в Лондон поддържат връзка с британските власти за изясняване на случая. „Засега не са установени български граждани, нито сред т. нар. „работодатели”, нито сред работещите във фермата”, обясни Константин Димитров, посланик на България във Великобритания.", "date": "2018.02.10", "title": "Българи, работили като роби в британска ферма: Там беше ад, работехме по 12 часа (Видео)"}
{"url": "https://www.24chasa.bg/novini/article/6709372", "text": "Американският актьор Джон Гавин, известен с ролята си в психологическия трилър \"Психо\" (1960) на Алфред Хичкок, почина на 86-годишна възраст, предадоха световните информационни агенции. Гавин, който е страдал от левкемия, е починал в дома си в Бевърли хилс, заобиколен от близките си. Като причина за кончината му се посочват усложнения след прекарана пневмония, съобщава сайтът TMZ, предаде БТА. Джон Гавин е роден на 8 април 1931 г. в Лос Анджелис. Освен с ролята си в \"Психо\", актьорът е известен и с превъплъщението си в образа на Юлий Цезар в историческия филм \"Спартак\" (1960) на Стенли Кубрик. Гавин е бил президент на американската Гилдия на филмовите актьори от 1971 до 1973 г. и посланик на САЩ в Мексико от 1981 до 1986 г.", "date": "2018.02.10", "title": "Актьорът Джон Гавин почина на 86 години"}
{"url": "https://www.24chasa.bg/novini/article/6709387", "text": "Около 800 жени, присъединили се към групировката \"Ислямска държава\", са задържани заедно с децата им в кюрдски райони в Северна Сирия, предаде ДПА, като се позова на германския в. \"Велт\". Изданието цитира специалист по тероризма от правозащитната организация \"Хюман райтс уоч\", според когото сред 800-те жени има 15 германки. Той се е срещнал и е разговарял с жените през януари. Те и децата им са държани в няколко лагера, предаде БТА. \"Тези жени са в много тежка ситуация\", каза Надим Хури. \"Особено за малките деца условията никак не са добри\", заяви експертът. По думите му жените са от 40 различни страни, включително Канада, Франция, Великобритания, Турция и Австралия. Те искат да се върнат у дома, дори това да означава срещу тях да бъде предприето наказателно преследване, каза той. Хури призова европейските правителства да позволят на децата да се върнат. \"Децата не са извършили никакви престъпления, те са жертви на войната и често на радикализираните си родители\", заяви експертът от \"Хюман райтс уоч\".", "date": "2018.02.10", "title": "Задържаха 800 жени, бойци на \"Ислямска държава\", и децата им в Северна Сирия"}
{"url": "https://www.24chasa.bg/novini/article/6709401", "text": "24-годишен пловдивчанин с шизофрения е задържан, след като пребил майка си в дома им. Жената е издъхнала. Шефът на полицията старши комисар Атанас Илков потвърди информацията пред \"24 часа\". По думите му все още се чакат резултатите от експертизата за причините за смъртта на жертвата, но водещата версия е, че е вследствие от получените наранявания. Трупът е бил открит в четвъртък. Според   тогава шизофреникът се обадил на свой роднина, за да иска пари за погребение. Той веднага позвънил на дядото на младежа, който отишъл на място да провери какво става. След като никой не му отворил, възрастният човек подал сигнал на 112. Пристигналите на място униформени намерили психично болния до безжизненото тяло на майка му. По случая е образувано досъдебно производство", "date": "2018.02.10", "title": "Пловдивчанин в ареста, пребил майка си до смърт"}
{"url": "https://www.24chasa.bg/novini/article/6709409", "text": "Полицейски служител, каращ мотоциклет в кортежа на канадския министър-председател Джъстън Трюдо е още двама души са били ранени при катастрофа в американския щат Калифорния, предава Reuters. Превозното средство на Трюдо не е участвало в катастрофата. Инцидентът се е случил в град Сими Вали, разположен на около 65 км. северозападно от Лос Анджелис, където министър-председателят е изнесъл реч относно отношенията между Канада и САЩ, предаде \"Фокус\". Катастрофата се е случила след като шофьор на джип завива рязко пред кортежа. Шофьорът и синът му са ранени и откарани в болница. Американски полицейски служител от кортежа е в „средно тежко състояние“ и също е закаран в болница", "date": "2018.02.10", "title": "Полицай от кортежа на канадския премиер и двама цивилни са ранени при катастрофа"}
{"url": "https://www.24chasa.bg/novini/article/6709418", "text": "Израел предупреди днес, че Иран и Сирия си играят с огъня и че макар да не се стреми към ескалация на напрежението, има готовност за всякакви сценарии след навлизането на ирански дрон в израелското въздушно пространство от Сирия, предадоха Франс прес и Ройтерс. Готови сме да ги накараме да платят висока цена за такива действия, посочи военният говорител, генерал-лейтенант Джонатан Конрикус. Израел извърши днес въздушни удари срещу ирански и сирийски цели в Сирия,  , предаде БТА. Според говорителя дронът е бил с военна мисия и е бил изпратен и управляван от иранските военни сили. Израелското военно командване заяви, че само един от неговите самолети е бил ударен от сирийската противовъздушна отбрана, докато е извършвал мисия срещу ирански цели в Сирия.  След това Израел е нанесъл мощен удар по противовъздушни системи и ирански цели в Сирия. Това е най-значителната намеса на Израел в Сирия до този момент, отбелязва Ройтерс. Говорителят изтъкна, че Израел е готов за всякакви сценарии и ще продължи да действа в съответствие с оценката на ситуацията.", "date": "2018.02.10", "title": "Израел: Иран и Сирия си играят с огъня"}
{"url": "https://www.24chasa.bg/novini/article/6709424", "text": "Полицията изяснява причините, довели до пожар рано тази сутрин в стая на отделението по ортопедия и травматология към Университетската болница \"Канев\" в Русе, което се намира на шестия етаж. Това съобщиха от областната дирекция на МВР. Сигналът е подаден около 5,00 часа. Веднага били изпратени два екипа на противопожарната служба. На място обаче било установено, че огънят вече е изгасен. От лечебното заведение съобщиха, че пациент от съседна стая усетил дима и повикал за помощ. Дежурните по това време медицински сестри реагирали веднага и успели да потушат с пожарогасители огъня. В стаята бил настанен пациент. Предстояла му ортопедична операция, заради която бил неподвижен. 57-годишният мъж бил изведен от помещението, но получил втора и трета степен изгаряния на леви крайници и таз. Налага се раните му да бъдат обработени оперативно, като по тази причина е приведен в УМБАЛ \"Медика\" в Русе, където има отделение по изгаряния. От пресцентъра на УМБАЛ \"Канев\" обясниха още, че причините за инцидента тепърва ще се изясняват. Вероятно пожарът е предизвикан от неизгасена цигара на 57-годишния мъж, който не спазил забраната за тютюнопушене. След инцидента стаята е неизползваема. Всичко е обгоряло, стените и таванът са опушени. Тепърва ще се оценяват щетите. Предстои ремонт.", "date": "2018.02.10", "title": "Пожар възникна в отделение на Университетската болница в Русе"}
{"url": "https://www.24chasa.bg/novini/article/6709436", "text": "Осем души загинаха и осем бяха ранени днес при тежка катастрофа на път в окръг Кахраманмараш (Югоизточна Турция), съобщи турската телевизия НТВ. Пътнотранспортното произшествие е станало, след като микробус се е врязал в камион на пътя Кайсери-Кахраманмараш, предаде БТА. На мястото на инцидента са пристигнали полицейски екипи и много линейки. Ранените при катастрофата са закарани в болници в Кахраманмараш.", "date": "2018.02.10", "title": "8 загинали и 8 ранени при тежка катастрофа в Югоизточна Турция"}
{"url": "https://www.24chasa.bg/novini/article/6709441", "text": "Румънските власти съобщиха, че пилотите на самолет на авиокомпанията Райънеър са поискали да се върнат на летището в Букурещ заради информации, че опашката на самолета може да е закачила пистата при излитане, предаде Асошиейтед прес. Говорителката на международното летище Хенри Коанда заяви, че самолетът е трябвало да извърши полет до Дъблин късно снощи. На борда на самолета е имало 173-ма пътници. Самолетът Боинг 737-800 е кацнал безпроблемно на летището около час след излитането без никакви видими щети, предаде БТА. Самолетът е извършил полета до Дъблин рано тази сутрин.", "date": "2018.02.10", "title": "Самолет на Райънеър се върна на летище в Букурещ, заради информация за повреда"}
{"url": "https://www.24chasa.bg/novini/article/6706693", "text": "      Деветнадесет години след взривяването на мавзолея на Георги Димитров в центъра на София подземията му отново ще отворят врати. Но не за да приемат тълпи от ученици под строй от цялата страна, за да видят вожда. Мумията не се завръща, както се случва в един филм през 2001 г. Нов живот ще заживеят само покоите ѝ. Идеята на общината е подземията, в които над 40 г. са лежали тленните останки на Димитров, да се превърнат в място за съвременно изкуство, като се запази бункерната атмосфера. предвижда решението на Столичния общински съвет. “Идеята е най-горното ниво, където са се извършвали поддържащите дейности на експоната, да стане подземен музей или галерия. Става дума за доста голямо помещение, което е идеално за изложбена площ. Другите две нива ще се ползват за хранилище на фонда на Софийската градска художествена галерия”, обясни зам.-кметът по култура и образование на София доц. Тодор Чобанов. Как “гримьорната” на Димитров да се превърне в подземна галерия, ще реши конкурс, който главният архитект на София трябва да обяви тази година. Жури ще избере проекта за новата визия. Очаква се конкурсът да стартира след 2 месеца. След избора на проект ще е ясно и колко ще струва новата подземна галерия. “Надяваме се в конкурса да се включат много проектантски екипи и да получим интересни предложения както на конкурса за превръщането на бившата топлоцентрала на НДК в Център за съвременно изкуство”, обясни шефката на комисията по култура и образование към СОС Малина Едрева. Всъщност идеята на общината за подземна галерия в останките от мавзолея е от 2014 г. Оказва се обаче, че те липсват в кадастъра, за тях няма и документи в архивите. Така през 2016 г. общината актува имота и оттогава той е общинска собственост. Поискани са становища от МВР, НСО и Министерството на отбраната и няма пречки за реализацията на идеята. Наскоро помещенията. Вътре имало тонове боклуци, разрушени зони, части от инсталации, контейнери и оборудване, свързано с някогашните функции на подземията. Затова СОС гласува 100 000 лв., с които подземията ще бъдат разчистени, ще се направят укрепителни дейности, ще се разшири входът и ще се направи стълбище за бъдещата галерия. Укрепването е нужно и за да може отгоре да се постави Бронзовата къща. Артинсталацията, дело на скулптора Пламен Деянофф, ще остане на площада до края на годината. Друг конкурс пък трябва да сложи край на споровете какво да има на мястото на самия мавзолей. Идеите за площадката варират от това да се присъедини към Градската градина до това да стане Какво ще се случи с пространството, ще реши конкурсът за визията на центъра, който включва зоната около Градската градина. Той също трябва да бъде обявен от главния архитект тази година, след като преди няколко години беше отменен. Тогава избраният проект предвиждаше да се направи автомобилен тунел под бул. “Цар Освободител” и подземен паркинг за парламента. Бившият мавзолей се оказа една от най-здравите сгради в София, въпреки че е строен ударно, само за 6 дни през 1949 г. след смъртта на Георги Димитров. 6 дни бяха нужни и да бъде разрушен 50 години по-късно, въпреки очакванията, че с един взрив ще падне на земята. Георги Димитров умира на 2 юли 1949 г. в Москва. На следващия ден на съвместно заседание ръководството на БКП и правителството решават да се изгради мавзолей, в който да бъдат поставени тленните останки на комунистическия вожд. Наредено било сградата да е готова на 10 юли, т.е общо 7 дни за проектиране и строеж. Според разкази на един от комендантите на мавзолея още на 6 юли зидовете са стигали 2 м височина, а до вечерта е излят и бетонният пояс. На 9 юли мавзолеят вече е почти изцяло облицован с бял камък. вместо за планираните 170 часа. На обекта се е работело денонощно, на 4 смени. Знае се, че заради бързането е имало инциденти и жертви, но не е ясно точно колко хора са загинали. Така на 10 юли балсамираното тяло на Димитров е положено в мавзолея. За да изглежда добре пред стотиците посетители, два пъти седмично са овлажнявали ръцете и лицето на бившия шеф на Коминтерна, а Мавзолеят е бил допълнително укрепен и превърнат в противоатомно скривалище, като ремонтите са правени през 1957 и 1978 г. Тленните останки на Димитров напускат мавзолея на 18 юли 1990 г. Те са кремирани и на 23 юли същата година са погребани в Централните софийски гробища. Още през 1992 г. Столичният общински съвет взема решение мавзолеят да бъде разрушен. Заради липса на пари това обаче така и не се случва. Така 9 г. след като мумията напуска мавзолея, сградата стои празна, докато през лятото на 1999 г. държавата не се заема с разрушаването. Стотици софиянци се събират в центъра на столицата на 21 август 1999 г. Тълпата обаче остава разочарована - след два взрива мавзолеят само се килва. На следващия ден е вторият опит. Новият взрив разрушава външната стоманобетонна стена. Разрушаването на мавзолея продължава с машини до 25 август, когато четвърти взрив унищожава покрива. На другия ден механичното разчистване на останките продължава. На 27 август мавзолеят е разрушен. Заради проточилата се операция, която противно на очакванията не унищожава мавзолея след първия взрив, тогавашният регионален министър Евгений Бакърджиев се сдобива и с прякора Бъки Бомбата.  ", "date": "2018.02.10", "title": "19 г. след падането на мавзолея подземията му стават галерия"}
{"url": "https://www.24chasa.bg/novini/article/6709171", "text": " Делегацията на Северна Корея за Зимните олимпийски игри в Пьончан, водена от Ким Йо-сун, сестра на Ким Чен-ун, е провела среща с президента на Южна Корея Мун Дже-ин, съобщава ТАСС, като се позовава на данни от местни медии. Срещата е инициирана от Сеул, съобщава американският телевизионен канал CNN. Разговорите между държавният глава и Ким Йо-сун, сестра на севернокорейският лидер, са най-значимото дипломатическо събитие между двете корейски държави от края на Корейската война насам, като посещението на Ким Йо-сун освен това е първата визита на член на управляващата в Северна Корея фамилия в последния повече от половин век. Не е известно какво е обсъдено по време на срещата, предаде \"Фокус\". Очаква се, че след разговорите двете страни ще проведат обща вечеря. Преди това държавният глава на Южна Корея проведе среща с Ким Йо-сун по време на официалната церемония по откриването на Зимната Олимпиада.", "date": "2018.02.10", "title": "Делегацията на Северна Корея се срещна с президента на Южна Корея (Снимки)"}
{"url": "https://www.24chasa.bg/novini/article/6709177", "text": "Германия обяви, че ще установи нов център на НАТО за планиране и контрол в западната част на страната. Новият център ще се използва да пази сигурни морските пътища от вражески подводници, както и ще се фокусира върху бързото преместване на сили на Алианса из Европа в случай на конфликт. Той няма да бъде интегриран в настоящата командна структура на НАТО, предава New Europe. Министърът на отбраната на САЩ, заедно с колегите си от Европа ще обсъди следващата седмица в Брюксел плановете за двете командвания, подготвяйки лидерите на НАТО да вземат формалното решение относно новия център по време на тяхната среща на високо равнище през юли, предаде \"Фокус\". Смята се, че решението е реакция за засиленото напрежение между НАТО и Русия през последните години – според изтекъл в публичното пространство от миналия октомври бе посочено, че военните лидери са загрижени, че Алиансът не е достатъчно подготвен в случай на изненадваща руска атака. Изглежда, че няма други желаещи да приемат командния център в Германия, за който се очаква да бъде обявено официално по време на срещата на НАТО следващата седмица. Създаването му ще бъде първото разширяване през последните две години, след като НАТО рязко намали броя на персонала си в Европа през 2011 г.", "date": "2018.02.10", "title": "Установяват нов команден център на НАТО в Германия"}
{"url": "https://www.24chasa.bg/novini/article/6709180", "text": "Индексът Дау Джоунс се повиши с 330 пункта в търговията на Уолстрийт до 24 190 пункта, което е повишение с 1,4 процент, предаде Асошиейтед прес. По-рано през деня Дау Джоунс беше загубил до 500 пункта, предаде БТА.  Индексът Стандард енд Пуърс 500 се повиши с 38 пункта до 2619 пункта, или повишение с 1,5 процент. Индексът на високотехнологичните дружества Насдак се повиши с 97 пункта, или 1,44 процент, до 6874 пункта. Седмицата като цяло обаче бе отрицателна за Дау Джоунс и Стандард енд Пуърс 500, които загубиха над 5 процента от понеделник до петък. Това бе най-тежката им седмица от януари 2016 г. В понеделник и четвъртък Дау Джоунс регистрира спадове с по над 1000 пункта, отбелязва АП.", "date": "2018.02.10", "title": "Индексът \"Дау Джоунс\" се повиши с 330 пункта"}
{"url": "https://www.24chasa.bg/novini/article/6709184", "text": "Във Франция дръзки крадци отвлякоха дъщерята на шофьор на ван, превозващ големи суми пари, и поискаха като откуп съдържанието на микробуса. Издирването на крадците продължава, а плячката им може да достигне 26 милиона евро, предаде . В четвъртък вечер във френския град Лион двама мъже се представят за водопроводчици и отвличат млада жена от апартамента ѝ. Свързват се с баща ѝ, който работи за швейцарска компания, превозваща пари между фирми и банки, и искат откуп. Бащата идва с микробуса на посоченото място – паркинг на границата със Швейцария. „В 19:45 ч. ванът, който е бил по доставки, се отклонява от магистралата и стига до паркинга. Трима въоръжени мъже изпразват съдържанието на вана и бягат със спортна кола”, разказва говорителят на полицията Жан-Кристоф Сутрел. Отвлечената дъщеря е намерена край пътя. Извършителите са изключително организирани и подготвени и са планирали прецизно атаката, каза още говорителят на полицята. В микробуса е имало между 17 и 26 милиона евро. Разследването се води от френската полиция. До момента арестувани няма.", "date": "2018.02.10", "title": "Крадци задигнаха милиони като откуп след отвличане във Франция"}
{"url": "https://www.24chasa.bg/novini/article/6709191", "text": "По повод на 139-годишнината от Учредителното събрание парламентът ще отвори днес врати за посетители, съобщи пресцентърът на Народното събрание. Гостите на парламента ще могат да видят оригиналите на Търновската конституция и на \"Сребърната конституция\" - издадена поради приети промени в основния закон на 9 юли 1911 г. и наричана така за това, че нейната корица е от ковано сребро с позлата. В Клуба на народния представител посетителите ще имат възможността да разгледат и документалната изложба \"Основите на българския парламентаризъм\". Експозицията е организирана в сътрудничество с Държавната агенция \"Архиви\". Председателят на Народното събрание ще посрещне първите гости в 10.00 часа. Денят на отворени врати ще започне в 10.00 часа и ще продължи до 16.00 часа. Посетителите ще могат да разгледат пленарната зала на Народното събрание, както и постоянната експозиция, свързана с историята на законодателната институция.", "date": "2018.02.10", "title": "Парламентът отваря врати за посетители днес"}
{"url": "https://www.24chasa.bg/novini/article/6709196", "text": "Европейският комисар по политиката на съседство и политиката за разширяване на ЕС Йоханес Хан заяви по време на посещението си в Подгорица, че Черна гора може да стане член на Европейския съюз и преди 2025 г. и допълни, че този процес зависи от обективни заслуги и резултати, предава македонската медия „Нет Прес“. Еврокомисарят Йоханес Хан в петък следобед пристигна в черногорската столица Подгорица, за да представи Стратегията на Европейската комисия за Западните Балкани и след разговорите с премиера Душко Маркович се обърна към членовете на парламентарната комисия за европейска интеграция и международните отношения, предаде \"Фокус\". Хан същевременно заяви, че въпросната стратегия потвърждава, че ангажиментът на ЕС за присъединяването на Черна гора е твърд и без колебания, както и че определя пътя, по който страната би могла да се подготвят, за да стане член до 2025 г. \"Държавата има възможност да използва тази перспектива. Дали ще осъществи това, зависи от конкретните заслуги и резултати\", отбеляза Хан добави, че „няма свободно преминаване, ако не се спазват критериите\". \"Присъединяването на ЕС е избор на поколенията, но най-важното е да се решат съществуващите недостатъци, които се отнасят на върховенството на закона, свободата на словото и борбата срещу корупцията и организираната престъпност. Няма ограничения за скоростта на пътя към членство. Процесът на присъединяване към ЕС е също толкова важен, колкото и крайната цел, т.е. членството\", отбеляза Хан. Същевременно европейският комисар изрази мнение, че когато става въпрос за върховенството на закона, очаква по-нататъшни усилия на Черна гора в тази сфера, което е предпоставка за влизане в ЕС, но и ключова предпоставка за привличането на инвеститори и постигането на целите и подобряването на живота на гражданите ѝ.", "date": "2018.02.10", "title": "Йоханес Хан: Скоростта на влизането в ЕС зависи от резултатите на страните"}
{"url": "https://www.24chasa.bg/novini/article/6709200", "text": "Силните снеговалежи станаха причина за отмяната на над 1500 полета в Средния запад на САЩ, съобщи Си Ен Ен, цитирана от ТАСС. Мнозинството от анулираните полети са в три международни летища на Чикаго в щата Илинойс и Детройт в щата Мичиган. Ръководствата им са изкарали над 280 снегорина за почистване на пистите. Авиокомпаниите пререгистрираха билетите от отменените полети за други дати без доплащане, предаде БТА. Националната метеорологична служба на САЩ публикува предупреждение за студове и снеговалежи, касаещи около 23 милиона души в Средния Запад. \"През уикенда ще вали повече сняг, отколкото за същото време в предишните две зими\", каза кметът на Чикаго Рам Еманюъл. По прогнози на синоптиците в Чикаго може да се натрупа над 20 см снежна покривка, а в Детройт - от 15 до 23 см. Си Ен Ен отбеляза, че от 1884 г. в Чикаго снежната покривка е била над 30 см само девет пъти.", "date": "2018.02.10", "title": "Отмениха над 1500 полета в Средния Запад на САЩ заради силните снеговалежи"}
{"url": "https://www.24chasa.bg/novini/article/6709202", "text": "Израелски хеликоптер е свалил ирански дрон, който е навлязъл в израелското въздушно пространство от Сирия, заяви израелската армия, цитирана от ТАСС. \"Боен хеликоптер успешно прехвана ирански безпилотен летателен апарат, проникнал в Израел от Сирия\", съобщи израелската армия, предаде БТА. В отговор израелската армия е нанесла удар по ирански контролен пункт в Сирия, откъдето е излетял дронът. При стрелба на сирийската противовъздушна отбрана израелски изтребител Ф-16 се е разбил в северната част на Израел от сирийски противовъздушен огън, но пилотът му е спасен.", "date": "2018.02.10", "title": "Израел свали проникнал от Сирия ирански дрон"}
{"url": "https://www.24chasa.bg/novini/article/6707573", "text": "През последните няколко години България се завръща триумфално на световната винена карта след повече от четвърт век отсъствие. Не само показваме на света, че ни има като многовековен производител на вино, но и че нашите вина достойно се нареждат до световните винени образци. В момента пишем своята нова винарска история и основни действащи герои в нея са новите модерни изби. \"Ейнджълс Естейт\" е една от тях - винарско имение с 14 000 кв.м разгъната площ, намиращо се в с Бяла, Новозагорско. През 2010 г. проектът е напълно реализиран и мечтата на братята Иван и Лука Ангелови да построят винарска изба, в която да произвеждат перфектното вино, се сбъдва. Освен винарната са изградени и 1500 дка лозя, разположени на малки парцели по склоновете на Средна гора с богата сортова структура, която дава възможност за получаване на разнообразни и интересни продукти. Застъпени са Мерло, Сира, Каберне фран, Пети вердо, Каберне Совиньон, Гренаш, Мурведър, Барбера, Малбек, Пино ноар, Шардоне, Совиньон блан, Гевюрцтраминер, Вионие и Пино гри. За да осъществят идеята си докрай, собствениците привличат и талантлив екип от агрономи, енолози и експерти, които наистина създават и успешно реализират перфектните вина. Капацитетът на избата е 600 000 бутилки вино, като е проектирано той да се покрие от суровината на собствените лозя. Сградата е на четири нива, а елегантната дегустационна зала е отделена с огромни стъклени витрини от помещенията за ферментация, където са разположени 1000 дъбови барици. Вината на \"Ейнджълс Естейт\" са едни от тези, които напълно промениха характера и облика на родното вино - елегантни, нежни и в същото време мощни и силно изразяващи сортовете и тероара. Плътни, уханни и дълги. Запомнящи се. Със стилна и привлекателна визия. Носят неповторимия почерк на своите създатели, защото са направени професионално, с чисти помисли и много любов. От първата реколта до сега вината на\"Ейнджълс Естейт\" печелят неизменно 100% отличия на всички международни конкурси, в които участват. Според Цветомила Георгиева, която от 2011 г. е търговски директор, а от 2014 г. - изпълнителен директор на фирмата, тайната на успеха се крие в безупречния екип, който тя ръководи. Безкомпромисни по отношение на качеството, с неизменно постоянство и коректност, експертите на \"Ейнджълс Естейт\" са винаги предпочитани партньори, а вината получават заслужено високата оценка и на специалистите, и на любители на виното. Първите две премиум вина на избата са   и   по името на намиращия се в близост до избата язовир Жребчево. По-късно са разработени  ,   и  . Новите имена в колекцията на \"Ейнджълс Естейт\" са   по името на една от най-великолепните звезди в нашата галактика,   и  .", "date": "2018.02.10", "title": "\"Ейнджълс Естейт\" - новото лице на българското вино"}
{"url": "https://www.24chasa.bg/novini/article/6709207", "text": "Сирийската армия обяви, че е прогонила джихадистите от групировката \"Ислямска държава\" от централната провинция Хама и северната провинция Алепо, предаде Франс прес. \"Частите на сирийската армия и съюзените с нея сили завършиха успешно бойните си операции и освободиха голям брой селища в Хама, Алепо и Идлиб. Това сложи край на присъствието на терористичната групировка ИД в провинциите Хама и Алепо\", заяви сирийската армия, предаде БТА. ИД се беше възползвала от сраженията на армията с бунтовници и джихадистите от групировката Хаят Тахрир аш Шам, за да се завърне преди няколко седмици в пограничния район между провинциите Хама, Алепо и Идлиб. На 25 декември сирийският режим, подкрепен от руската бойна авиация, започна широкомащабно настъпление, за да си върне югоизточната част на Идлиб. Сирийският център за наблюдение правата на човека заяви, че армията е успяла да си върне контрола над повече от 80 села за една седмица. ИД все още присъства в малък район в южната част на провинция Идлиб, където се бие с бунтовнически групи. Режимът води операция срещу последните бойци на ИД и в граничещата с Ирак провинция Дейр аз Зур", "date": "2018.02.10", "title": "Сирийската армия прогони \"Ислямска държава\" от две провинции"}
{"url": "https://www.24chasa.bg/novini/article/6709213", "text": "Севернокорейският лидер Ким Чен-ун покани южнокорейския президент Мун Дже-ин в Северна Корея,съобщиха световните агенции. Членове на делегацията на КНДР за Зимните олимпийски игри в Пьончан са предали на президента на Южна Корея писмо от Ким Чен-ун, уточнява ТАСС, позовавайки се на агенция Йонхап. Според информацията Ким Чен-ун иска да се срещне с южнокорейския държавен глава възможно най-скоро, предаде БТА. Според Франс прес, която се позовава на южнокорейското президентство, поканата е предадена от сестрата на севернокорейския лидер, Ким Йо-чен, която е в Южна Корея за Зимните олимпийски игри. Президентът на Южна Корея призова КНДР да започне диалог със САЩ, съобщи Йонхап, цитирана от ТАСС.", "date": "2018.02.10", "title": "Ким Чен-ун покани южнокорейския президент Мун Дже-ин в Северна Корея"}
{"url": "https://www.24chasa.bg/novini/article/6709199", "text": "Родители излизат на протест в Бургас в събота, съобщи   Недоволството е срещу вербалната и физическа агресия срещу деца в детските градини и ясли. Преди седмица се появи пореден запис от скрита камера, запечатал кадри с такова насилие в детска градина \"Брезичка\" в морския град. Така за пореден път беше поставен въпросът за поставянето на камери, които да следят действията на учителите и техните помощници. Майките и бащите настояват още за намаляване на броя на децата в групите и за ранно пенсиониране на преподавателите, които работят с малки деца. Протести се очакват и във Варна, Пазарджик и Плевен в неделя.", "date": "2018.02.10", "title": "Родители излизат на протест срещу насилието в детските градини в Бургас"}
{"url": "https://www.24chasa.bg/novini/article/6709223", "text": "Сирийската противовъздушна отбрана е свалила изтребител на Израел в събота сутринта, а държавата на , навлязъл в нейното въздушно пространство от Сирия, предава Reuters. „Израелските сили за отбрана атакуваха ирански контролни системи в Сирия, изпратили безпилотен летателен апарат в израелското въздушно пространство. Сирийската противовъздушна отбрана извърши обстрел и един изтребител Ф-16 катастрофира в Израел. Пилотите са в безопасност“, съобщи военният прессекретар старши лейтенант Йонатан Конрикус. Израелските медии уточняват, че самолетът се е разбил в Северен Израел, предаде \"Фокус\".", "date": "2018.02.10", "title": "Сирийската противовъздушна отбрана свали изтребител на Израел"}
{"url": "https://www.24chasa.bg/novini/article/6709232", "text": "Българка с второ място на международен конкурс за дизайнери на академия Риачи в Италия. Ивана Янкова създава проекта \"Мома\" в категорията \"Интериорен дизайн\". Темата, по-която работи младата дизайнерка, е национален костюм, който трябва да се преправи в категорията \"Интериорен дизайн\". Конкурсът се провежда ежегодно, а наградата е едногодишно обучение в академията, разказа  . \"Мъжът е главата на семейството, но жената е шията, която дава посоката, в която да се обърне главата\". Около тази поговорка и около образа на българската мома е ориентиран проектът на младата дизайнерка. \"Българското семейство е патриархално, но майката е един символ, който е събирателен за семейството. Тя прави силата, символ е на самото семейство. Именно оттам тръгва идеята за момата и за новото начало, което идва в последствие и символът за майката\", разказва Янкова. И така, освен образа на момата в българския фолклор, в проекта си Ивана използва и традиционната българска шевица, пафтите, познати още като чапрази, менчето, красивите чипровски килими. \"Шевицата, като елемент, който присъства в декоративните възлгавнички, във фрезованите врати, интериорни, в самите мебели, които проектирах. Също присъства в принтове и във фрезованите елементи. Всъщност шевицата е част от визуалната комуникация от фолклора ни\", споделя младата дизайнерка.  Съчетанието на битови и модерни елементи, картини на красиви български девойки и народното творчество, което вдъхновява Ивана, създават проекта \"Мома\". Проект, който съхранява българските традиции и образът на майката, като пазител на българския дух и любовта в семейството. Момата, която присъства като образ и акцент в проекта е символ именно на това разбиране, на женското начало, на новото поколение.", "date": "2018.02.10", "title": "Българка на второ място на международен конкурс за дизайнери"}
{"url": "https://www.24chasa.bg/novini/article/6709237", "text": "Президентът на Южна Корея Мун Дже-ин обеща да посети Пхенян след необходимите приготовления, в отговор на  , съобщи агенция Киодо. Поканата бе предадена днес на среща в Сеул на южнокорейския държавен глава с делегацията от КНДР за Зимните олимпийски игри, предаде БТА. Говорител на администрацията на южнокорейския президент, цитиран от световните агенции, посочи, че поканата е предадена устно от сестрата на севернокорейския лидер, Ким Йо-чен, на срещата в Синия дом (южнокорейското президентство). Тя е предала на Мун и писмо от брат си, в което Ким Чен-ун изразява готовност да се срещне с президента на Южна Корея възможно най-бързо. Говорителят на президентството, цитиран от АП заяви, че Мун е отговорил, че Северна и Южна Корея трябва да продължат да работят за създаване на условия за провеждане на такава среща на върха. Евентуално посещение на Мун в Северна Корея би било първата среща между лидерите на двете Кореи от 2007 година, отбелязва Ройтерс. На срещата с делегацията от КНДР Мун е призовал Пхенян да започне диалог с Вашингтон, посочи пред журналисти говорителят на Синия дом, цитиран от ТАСС. \"Скорошно начало на диалог между САЩ и Севера е необходимо също така за развитие на междукорейските контакти\", е казал южнокорейският лидер пред делегацията от КНДР. На срещата е постигнато и споразумение да се насърчава диалогът между Севера и Юга с цел укрепване на отношенията.", "date": "2018.02.10", "title": "Южнокорейският президент ще посети Пхенян след необходимите приготовления"}
{"url": "https://www.24chasa.bg/novini/article/6709257", "text": "Предаването на писмото, което ще даде официален старт на процедурата по чл. 50 от Договора на ЕС – излизането на Великобритания от Съюза ще струва 985.5 лири, предаде EUObserver. Правителството на Великобритания обясни, че „писмото за стартирането на чл. 50 ще бъде занесено в Брюксел от двама държавни служители, пътуващи с влак „Юростар“ на 29 март 2017 г.“, предаде \"Фокус\". Техните билети бизнес-класа ще струват по 491,5 лири, както и допълнителни разходи в размер на две лири и петдесет пенса“, уточнява правителството след като е получило молба по линия „Свобода на информацията“.", "date": "2018.02.10", "title": "Стартирането на Брекзит ще струва на великобританците близо 1000 лири"}
{"url": "https://www.24chasa.bg/novini/article/6705699", "text": "За по-малко от година едно българско вино, вдъхновено от траките, успя да спечели три златни медала от най-престижните конкурси в света, като надделя над много по-скъпи конкуренти. Това е Kabile от сортовете Мавруд и Каберне Совиньон на най-старата изба в Южна България – „Вила Ямбол“. Вината от тази серия се появиха на пазара през миналата година. Те са кръстени на античния тракийски град Кабиле, който се намира близо до Ямбол. На етикета им е изобразена богинята Кибела. Легендата разказва, че в античността именно с печати с нейния лик са отбелязвали делвите с вино по тези места. Именно наследството и традициите във винопроизводството по долината на река Тунджа и около Ямбол вдъхновиха „Вила Ямбол“ за създаването на Kabile. Елегантната работа с български мощен сорт като Мавруда и френското Каберне Совиньон изстреля тяхното Kabile под светлината на прожекторите на най-престижните конкурси. Купажът грабна златни медали от Mondial de Bruxelles, известен като \"Световното по вино“, oт Vinalies International и от London experts in wine – Best of Bulgaria 2017, който се провежда под патронажа на Негово превъзходителство княз Кирил Преславски. „Вила Ямбол“ ежегодно участва в най-големите и престижни световни конкурси и мери сили с проби от целия свят. Гордост за производителя е, че надделява над вина в много по-висок ценови клас. Професионалните дегустатори оценяват високо запазването на водещите сортови характеристики и постигнатия баланс и хармония в Kabile Мавруд и Каберне Совиньон. Серията се попълва още от две бели вина – Шардоне и купаж от Шардоне и Совиньон Блан, розе от Сира и червено от Мерло и Каберне Совиньон и от чиста Сира. „Вложихме цялото си уважени към традициите и отдадохме почит на хилядолетното наследство на винопроизводството именно в нашия регион“, казва изпълнителният директор на „Вила Ямбол“ Красимир Аврамов. Виното от серията се произвежда по метода на микровинефикация от подбрано грозде с контролиран добив. Гроздето е брано на ръка, минава на лента и чак тогава влиза за ферментация. „Чест е за нас, че именно работата ни с местен сорт е оценена толкова високо от професионалната винена общност“, коментират от „Вила Ямбол“. Компанията обработва 10 000 декара лозови масиви. Част от сортовете грозде, които поддържа в региона на Ямбол, са Каберне Совиньон, Каберне Фран, Мерло, Сира от червените, както и Совиньон Блан, Шардоне, Вионие и Мускат Отонел от белите. Голяма част от вината на избата се продават в чужбина. Допреди 10 години „Вила Ямбол” реализираше големи обеми вино в малко страни, а днес залага на износ в повече държани, но в по-малки количества с най-доброто качество, което български производител може да гарантира.", "date": "2018.02.10", "title": "Българско вино, вдъхновено от траките, \nдонесе 3 златни медала на световни конкурси"}
{"url": "https://www.24chasa.bg/novini/article/6709265", "text": "Министърът на регионалното развитие и благоустройството Николай Нанков и зам.-министър Деница Николова ще бъдат домакини на Седмия годишен форум на Дунавската стратегия, който ще се проведе на 18 и 19 октомври в София. Техни гости ще са трима еврокомисари – по регионална политика Корина Крецу, по образование, култура, младеж и спорт Тибор Наврачич и по цифрова икономика и цифрово общество Мария Габриел, както и над 600 участници - министри, представители на различни институции, бизнеса и неправителствения сектор, съобщиха от пресцентъра на Министерство на регионалното развитие и благоустройството. Водещата тема на форума ще е регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства. Очаква се широко да се дискутират възможностите за привличане на публични и частни инвестиции в туризма, както и използването на финансови инструменти. Дунавският регион е една от най-перспективните туристически дестинации в Европа. На територията му има уникални природни дадености, които могат да привличат туристи от цял свят – това са Трансгранични влажни зони, сред които езерата Калараш – Сребърна, Сухая – Комплекс беленски острови, Бистрец – Остров Ибиша и други. В малка България например има 9 обекта, включени в списъка на ЮНЕСКО за опазване на световното културно наследство: 2 природни и 7 архитектурни. Богати на исторически, културни и природни забележителности са и останалите дунавски държави, затова ще бъде обсъдено създаването на общи туристически продукти, културни коридори и маршрути. Целта е да бъдат привлечени повече туристи от далечни дестинации като Япония, Китай и Австралия, за които посещението на една единствена държава от региона не е оправдано поради големите разстояния.", "date": "2018.02.10", "title": "София посреща трима еврокомисари на Годишния форум на Дунавската стратегия"}
{"url": "https://www.24chasa.bg/novini/article/6709446", "text": "Учени от университета на Айова са открили ново семейство от гигантските вируси Marseilleviridae, което съдържа гените, притежавани от еукариотни организми, съобщи Лента. Учените предполагат, че инфекциозните агенти са допринесли за появата на хистони - белтъци, които участват в опаковането на ДНК и регулират активността на гените, в клетките. Това защитило жизненоважна генетична информация и в резултат се появили многоклетъчни, сред които и човекът, предаде БТА. Прокариотите не притежават определени хистони, обозначени като Н2А, Н2В, Н3 и Н4. Тези съединения се срещат в клетките на еукариотни организми и участват в образуването на нуклеозоми - частици, около които се увива ДНК. У вирусите хистоните обаче образували белтъци, съставени от две по-прости молекули. Учените предполагат, че Marseilleviridae може да са източник на гени, които кодират хистони за много други организми. Според учените най-вероятен е следният сценарий - вируси заразили протоеукариотни организми, разменили с тях генетичен материал и от него се получили хистонни гени. Впоследствие Marseilleviridae заразили други клетки, като разпространили в тях заимстваната по-рано ДНК.", "date": "2018.02.10", "title": "Вируси се оказаха създатели на човечеството"}
{"url": "https://www.24chasa.bg/novini/article/6709491", "text": "Военният съюз, подкрепящ сирийския президент Башар Асад, заяви днес, че отсега нататък Израел ще получава \"решителен и сериозен\" отговор на \"тероризма\" си, предаде Ройтерс. В изявление на съюза се посочва, че израелското твърдение за дрон, навлязъл в израелското въздушно пространство, е \"лъжа\" и се казва, че Израел е атакувал база на дронове в централната част на Сирия, предаде БТА. Дроновете, излетели тази сутрин от базата Т4, са извършвали рутинни операции срещу групировката \"Ислямска държава\" в сирийската пустиня, гласи изявлението. \"Когато базата беше атакувана, нашите дронове все още летяха над град Сохна към пустинята\", заяви сирийската страна. Сохна е градче североизточно от Палмира в Централна Сирия.", "date": "2018.02.10", "title": "Проправителствен съюз в Сирия: Ще дадем сериозен отговор на израелските атаки"}
{"url": "https://www.24chasa.bg/novini/article/6709515", "text": "Изследователи от САЩ и Индия са установили, че замърсеният въздух подтиква хората да извършват престъпления и измами, съобщи Нюзру. Причината може да е в тревожността, нивата на която се повишават от мръсния въздух, предаде БТА. Специалистите са анализирали данните, събрани от 9360 американски града за 9 години. В населените места със силно замърсен въздух нивата на престъпността са се оказали по-високи. Освен това, експертите са провели и редица опити. При един от тях е оценена склонността на участниците да използват неетични стратегии за преговори. Доброволците е трябвало да опишат в писмена форма живота в районите с мръсен или чист въздух. Учените са открили, че онези, които пишат за замърсените места, са били по-склонни да се държат неетично и са били по-неспокойни, отколкото онези от чистите райони. При друг експеримент на 256 души е показана снимка със замърсяване или без. Доброволците е трябвало да си представят, че живеят на това място и да размишляват за чувствата, които пробужда фотографията у тях. След това те са решавали задача на компютъра, като за всеки правилен отговор са получавали по 50 цента. В даден момент на участниците е съобщено, че могат да видят правилния отговор, ако поставят курсора на мишката на определено място, но са били помолени да не го правят. Специалистите са проследили колко често надникват доброволците. Оказва се, че участниците, живеещи в райони с мръсен въздух, го правят по-често.", "date": "2018.02.10", "title": "Замърсеният въздух подтиква към престъпления и измами"}
{"url": "https://www.24chasa.bg/novini/article/6709536", "text": "Израелският посланик в Русия Хари Корен заяви днес, че подразделенията на подкрепяната от Иран ливанска шиитска организация Хизбула и шиитските мюсюлмански бунтовници би трябвало да бъдат незабавно изтеглени от южната зона за деескалация в Сирия, предаде Ройтерс, като се позова на агенция Интерфакс. \"Предпочитаме да говорим за прилагането на различните споразумения за зоните за деескалация, в нашия случай на юг, по границата с Израел\", каза Корен, предаде БТА. \"В частност би трябвало да бъде прекратено всякакво присъствие на ирански подразделения, Хизбула и шиитски бунтовници\", заяви той.", "date": "2018.02.10", "title": "Израел призова да се изтеглят иранските сили и шиитските бунтовници от Южна Сирия"}
{"url": "https://www.24chasa.bg/novini/article/6709539", "text": "Българската социалистическа партия е единствената лява партия в Европа, която се противопостави на подписването на Истанбулската конвенция, защитаваща жените от домашно насилие. При това отпорът в София идва изненадващо за останалите партии, тъй като преди това партията гласува конвенцията в Брюксел още през май миналата година. Подробен коментар за това публикува шефката на бюрото на фондацията на германските социалдемократи „Фридрих Еберт” в София Хелене Кортлендер. В списанието на лявата фондация IPG тя описва възникнал конфликт между лидера на ПЕС Сергей Станишев и председателката на БСП Корнелия Нинова, като отбелязва, че доскоро БСП не е имала възражения срешу конвенцията, но след атаки от страна на Обединените патриоти и остра позиция на църквата, БСП е сменила изненадващо позицията си. „Предмет на Конвенцията е насилието над жените и срещу домашното насилие - проблем, с който България също би трябвало да се занимае наложително. БСП досега винаги е била защитник на правата на жените в България. Трудно може да се прецени дали Нинова следва кампанията на патриотите или само нейните консервативни избиратели в селските райони. Очевидно председателката на БСП е действала самостоятелно и без да съгласува със своята партия, във всички случаи не и с нейните представители в Брюксел. Не само депутатите от БСП в Европейския парламент гласуваха за Конвенцията през май миналата година. На заседанието на Изпълнителното бюро на БСП на 13 януари в София пристигна бившият министър-председател от БСП и председател на ПЕС Сергей Станишев, за да агитира за Конвенцията. Отношенията между Станишев и Нинова са обтегнати, на заседанието на Бюрото се стигна да сблъсък, в който надделя Нинова. БСП не желае да подкрепи ратификацията на Истанбулска конвенция в Българския парламент”, пише Кортлендер в анализ, озаглавен „Сексът, църквата и Европредседателството”. Според нея с кампанията си патриотите са успели да надвият над премиера Борисов, което ще го засегне много, тъй като за разлика от другите си колеги в Източна Европа „той е убеден проевропеец”. „Въпреки че българите гледат към Европа и очакват от Европейския съюз икономически растеж, край на корупцията и по-висок жизнен стандарт, особено по-възрастното поколение в културно отношение е по-близо до Русия на Путин”, отбелязва статията. Според авторката Корнелия Нинова най-вероятно ще успе да вбие клин в управляващата коалиция, а борбата с домашното насилие е станало жертва на партийни сметки. „ Може би тази дискусия идва в неподходящ момент и със сигурност с неподходящ знак, защото тонът ѝ се определя от десните радикали. България обаче трябва да се пребори със себе си, ако желае да бъде в Европа”, пише Кортлендер.", "date": "2018.02.10", "title": "Левите в Германия смутени от позиция на БСП"}
{"url": "https://www.24chasa.bg/novini/article/6709551", "text": "Израелският министър-председател Бенямин Нетаняху е инструктирал министрите от своето правителство да не правят публични изявления за днешните събития в областта на сигурността по границата със Сирия, предаде ТАСС, като се позова на в. \"Аарец\". Според израелското издание Нетаняху от самото начало на събитията по северната граница осъществява консултации по сигурността и одобрява необходимите действия в реално време, предаде БТА. Говорителят на израелската армия Джонатан Конрикус каза, че премиерът и министърът на отбраната Авигдор Либерман скоро ще направят оценка на ситуацията във връзка със събитията по границата със Сирия. Армията заяви, че израелски хеликоптер е свалил над Голанските възвишения ирански безпилотен самолет, навлязъл от Сирия. В отговор израелски бойни самолети са нанесли удари по ирански обекти в Сирия и са унищожили ирански пункт за управление на дронове. След това израелски изтребители са били обстрелвани от сирийската противовъздушна отбрана. Пилотите на един от самолетите са катапултирали, единият е бил тежко ранен, а другият е пострадал леко. В отговор Израел е нанесъл удари по системи на противовъздушната отбрана и ирански цели в Сирия.", "date": "2018.02.10", "title": "Нетаняху инструктира министрите да не коментират днешните събития със Сирия"}
{"url": "https://www.24chasa.bg/novini/article/6709554", "text": "Управляващата директорка на Международния валутен фонд (МВФ) Кристин Лагард призова днес арабските страни да ограничат държавните разходи, за да се даде възможност за устойчив растеж и създаване на работни места, предаде Франс прес. Лагард каза това в Дубай на редовна годишна среща на върха, посветена на управлението. Тя приветства обещаващите реформи, въведени от някои арабски страни, но припомни, че остава да се направи още много, за да се преодолеят икономическите и социални проблеми, предаде БТА. През последните години почти всичките 21 арабски страни отчетоха бюджетен дефицит и икономиките им нараснаха само с 1,9 на сто през 2017 година, което е половината от световния растеж, по данни на Арабския валутен фонд (АВФ), съорганизатор на форума, заедно с МВФ. Държавните разходи остават високи най-вече в страните от Съвета за сътрудничество в Залива (ССЗ), където надвишават 55 на сто от брутния вътрешен продукт (БВП), подчерта Лагард. По думите й реформата трябва да се съсредоточи върху съкращаване на твърде високите разходи, свързани със субсидиите и заплатите, а също и да се засили ефективността в здравеопазването, образованието и държавните инвестиции. Лагард посочи, че енергийните субсидии са извънредно големи - средно 4,5 процента от БВП при износителите на петрол и 3 процента от БВП при вносителите - въпреки че шестте страни от ССЗ и други арабски страни са намалили енергийните си субсидии през последните години.", "date": "2018.02.10", "title": "МВФ призова арабските страни да ограничат държавните си разходи"}
{"url": "https://www.24chasa.bg/novini/article/6709559", "text": "Две коли се сблъскаха на пътя II-19 Симитли – Гоце Делчев в участъка между Добринище и Места. При катастрофата няма пострадали. Това съобщи за  „Фокус\" дежурният служител в Областно пътно управление – Благоевград. Инцидентът е станал около 13.00 часа между два леки автомобила. При пътнотранспортното произшествие са нанесени материални щети по превозните средства. Районът на катастрофата вече е разчистен и движението се извършва нормално.", "date": "2018.02.10", "title": "Две коли катастрофираха на пътя Симитли – Гоце Делчев"}
