{"url": "https://www.24chasa.bg/novini/article/8009710", "text": "Празникът на светлината и любовта е. Християните го празнуват от стотици години, но той много се е променил. В началото Коледа съвсем не е била толкова свят ден, Христос не се е родил в обор и тримата мъдреци вероятно не са съществували. Около Рождество Христово битуват много легенди, които днес сме приели за част от красивата коледна приказка. Каква обаче е истината? Колкото и да е неприятно за традиционалистите и консервативните християни, трябва да кажем, че в началото Коледа не е била това, което е днес. Християните не са отправяли радостен взор към небето, не са шепнели молитви в черквата и не са спазвали пости до Рождеството Му. Чак до XVIII век празненствата на Коледа са били всичко друго, но не и смирени. В големите градове хората празнували по улиците. В църквите пък се леело такова количество вино и бира, че духовниците решили да изместят самото празненство от нощта на раждането до първия ден на малкия Исус – 25 декември. Първоначално литургиите се правели само през нощта, а мръзнещите хора се греели в църквата, пийвайки винце и бира. Тъй като честването започвало късно, те идвали порядъчно наквасени от кръчмата и често смиреният празник се превръщал в див купон. Как трябвало да изглежда един истински коледен празник, се е различавало обаче доста в различните страни. Финландците например украсяват на 24 декември гробовете на близките си. В съседна Швеция хората не си поднасят подаръците, а си ги хвърлят през прозореца или вратата. В Австралия пък Дядо Коледа пристига по бански на сърф при обичайните 35 градуса за това време на годината. Днес цял свят украсява елха за Коледа. Този обичай обаче не е много стар. Коледната елха се появява през XIX век и в началото са можели да си я позволят само богатите люде. Елхата се превърнала в моден аксесоар и доказателство, че собственикът на дома, в който е тя, е богат и пребогат. Затова аристокрацията и буржоазията започнали лудо надпреварване в украсата на елхите, което днес не може да надмине никой. Така например Жером Наполеон, най-младият брат на Бонапарт, на обширни продородни земи – това били и подаръците за гостите му.  Всъщност и подаръци не е имало в началото. Дарове се правели на Свети Николай, като от тях се облажвали най-вече епископи и висши духовници. Чак когато Мартин Лутер повел битка сещу този обичай, децата започнали да разчитат на подаръци и на Коледа. Поне протестантските деца. Най-големият дар на хората на този ден е направил Господ – давайки ни своя собствен син, за да изкупи греховете ни. Това е и причина да празнуваме Рождеството Му. Но наистина ли Исус е роден на 25 декември? Всъщност според Новия и Стария завет можем да кажем с почти стопроцентова сигурност – не! В Библията няма конкретна дата никъде. Дори папа Йоан Павел II призна през 1994 година, че е по-добре да не търсим точна дата на раждането. Защо тогава празнуваме на 25 декември? Корените на този празник трябва да търсим още в III век. Епископ Хиполит повежда тогава битка срещу упорития култ към Слънцето. Според езичниците синът на Слънцето е роден на 25 декември и това било повод за големи празници сред неприелите Христовата вяра. През 325 година на своя първи събор църквата решава да празнува рождеството на Исус на 25 декември. 60 години по-късно на втория събор духовниците обявяват Рождеството на 25 декември за догма.  Остава въпросът защо днес започваме празника още на 24 декември? Първоначално църквите бият камбаните за раждането на Божия син точно в полунощ на 24 срещу 25 декември. Отговорът е именно в това, че до полунощ повечето християни вече се напивали сериозно и нямало как да участват в празник. Затова църквата проявила гъвкавост и го преместила на другия ден на обяд. Чак реформаторите започват да правят литургии отново на 24 декември, но празникът си останал два дни. За пиещи и непиещи. Свети Николай е един от най-почитаните светци на християните, а и най-любимият на децата. Защото първо само на този ден те получавали дарове. Днес обаче за свой светия са го обявили различни професии – банкери, моряци, войници, в някои държави той е патрон дори на уличните измамници. Почитането на чудотвореца е на над 1500 години. Но истината е, че всъщност на този ден се почитат двама светии с това име, които във вековете са се слели в една фигура. Единият е свети Николай Мирликийски, а другият – епископ Николай от Сион. Тъй като и двамата живеели в Турция, през вековете различни историци и хроникьори объркали биографиите им, докато накрая ги слели в една. След Реформацията свети Николай започнал да губи силата си в църковните дела, докато накрая официално бил зачеркнат като празник от католическата църква. Но късно – той вече е превзел чрез холандския си образ Санта Клаас САЩ, където е свалил неудобните църковни одежди и е нахлузил популярните червени дрехи с бял пух, понапълнял е, зачервил е нос и най-вече: напълнил е чувалите с подаръци за децата.  В този си вид вече като Санта Клаус повежда истински кръстоносен поход из цял свят и се завръща победоносно в Европа. Рождеството на божественото дете е станало във Витлеем според Матей и Лука. Въпреки това учените днес са убедени, че истинското място, на което се е родил Исус, е Назарет. Витлеем влиза в легендата по политически съображения. За да има новата религия по-голяма сила, Исус е трябвало да бъде наследник на цар Давид. Затова и е написано, че е роден в неговия град Витлеем. Йоан обаче пише за Исус от Назарет. Също и Марко смята Назарет за родното място на новия Бог – вероятно двамата просто не са чули политическите съображения на колегите си. Също така Исус не е роден в обор, защото по онова време в Галилея не е имало дървени обори. Западният свят обаче слага бебето в обора, защото евангелистите пишат за животните, при които е родено бебето. Всъщност по онова време домашните животни нощуват и се хранят в пещери.     ", "date": "2019.12.25", "title": "5 заблуди около Коледа"}
{"url": "https://www.24chasa.bg/novini/article/8010001", "text": "Българските алпинисти от Канада, които преди два месеца се разминаха на косъм от смъртта, се завърнаха у нас за празниците. Инцидентът беше предизвикан от неочакван вятър по време на работа по небостъргач. Ето разказа им от първо лице. На 25 октомври Любо и колегите му отиват на работа, без да подозират, че този ден няма да е като всеки друг, а ще го помнят дълго. Момчетата трябва да измият стъклата на 28-етажен нов небостъргач в града Едмонтон, Канада. Правят всички проверки по сградата и се изкачват до върха й. „След един час час и половина започна да излиза един лек вятър, но никой нито ни се обади, нито ни казаха. Малко по-късно получавам есемес, че трябва да свалим люлката. Трябваше да я свалим от 28-ия етаж до първия етаж”, разказа за  Любослав Механдийски. Вятърът обаче се усилва все повече и момчетата успяват да стигнат само до 10-ия етаж. Люлката започва да се удря в сградата – кадрите, които влязоха в световните новини. „В този миг отвързахме едната част от люлката и отидохме зад ъгъла, за да можем да дръпнем люлката, да се прилепи към стъклата, за да могат да слизат надолу. Всички само крещяха да пуснем въжето, защото може да ни вдигне задно с люлката и да ни метне. Но аз имам приятел горе, който аз ако изпусна… това ми е учителят в Канада. Той ме научи на всичко, свързано с въжния достъп”. Въпреки усилията си, Любо не успява да издържи пред природната стихия. Вятърът го вдига във въздуха и той изпуска въжето. Неговият приятел изпада от люлката. На 30 метра от земята го спират обезопасителните въжета. Днес Любо си спомня за инцидента с ужас и благодарност, че няма загинали. „Аз реагирах инстинктивно, трябваше просто да обезопасим някакси люлката, за да не излезе извън контрол”. Обезщетение от фирмата не са получили, казали са им и да не дават интервюта. Момчетата няма да се откажат от алпинизма. След няколко месеца им предстои отново да се върнат в Канада.", "date": "2019.12.25", "title": "Българите, разминали се на косъм от смъртта в Канада, са у дома (Видео)"}
{"url": "https://www.24chasa.bg/novini/article/8010046", "text": "съобщи РИА Новости. Нападнатите кенгурута пребивавали в градината близо до къщата на собственика. Според експерти от „Landschap” и кампанията им „Welkom Wolf” (\"Добре дошъл, вълк\"), нападението е извършено от вълка Август, който е бил забелязан в района на общината във вторник, предава  . Според наблюденията на натуралистите през последните няколко седмици хищникът е нападнал и няколко овце, принадлежащи на местни фермери. Говорителят на „Landschap” Ян Лос е убеден, че вълкът е нападнал кенгуруто. „Вълкът се е промушил през дупка в оградата и е завлякъл кенгуруто“, каза той пред медиите, като добави, че това е познатият им Август или, по-малко вероятно, новодошъл вълк, който се е появил в региона. ДНК проби от мястото на нападението бяха изпратени в Института за изследване на природата и горите, който трябва да потвърди версията за нападението.", "date": "2019.12.25", "title": "Вълк разкъса кенгуру в Белгия"}
{"url": "https://www.24chasa.bg/novini/article/8009323", "text": "Германците смятат американския президент Доналд Тръмп по-опасен от руския държавен глава Владимир Путин или севернокорейския лидер Ким Чен Ун, според социологическо проучване на института Югав /YouGov/, предаде ДПА, цитирана от БТА. Анкетираните 2000 души виждат Тръмп и като по-опасен от иранския върховен лидер аятолях Али Хаменей и китайския президент Си Цзинпин. Четиридесет и един процента от участвалите в проучването казват, че сред петимата лидери Тръмп представлява най-голямата заплаха за световния мир. Според 17 процента такава заплаха представлява Ким Чен Ун, осем процента са посочили Путин и Хаменей, а седем процента - Си Цзинпин. Тези резултати са почти същите като в подобно проучване миналата година, когато Югав помоли анкетирани да избират само между Тръмп, Ким и Путин. Тогава 48 процента посочиха Тръмп като най-голямата заплаха. Друга анкета, извършена от германския институт Кантар показва,че германците са по-склонни да имат доверие на френския президент Еманюел Макрон /57 процента/, отколкото на собствения им лидер, канцлера Ангела Меркел.", "date": "2019.12.25", "title": "Проучване: Тръмп е по-опасен от Путин, Ким, Хаменей и Си Цзинпин"}
{"url": "https://www.24chasa.bg/novini/article/8009414", "text": "Президентът на Бразилия Жаир Болсонаро помилва по случай Коледа полицаи, обвинени в непредумишлени престъпления, съобщи вчера бразилският Държавен вестник, цитиран от Асошиейтед прес. От помилването ще се възползват полицаи, излежали поне една шеста от присъдата си, както и служители на реда, действали докато не са били на служба, за да неутрализират рискове за себе си или околните. В предизборната си платформа Болсонаро обеща да защитава полицаите и каза, че тези, които застрелват престъпници, трябва да получават медали, а не да бъдат подвеждани под съдебна отговорност. Същевременно обаче, той неколкократно посочи, че неговата администрация няма да дава амнистии. Въпреки това, по-рано този месец държавният глава обяви, че ще даде амнистия за полицаи, информира БТА. Решението е спорно, защото извънсъдебни убийства, извършвани от бразилската полиция, често се оправдават като действия при самозащита. Броят на полицаите, които ще се възползват от амнистията, вероятно ще е малък, защото малцина са осъдени ефективно за убийства, според Артър Триндейд - член на неправителствения Бразилски форум за сигурност. Това не е въздаване на справедливост за тези полицейски служители, смята Триндейд - преподавател по социология в университета в град Бразилия. \"Това е огромно политическо послание за подкрепа на полицейски групи и прекомерна употреба на сила\", подчерта Триндейд. В изявление на президентската пресслужба се казва, че указът на държавния глава въвежда промени като дава амнистия на тези, посветили живота си на защита на обществото. Освен това, Болсонаро помилва и осъдени, които са тежко болни или състоянието им е необратимо - като парализа или слепота.", "date": "2019.12.25", "title": "Президентът на Бразилия помилва полицаи и тежко болни затворници по случай Коледа"}
{"url": "https://www.24chasa.bg/novini/article/8009307", "text": "Бившият главен изпълнителен директор на Юбър (Uber) Травис Каланик напуска съвета на директорите на компанията от 31 декември, съобщи Си Ен Би Си. Той е продал всичките си акции в компанията за превоз на пътници с личен автомобил, организиран с мобилно приложение, която създаде преди 10 години. Не е ясно каква точно е стойността на дела на Каланик, но според последните предоставени данни тя е около 2,5 милиарда долара. Каланик се оттегли от поста главен изпълнителен директор през 2017 година на фона на скандали в компанията, включително използването на инструменти за избягване на регулаторните органи и твърдения за сексуални посегателства, припомня ДПА, цитирана от БТА. Юбър бе част от живота ми през последните 10 години. С приключването на десетилетието и след като компанията вече е публична изглежда сега е точният момент за мен да се съсредоточа върху сегашния си бизнес и филантропски начинания, посочва 43-годишният Каланик в съобщение вчера. Каланик работи по нова компания Клаудкитчънс (CloudKitchens), която отдава под наем пространство на ресторанти за дейности, свързани с доставки. В тези кухни ще се приготвят ястия, предназначени за доставки, без да има разходи за сервитьори и наеми за места, на които се сервира храна, отбелязва Ройтерс. Клаудкитчънс досега е събрала 400 милиона долара инвеститорско финансиране от държавния инвестиционен фонд на Саудитска Арабия според платформата за бизнес информация Крънчбейс. Самият Каланик е инвестирал \"няколко стотици милиона\" в компанията, каза негова говорителка, без да уточни точната сума.", "date": "2019.12.25", "title": "Съоснователят на Uber Травис Каланик напуска изцяло компанията"}
{"url": "https://www.24chasa.bg/novini/article/8008269", "text": "Гръцките военновъздушни сили не бяха оставени без работа на Коледа, като се наложи да противодействат на три турски нарушения на гръцкото въздушно пространство, съобщава в. \"Катимерини\". Трите нарушения бяха извършени между 15,34 ч. и 16,23 ч. в навечерието на Коледа над остров Ро в най-източната точка на Гърция близо до турския бряг. По същото време заместник-министърът на отбраната Алкивиадис Стефанис бе на посещение в района. Турските самолети не са притеснили обаче хеликоптера, с който е пътувал заместник-министърът, уточнява \"Катимерини\", цитиран от БТА. Съществуваше неофициален мораториум за подобни нарушения на въздушното пространство по време на коледните празници, но очевидно Турция е решила да не се придържа към него, посочва вестникът. \"Катимерини\" съобщава още, че гръцкият външен министър Никос Дендиас е разговарял вчера по телефона с турския си колега Мевлют Чавушоглу. Дипломатически източници потвърдиха информацията за разговора, но не дадоха подробности за обсъжданите теми. Напрежението между Гърция и Турция се увеличи напоследък, след като Анкара подписа с международно признатото правителство на Либия споразумение за разграничаване на морските пространства, което оспорва суверенитета на Кипър и Гърция в Източното Средиземноморие, отбелязва \"Катимерини\".", "date": "2019.12.25", "title": "Турция наруши гръцкото въздушно пространство по Коледа (Обновена)"}
{"url": "https://www.24chasa.bg/novini/article/8009480", "text": "Русия се надява заедно с Европейския съюз да намери компромис в ситуацията с газопровода „Северен поток-2“, след въвеждането на санкциите, заяви вицепремиерът на Русия Дмитрий Козак, пише руското издание “Коммерсантъ“. „Вероятно натискът ще се увеличи, но възможностите на този натиск не са неограничени, като се вземе предвид ключовите позиции на страните от ЕС, които са заинтересовани да получат енергийна сигурност на необходимото ниво“, заяви той в интервю за телевизионния канал “Русия 24“, цитиран от  Козак е сигурен, че „икономическия интерес ще проправи пътя“, тъй като руският газ е с 30% по-евтин от американския. „Уверени сме, че в сътрудничейки си с европейските страни, Европейския съюз, ние ще разрешим този проблем и ще намерим компромис. По същия начин, конфликтът в Украйна изглеждаше неразрешим, но той е решен. По същия начин решението и е тук“, каза той. На 21 декември президентът на САЩ Доналд Тръмп подписа законопроект за бюджета за отбрана на страна за 2020 г., който предвижда санкции срещу газопровода „Северен поток-2“ и „Турски поток“. Руският премиер Дмитрий Медведев инструктира правителството да разработи мерки в отговор на санкциите.", "date": "2019.12.25", "title": "Русия се надява заедно с ЕС да намери решение за „Северен поток-2“"}
{"url": "https://www.24chasa.bg/novini/article/8009471", "text": "Шофьор на лек автомобил е откаран в болница след инцидент на АМ „Хемус“. Това съобщиха за   от пресцентъра на МВР. Злополуката се се е случила в 13.20 часа, а шофьорът на лекия автомобил е откаран в болница, като от МВР още не знаят точно каква е причината. Затруднения в движението няма.", "date": "2019.12.25", "title": "Катастофа на АМ \"Хемус\", шофьор е откаран в болница"}
{"url": "https://www.24chasa.bg/novini/article/8008458", "text": "В снощното си коледно послание към вярващите по време на тържествената литургия в базиликата Св. Петър папа Франциск възхвали безкористната християнска щедрост, предадоха световните агенции. Тази религиозна служба, посветена на раждането на Исус Христос, е сред най-важните церемонии в католическата църква. Хиляди богомолци изпълниха базиликата и площад Св. Петър, за да присъстват. \"Нека не чакаме нашите съседи да бъдат добри с нас, преди ние да им направим добро, да не чакаме църквата да стане съвършена, преди да я заобичаме, да не чакаме други да ни зачитат, преди ние да им служим\", каза светият отец в проповедта си, цитиран от БТА. Да водиш живот, който е дар за другите е \"най-добрият начин да промениш света\", каза папата и благодари на Бог за начина, по който той обича всеки, дори \"най-лошите от нас\". Папското послание беше в хармония с ключова тема, застъпвана от Франциск - че католическата църква по-малко трябва да се съсредоточава върху по-строгите си правила, а следва да се насочи към онези, които се отклоняват от тях. Папа Франциск призова света да позволи на коледната светлина да проникне в \"тъмнината на човешките сърца\", довела до религиозни преследвания, социална несправедливост, въоръжени конфликти и страх от мигрантите, предаде Ройтерс. 83-годишният глава на Римокатолическата църква призова за мир в Светите земи, Сирия, Ливан, Йемен, Ирак, Венецуела, Украйна и няколко африкански държави, обхванати от конфликти. Червената нишка в посланието му към десетките хиляди на площад \"Свети Петър\" в Рим и към милионите, които го слушат или гледат по целия свят, бе, че промяната започва в сърцето на отделния човек. Има тъмнина в човешките сърца, но светлината на Христос е по-силна, каза папа Франциск, отбелязвайки седмата си Коледа като глава на Римокатолическата църква. Има тъмнина в личните, семейните и социалните отношения, но светлината на Христос е по-силна. Има тъмнина в икономическите, геополитическите и икономическите конфликти, но въпреки това светлината на Христос е по-силна, каза той. Папа Франциск изтъкна преследването на християните от въоръжени групировки в Буркина Фасо, Мали, Нигер и Нигерия, молейки господ да утеши страдащите за вярата. Той също така обърна внимание на всички, които са принудени да емигрират и са подложени на неописуеми форми на тормоз, поробване от всякакъв вид и мъчения в нечовешки лагери за задържане,\" допълни ДПА.", "date": "2019.12.25", "title": "Папа Франциск призова за мир, защити мигрантите в коледното си послание (Обновена)"}
{"url": "https://www.24chasa.bg/novini/article/8009495", "text": "Почивната база „Камчия“ на българското черноморско крайбрежие е идеалният образец за меката сила на Русия в най-добрия смисъл на тази дума. Въпросът ще бъде разгледан на съвещание на Съвета за сигурност на Руската Федерация с участието на самия президент Владимир Путин. Това обяви руският външен министър Сергей Лавров по време на изслушване в Съвета на Федерацията – горната камара на руския парламент, информира  На въпрос на руски сенатор дали не е време на базата на „Камчия да се създаде руски хуманитарен център за прокарването на руските интереси в Европа“, Лавров отговори: „Проектът „Камчия“ е уникален. Това е идеалният образец за мека сила в най-добрия смисъл на тази дума. Комплексът е място, което се ползваше с голяма популярност сред младите хора и спортистите, сред всички хора, които искаха да развиват контактите между Русия, България и други страни“. Руският външен министър отбеляза, че „в последно време се натрупаха доста негативни тенденции около ситуацията с този комплекс. Редица сгради са затворени. Редица сгради са отдадени под наем, там не е ясна ситуацията със собствеността. Има неплатени данъци и много други натрупали се проблеми“. Лавров посочи, че след визитата на руския премиер Дмитрий Медведев в България през март тази година, руското външно министерство е подготвило записка за осъществяването на всички споразумения. „В нея особено място е отделено за преодоляване на кризата в този комплекс. Беше предложено и кметството на Москва, и министерството на просветата да разработят вариант за преминаването на собствеността във федерална и да се осигури бюджетно финансиране. Бяха поставени срокове до юни, бяха представени и съответните доклади, но, за съжаление, бюрократичната машина се движи бавно“, отбеляза Лавров. Той съобщи, че въпросът ще бъде разгледан на оперативно съвещание на Съвета за сигурност. „Надявам се, че там с участието на представителите на правителството и на всички ведомства, които могат да съдействат за реализацията на съответната схема, ще можем да стимулираме нейната реализация с помощта на президента“, подчерта Лавров.", "date": "2019.12.25", "title": "Лавров: „Камчия“ е идеален образец за руската мека сила"}
{"url": "https://www.24chasa.bg/novini/article/8009238", "text": "Китай съобщи, че активно си сътрудничи със САЩ във връзка с церемонията по подписването на първата фаза от търговското споразумение между двете страни, предаде Ройтерс. Говорителят на китайското външно министерство Гън Шуан направи този коментар на редовен брифинг днес, но не посочи определена дата. Икономическите и търговските екипи на двете страни поддържат тесни контакти за подробното уточняване на действията по подписването на сделката и други допълнителни елементи, каза Гън Шуан, цитиран от БТА. Американският президент Доналд Тръмп съобщи във вторник пред репортери, че той и китайският му колега Си Цзинпин ще имат церемония по подписването на договорената този месец първа фаза от търговското споразумение. Постоянният търговски представител на САЩ Робърт Лайтхайзър каза по-рано през декември, че представителите на двете страни ще подпишат първата фаза от търговското споразумение през първата седмица на януари.", "date": "2019.12.25", "title": "Споразумение между САЩ и Китай ще има"}
{"url": "https://www.24chasa.bg/novini/article/8009447", "text": "Британският заместник финансов министър Риши Сунак е определен от високопоставени членове на Консервативната партия да ръководи ново \"икономическо супер министерство\" след значителни промени в кабинета, очаквани през февруари, съобщава днес вестник \"Файненшъл таймс\". Консерватори, близки до премиера Борис Джонсън, казаха, че представянето на Сунак по време на предизборната кампания му е открило пътя към повишението като получи министерски портфейл при предстоящите промени. Очаква се Борис Джонсън да създаде разширено министерство на икономиката, което да погълне министерството на външната търговия. Според високопоставени консерватори Сунак е любимият министър на премиера - надежден партньор, на когото е била поверена задачата да предаде посланието на Торите, отчасти и защото е истински поддръжник на Брекзит, информира БТА. Приятели на Сунак признават, че той все още не е напълно оформен участник в дебати. Когато заместил Джонсън в два телевизионни предизборни дебата, понякога изглеждал леко притеснен и прекалено неотстъпчив, отбелязва изданието.", "date": "2019.12.25", "title": "Любимият министър на Джонсън ще ръководи \"икономическо супер министерство\""}
{"url": "https://www.24chasa.bg/novini/article/8009459", "text": "Конституционният съд на Турция отхвърли иска на основната опозиционна Народнорепубликанска партия (НРП) за отмяна на строителството на канал, който да свърже Мраморно с Черно море. С това фактически съдът даде зелена светлина за начало на изграждането на канала. Спорният проект бе гласуван през 2018 г. със закон, приет с мнозинство на управляващата Партия на справедливостта и развитието и националистическата Партия на националистическото движение. Законът предвижда каналът да бъде реализиран по схемата \"построй, разработи и предай\", която се прилага обикновено при мащабни проекти в Турция. Основната опозиционна сила - НРП, подаде иск в Конституционния съд с мотив, че реализирането на проекта по тази схема ще създаде условия за продажба на канала на чужденци, а също и че проектът е рисков от екологична гледна точка. Според НРП проектът за канала противоречи и на клаузите, включени в договора от Монтрьо, който урежда режима на движение на морските съдове през турските проливи. Идеята за създаване на канал Истанбул бе представена от президента Реджеп Тайип Ердоган още през 2011 г. като една от ключовите цели на правителството за 2023 г., когато турската република ще навърши 100 години. Ако проектът бъде осъществен, от Черно до Мраморно море ще бъде създаден изкуствен канал с дължина 43 километра и широчина 400 метра, пресичан от шест моста. През канала ще може да преминават по 160 плавателни съда дневно, като така значително ще бъде облекчен трафикът през натоварения пролив Босфор.", "date": "2019.12.25", "title": "Дадоха зелена светлина за спорния канал на Истанбул, който ще замести Босфора"}
{"url": "https://www.24chasa.bg/novini/article/8009520", "text": "Решението е част от руския план за увеличаване на туристическия поток към Санкт Петербург и ще означава по-голяма конкуренция за руските авиопревозвачи, включително националния Аерофлот, предава БТА. Министерството уточни вчера, че Райънеър, ИзиДжет (EasyJet), Уизеър (Wizzair), Волотеа (Volotea) Еър Балтик (Air Baltic) и Флай Уан (Fly One) са проявили интерес към полетите от летище Пулково в Санкт Петербург. То е четвъртото по големина в Русия след трите московски. Ведомството посочи, че компаниите са подали молби за полети от Пулково до 22 държави. Русия ще въведе т.нар. режим \"Открито небе\" за компаниите за пет години, допълни министерството, като се позволи на авикомпаниите да летят до Санкт Петербург без изискваните традиционни двустранни междуправителствени споразумения. Решението е взето след въвеждането на специална система за електронни визи за туристи, посещаващи Санкт Петербург, от която могат да се възползват гражданите на 53 държави. ", "date": "2019.12.25", "title": "Летището на Санкт Петербург ще приема нискотарифни авиокомпании от 2020 г."}
{"url": "https://www.24chasa.bg/novini/article/8009537", "text": "Джакпот от 15 милиона евро спечели французин от коледна томбола, предава  . Според уебсайта на лотарията, късметлията е жител на градче в сезерозападната част на страната. Това е втората най-голяма печалба в историята на лотарията. И все пак, титлата за най-голям късметлия в северозапада се държи от участник в лотарията \"Евромилиони\", който спечели 42 милиона евро през 2010 г. Информацията за тазгодишния победител и дори мястото, където билетът е продаден, се пази в тайна. Организаторите на играта подчертават, че не могат да разпространяват такава информация без разрешението на победителя. Тази Коледна нощ печелившите комбинации бяха 1,2 милиона билета. Най-голямата печалба, без да се брои джакпота, беше 183,8 хил. евро, като четирима късметлии успяха да спечелят такава сума. Други 100 души трябва да получат бонус от 20 хил. евро за специален бонус номер на талоните им.", "date": "2019.12.25", "title": "Французин спечели 15 млн. евро от лотарията"}
{"url": "https://www.24chasa.bg/novini/article/8009393", "text": "Компания \"Джъдзян Юнгуан Принтинг\", доставчик на британската верига супермаркети Теско, беше обвинена от британски медии, че използва принудителен труд, свързан с чуждестранни затворници, при производството на коледни картички. Лу Юнбяо, генерален мениджър на компанията каза в ексклузивно интервю за CGTN, че обвиненията са неоснователни и напълно изфабрикувани.", "date": "2019.12.25", "title": "Генералният мениджър на Джъдзян Юнгуан Принтинг отговаря на обвиненията за коледните картички на Теско (Видео)"}
{"url": "https://www.24chasa.bg/novini/article/8009550", "text": "Турция е готова да разгледа възможността за изпращане на турски военни в Либия, ако подобна молба бъде отправена от Правителството на националното съгласие в Триполи. Това заяви днес турският президент Реджеп Тайип Ердоган на пресконференция в Тунис, предаде ТАСС. \"Ние никога не сме се намирали в друга страна без покана (от страна на властите на тази държава). Ако пристигне подобна покана, то ние ще я разгледаме\", заяви турският президент, който пристигна днес на изненадващо посещение в Тунис. Ердоган заяви още, че в момента в Либия се намират най-малко две хиляди бойци на частната руска военна компания \"Вагнер\". По думите на Ердоган в Либия присъстват също бойци от Судан, чиято численост надвишава 5 хиляди души, предава БТА. Ръководителят на правителството на националното съгласие в Либия Файез ел Сарадж потвърди на 23 декември, че е поискал от Турция военна помощ. Подписаното през ноември турско-либийско споразумение за сътрудничество във военната сфера предвижда възможности за доставка на техника, оборудване и въоръжение за използване при наземни, морски и въздушни операции. В Либия в момента паралелно съществуват два органа на изпълнителната власт: международно признатото Правителство на националното съгласие на Сарадж и временният кабинет на Абдула Абдуррахман ат Тани, действащ в Източна Либия съвместно с парламента и поддържан от Либийската национална армия на маршал Халифа Хафтар. На 12 декември Хафтар обяви, че неговите сили започват \"решаващата битка за столицата\". Командването на Либийската национална армия неколкократно е подчертавало, че ще се противопостави на всяка чуждестранна намеса във вътрешните работи на Либия и заплаши да потопи корабите и да свали самолетите с турска военна помощ.", "date": "2019.12.25", "title": "Ердоган: Пращаме военни в Либия, ако получим покана от правителството"}
{"url": "https://www.24chasa.bg/novini/article/8009563", "text": "Пробивното устройство на марсианската спускателна платформа \"ИнСайт\", която временно излезе от строя през октомври, успешно се върна на първоначалната си позиция след аварията и ще продължи изследването на недрата Червената планета след Нова година, съобщава ТАСС. Решението за възобновяването на работата на \"марсианската къртица\", както е наречена бормашината, щке бъде взето след 6 януари, съобщи сайтът на Германския авиационно-космвически център, цитиран от агенцията, предава БТА. По думите на научния ръководител на проекта Тилман Спон учените въцзнамеряват да вкарата \"марианската къртица\" по-дълоко в реголита на Червената планета, който е нейната почва. Ще бъде проверено зали установката ще може да продължи самостоятелно своето движение след това. Екипът ще проведе в най-скоро време първите измервания с помощта на температурните датчици и радиометрите на \"къртицата\". Те ще помогнат на планетолозите да измерят точната температура на пясъчни слой, който препхятства придвижването на пробивната установка. Измерването на марсианската почва е от съществено значение за продължаване на работата на \"къртицата\", тъй като тя отново може да заседне или да аварира. ", "date": "2019.12.25", "title": "Сондата \"ИнСайт\" продължава изследването на недрата на Марс след Нова година"}
{"url": "https://www.24chasa.bg/novini/article/8009577", "text": "Архиепископът на Париж Мишел Опти отслужи тази сутрин традиционната коледна литургия в циркова шатра пред около 2500 вярващи, след като преди осем месеца огромен пожар нанесе тежки щети на катедралата \"Нотр Дам\", предаде ДПА. Парижката епископия съобщи тази седмица, че за първи път от 200 години коледната меса няма да бъде отслужена в катедралата, предава БТА. Днешната литургия беше отслужена под шапитото на цирк \"Грюс\" в Булонската гора - парк в западната част на френската столицата, съобщи радио \"Франсенфо\". Освен в шапитото, парижани и гостите на града можеха да присъстват на коледна литургия в църквите \"Сен Жермен л'Оксероа\" близо до Лувъра и \"Сен Сюлпис\" близо до Люксембургската градина. Емблематичната \"Нотр Дам\" обичайно привлича десетки хиляди богомолци и туристи на ден.", "date": "2019.12.25", "title": "Архиепископът на Париж отслужи\nколедна меса в шатра, \"Нотр Дам\" още е извън строя"}
{"url": "https://www.24chasa.bg/novini/article/8009673", "text": "Втори ден продължава обследването на течове на вода в района на \"Стомана\" - Перник. На място пристигнаха министърът на икономиката Емил Караниколов и областният управител на Перник Емил Костадинов, предаде  . Снощи в завода влязоха полицаи, прокурори, както и министрите на вътрешните работи и на икономиката, за да локализират откъде са загубите по водопреносната мрежа. След среща при премиера Бойко Борисов стана ясно, че се обследва мрежата по Клон 2, където се губят по около 90 литра на секунда. Налага се да се направят изкопи през около 150-200 м в участъка, за да се разбере дали има аварии, или става въпрос за нерегламентирано отклонение.", "date": "2019.12.25", "title": "Втори ден се обследват течовете на вода в района на завод \"Стомана\""}
{"url": "https://www.24chasa.bg/novini/article/8004090", "text": "", "date": "2019.12.25", "title": "Вижте 50-те най-четени бизнес материала в сайта ни за годината"}
{"url": "https://www.24chasa.bg/novini/article/8009738", "text": "Сутринта в църквата \"Свети Йоан Рилски\" се отслужи празнична служба от свещеника на българските църкви в Истанбул отец Ангел Велков, предава БТА. Службата бе внушителна и тържествена. Прочетени бяха текстове от Светото Евангелие. Отец Ангел Велков поздрави и благослови миряните с раждането на Младенеца, подчертавайки величието на безграничната и жертвена Божия любов. Църквата \"Свети Йоан Рилски\" бе изпълнена с миряни от всички възрасти. Присъстващите отправиха молитви за здраве, мир и благоденствие, запалиха свещи, черкуваха се и си разменяха поздравления и пожелания. Църковният хор на българската общност с диригент Кирияко Лиязев изпълни църковни песнопения и коледни песни. След коледната служба в представителния салон на Екзархията се състоя коледно тържество, организирано от женското дружество \"Радост\" към общността на православните българи. Децата изпълниха песни и стихотворения, а Дядо Коледа им раздаде подаръци. Коледният празник продължи с музика и танци. Венци и цветя по случай християнския празник бяха поднесени от името на кмета на Истанбул Екрем Имамоглу и от кмета на община Бешикташ Ръза Акполат. Християнският празник бе отпразнуван и в пограничния град Одрин. Църковната служба бе изнесена в църквата \"Свети Георги Победоносец\" от българския свещеник отец Александър Чъкърък. Присъстваха много туристи от България. Град Одрин е най-посещаваният турски град от българските туристи. През първите 10 месеца на тази година Одрин е бил посетен от 920 хиляди български граждани, посочи президентът на Търговско-промишлената палата на Одрин Реджеп Зъпкънкурт.", "date": "2019.12.25", "title": "Стотици православни българи посрещнаха Коледа в Истанбул"}
{"url": "https://www.24chasa.bg/novini/article/8009754", "text": "Иранските власти прекъснаха мобилния интернет достъп до чуждестранни сайтове в няколко провинции ден преди евентуални нови протести, съобщи днес иранската информационна агенция ИЛНА, цитирана от Ройтерс. Публикации в социалните медии и роднини на убити при протестите срещу вдигането на цените на бензина миналия месец призовават за провеждането утре на нови протести и възпоменателни церемонии. ИЛНА цитира добре осведомен източник от министерството на информационните и комуникационните технологии, според когото прекъсването е било разпоредено от \"органите по сигурността\" и обхваща провинциите Алборз, Кюрдистан и Занджан в Централен и Западен Иран и Фарс на юг. Според източника е възможно още провинции да бъдат засегнати от прекъсването на мобилните международни връзки, отбелязва ИЛНА. През ноември Иран спря интернета за около седмица, за да подпомогне потушаването на протестите срещу повишаването на цените на горивата, които се превърнаха в политически. Те предизвикаха най-кървавото потушаване в 40-годишната история на Ислямската република. Блокирането на интернет лишава от възможност протестиращите да публикуват видеоматериали в социалните медии, за да привличат поддръжници, а също така да получават достоверна информация за мащаба на протестите.", "date": "2019.12.25", "title": "Медии: Иран блокира достъпа до интернет преди евентуални нови протести"}
{"url": "https://www.24chasa.bg/novini/article/8009767", "text": "Властите в Мексико обявиха жълт код за опасно време, след като вулканът Попокатепетъл се събуди и започва да изхвърля пепел, предава  . „От 04.21 часа е имало емисии на пепел и вулканични газове с височина до един километър, които са разпръснати на югоизток, а фрагменти от нажежени камъни са забелязани в радиус от 900 метра“, се казва в изявлението на Националния координационен център на Гражданската отбрана на страната. Попокатепетъл, чието име в превод от ацтекския език означава \"димяща гора\", се намира на 50 километра от Мексико Сити. Вторият по големина и най-активен вулкан в страната се издига на височина от 5 400 метра над морското равнище, и е един от символите на Мексико.", "date": "2019.12.25", "title": "Вулканът Попокатепетъл се събуди, бълва пепел (Видео)"}
{"url": "https://www.24chasa.bg/novini/article/8009782", "text": "Най-близките роднини на човека, шимпанзетата, усещат музиката, като танцуват и пляскат с лапи под нейния ритъм, установиха японски учени, цитирани от ДПА. Агенцията се позовава на труда на Юко Хатори и Масари Томанога, публикуван в изданието \"Трудове на Националната академия на науките в САЩ\", предава БТА. Японските изследователи пускали на приматите откъси от изпълнения на пиано с продължителност 2 минути. Темпото се променяло от бавно към много бързо. Всички изследвани шимпанзета реагирали на чутото с движения, които повтаряли над три пъти. Самците по-отчетливо се поддавали на ритмите в сравнение със самките. Екипът разглежда хипотезата, според която танците са присъствали в поведението на нашите далечни предци отпреди 6 милиона години. И други животни, освен хората, са реагирали на музика, сред които фигурират папагали, морски лъвове и маймуни бонобо. При мъжките шимпанзетата са наблюдавани също танцови движения, наречени \"дъждовен танц\", когато стават свидетели на валежи.", "date": "2019.12.25", "title": "Шимпанзетата усещат музиката, танцуват и пляскат с лапи в тон"}
{"url": "https://www.24chasa.bg/novini/article/8009803", "text": "Кметът на Истанбул Екрем Имамоглу критикува днес проекта за изкуствен канал, който да заобиколи Босфора, и го определи като \"катастрофа\", предаде ДПА. Имамоглу обеща да се бори с всички законови средства срещу проекта, подкрепян от турския президент Реджеп Тайип Ердоган. Планираният 45-километров канал следва да свърже Мраморно с Черно море. Планира се каналът да преминава през язовира Сазлъдере в европейската част на Истанбул и много близо до езерото Теркос на север. Тези два водоема осигуряват близо 29 процента от водните нужди на Истанбул и ще бъдат изгубени, след като солената вода се смеси с питейната, заяви кметът Екрем Имамоглу. \"Голяма част от Истанбул ще остане без вода. Няма друг алтернативен източник наблизо\", посочи кметът. Според него Истанбул \"ще изгуби повърхностни и подземни водни ресурси завинаги\". Имамоглу цитира възражения на учени, според които проектът би довел до загуба на милиони квадратни места горски и земеделски земи. Проектът означава също поставяне в капан на осем милиона души от сеизмичен район, какъвто е Истанбул, защото те ще се озоват на остров, посочи кметът. Според него проектът крие още инфраструктурни и екологични рискове, и ще струва много скъпо на града и на данъкоплатците. Имамоглу призова жителите на Истанбул да внесат своите възражения по проекта в министерството на околната среда и градоустройството, което в понеделник вече одобри оценката за въздействие на проекта върху околната среда. На същия ден кабинетът на Имамоглу се оттегли от протокол, подписан през 2018 г. между правителството и бившия кмет на града, който беше от управляващата Партия на справедливостта и развитието на Ердоган. Турският президент заяви, че търгът за канал Истанбул ще бъде обявен скоро, въпреки възраженията.", "date": "2019.12.25", "title": "Кметът на Истанбул нарече проекта за нов канал като Босфора \"катастрофа\""}
{"url": "https://www.24chasa.bg/novini/article/8009814", "text": "Украинските власти започнаха днес наказателно производство, след като пътнически влак от Русия пристигна в Крим по новия руски железопътен мост. Мотивът е, че влакът незаконно е превозил хора през украинската граница, предаде Асошиейтед прес. , който Русия анексира от Украйна през 2014 г. Той обяви, че се очаква 14 милиона души и около 13 милиона тона товари да преминат през моста догодина. Влакът пристигна в кримския град Севастопол от втория по големина руски град Санкт Петербург, предава БТА. Москва анексира Крим с мотива, че гражданите на полуострова са гласували да се присъединят към Русия. Анексирането предизвика международни реакции, като САЩ и ЕС въведоха санкции срещу Русия. Украйна блокира доставките през територията си за Крим. Украинското правителство многократно е повтаряло, че новият мост е построен в нарушение на международните закони. През октомври 2018 г. прокуратурата започна дело срещу компаниите, участващи в строежа на съоръжението. ", "date": "2019.12.25", "title": "Украйна започна разследване във връзка с руския жп мост до Крим"}
{"url": "https://www.24chasa.bg/novini/article/8009789", "text": "Кафявите мечки в украинските Карпати не могат да заспят в зимен сън заради необичайното топло време в края на годината, съобщава тАСС. Агенцията цитира съобщение във Фейсбук на сътрудниците на Рехабилитационния център в националния парк \"Синевир\", разположен в Закарпатската област в западната част на Украйна, предава БТА. Местните биолози съобщиха, че от 32-те мечки, обитаващи парка, едва три са изпаднали в летаргия. \"Причината за мечото безсъние е недостатъчно ниската температура на въздуха\", съобщиха служителите в \"Синевир\". Истински зимни условия е имало само за една седмица в началото на месец декември. Именно от този кратък период са се възползвали мечките Беня, Дюрий и Поталич, за да изпаднат в анабиоза. Останалите очакват настъпването на по-студено време. Рехабилитационният център в националния парк беше открит през 2011 година и в него са настанени мечки от частни циркове, зоопаркове и екземпляри, към които е имало жестоко отношение. Тази зима в Украйна се характеризира с необичайно топло време. На 18 декември в столицата Киев температурата достигна 15 градуса. Това е най-високият показател за изминалите 139 години, отбелязва агенцията.", "date": "2019.12.25", "title": "Мечките в Карпатите не могат да заспят заради топлото време (Снимки)"}
{"url": "https://www.24chasa.bg/novini/article/8009874", "text": "Руският опозиционер Алексей Навални обвини днес властите в \"отвличане\" на един от сътрудниците му, който бил арестуван след обиск и незабавно изпратен да отбие военната си служба в Арктика, предаде Франс прес. \"Те са разбили вратата на Руслан Шавединов, отвлекли го, веднага го качили в самолет и го изпратили някъде в Архангелск, където е откаран с конвой от куп полицаи\", съобщи Навални в Туитър. Към поста си опозиционерът прилага видеоклип, показващ млад мъж да влиза във фургон през нощта на фона на снежен пейзаж, придружен от мъже в униформи, предава БТА. Двадесет и три годишният Руслан Шавединов е сътрудник в организацията на Навални \"Фонд за борба с корупцията\", която по-рано тази година беше обявена от властите за \"чуждестранен агент\" и е разследвана за пране на пари. Според Навални Шавединов е изпратен в база на руския архипелаг Нова земя в Северния ледовит океан. \"Той е затворен незаконно. Истински политически затворник или изгнаник\", заяви Навални днес в блога си. В Русия мъжете на възраст до 27 години подлежат на задължителна едногодишна военна служба, но голяма част от младежите намират начин да я избягнат, отбелязва АФП. Говорителят на московския военен комисариат Максим Локтев каза за ТАСС, че Руслан Шавединов дълго време е успявал да избегне отбиването на службата и подчерта, че спешното му изпращане е законосъобразно. Военната служба се превърна чисто и просто в начин за изпращане на хора в затвора, заяви Навални в социалните медии, цитиран от Ройтерс. Фондът за борба с корупцията на Навални е в основата на множество разследвания за злоупотреби от страна на руския елит.", "date": "2019.12.25", "title": "Навални: Мой сътрудник е отвлечен и изпратен на военна служба в Арктика"}
{"url": "https://www.24chasa.bg/novini/article/8008375", "text": "", "date": "2019.12.25", "title": "Вижте 50-те най-четени текста в рубриката \"Наука и технологии\" за годината"}
{"url": "https://www.24chasa.bg/novini/article/8009961", "text": "Двадесет и един души са в болница след отравяне с въглероден оксид по време на коледна литургия в църква в град Карлепон, Северна Франция, предаде Франс прес. Спасителните служби били повикани, след като няколко души се оплакали от главоболие. На място пристигнали към 40 пожарникари, а също жандармеристи. При измерване била установена концентрация на въглероден оксид от 350 ppm (части на милион - молекули въглероден оксид на милион молекули въздух), предава БТА. Средното равнище, на което е изложен човек, не бива да надхвърля 50 ppm, а излагането на концентрация на въглероден оксид от 2000 ppm в продължение на три часа може да доведе до кома. По време на литургията в църквата е имало към 150 богомолци, които са били изведени. Първа медицинска помощ е оказана на 72-ма души, предимно възрастни хора и деца, а 21 души са в болница - 19 относително по-леко пострадали и двама в по-тежко състояние. Започнало е разследване за причините за замърсяването. Кметът на града е наредил църквата временно да бъде затворена.", "date": "2019.12.25", "title": "21 в болница след отравяне с въглероден оксид в църква във Франция"}
{"url": "https://www.24chasa.bg/novini/article/8001301", "text": "Ако отрупаните коледни трапези ви плашат, защото винаги качвате по някой друг килограм, дошло е време да се отървете от този страх. Английски учени успяха да докажат, че причината за многото ядене не е количеството храна, което стои на масата, а хората, с които я споделяте. Изследователският екип от университета в Бирмингам е анализирал данни от 42 проучвания по въпроса за храненето и е стигнал до много интересни заключения. Освен всеизвестното, че на сладка раздумка е по-вкусно, учените смятат, че изборът на храна и количеството ѝ се явяват и социален код. “Открихме сериозни доказателства, че хората ядат повече, когато са със семейството си или с приятели, отколкото когато са сами. Този ефект обаче не се наблюдава в компания на хора, които не са им толкова близки”, казва ръководителят на изследването доктор Хелън Ръдък. Според учените това се дължи на факта, че често избираме какво да сложим в чинията си в зависимост от впечатлението, което искаме да направим. Това е особено ясно изразено при жени, хранещи се с мъже, или пък при хора с наднормено тегло, които не искат да бъдат критикувани, че отново прекаляват с яденето. Различните проучвания са установили, че в компания се консумира до 48% повече в сравнение със самотно хапване. При жените с наднормено тегло този процент обаче е 29. Ръдък подчертава, че хората искат да създадат добро впечатление пред непознати и затова предпазливо подхождат към храненето, тъй като не знаят отсрещната страна как гледа на него. Нещата още повече се усложняват през последните години, когато непрекъснато се говори, че прекомерното ядене разболява, а и се смята за много егоистично да се тъпчеш при липсата на хранителни ресурси в световен мащаб. Когато става въпрос за семейни събирания, като Коледа например, нещата изглеждат съвършено различно. Не само защото хората се познават и се чувстват свободни да не се съобразяват какво ще си помислят останалите около масата. А защото в човешката природа е закодирано да ядеш с най-близките, смятат учените. Те припомнят, че древните ловци и събирачи на храна са споделяли своя улов в племето, тъй като това ги е защитавало от глад, когато самите те не са били в състояние да си осигурят прехрана. Много вероятно е този механизъм на оцеляване да се е запазил и до днес и да кара хората да ядат повече, когато са сред членове от семейството си и приятели. Освен това предоставянето на храна се свързва с получаване на похвали и признание и всеки домакин на коледно събиране очаква гостите му да оценят неговите усилия, като най-голямото доказателство е чиниите да са празни в края на гощавката. Има и друга психологическа предпоставка да се яде повече по време на предстоящите коледни и новогодишни празници. И дори когато сте преяли на обяд, с охота да сядате на масата и за вечеря. Изследователят по въпросите на храненето Каролин ван ден Акер казва пред Би Би Си, че това се дължи на асоциациите, които мозъкът много бързо прави с обстановка и храна. Когато човек е свикнал, че на определен ден, място и компания се яде здраво, със сигурност всяка година ще повтаря това. Тя дава пример дори с малко парченце шоколад от 1-2 грама, което някои от нас си позволяват за десерт. “Ако често посягате към шоколад или чипс след вечеря, когато сядате, за да гледате телевизия вечер, тялото ви може да започне да свързва седенето на дивана, телевизора и яденето на нещо хубаво като едно цяло. В резултат, когато отивате на дивана, всеки път ще изпитвате желание да си хапнете”, обяснява Каролин ван ден Акер. По думите ѝ това може да се случва, дори когато чувствате, че нямате никакво свободно място в стомаха. “Преяждането не е нещо лошо по принцип. За разлика от кличината диагноза на ядене без край, при която огромни количества храна се поглъщат за кратко време и това често се свързва с усещания за отвращение, вина или срам, преяждането може просто да бъде определено като навик, от който искате да се откажете”, посочва Каролин ван ден Акер. По тази причина не е много добре непрекъснато да си мислите как ще се наплюскате по Коледа, тъй като може да си съсипите всички положителни емоции от празника. Доказано е, че когато свързваме хубавите качества на една храна с определено време от годината, миризми, гледки или поведение, споменът за тази “сензация” се задейства и ни се дояжда. Това отключва не само психологически, но и физиологически реакции като отделяне на слюнка. Оказва се, че ние хората действаме много по-различно от животните. Достатъчно е само да си припомним експериментите, които е правил в началото на миналия век руският учен Иван Петрович Павлов. Той успява да докаже, че слюноотделянето може да бъде предизвикано не само от виждане на храна, а и от неща, които обикновено я съпътстват. За целта той светва лампа и бие камбана, докато поднася храната на куче. В един момент спира да му пълни паничката в редовното време за хранене, но то продължава да точи лиги, след като чуе познатия звук и види светлината. Асоциациите за глад се развиват много бързо, посочва Каролин ван ден Акер. Понякога дори настроението, в което се намираме, може да ги отключи. Хората често казват, че по-трудно се контролират при пълненето на чинията, ако са в компания или пък са уморени. “По принцип всяко едно настроение може да отключи желание да се яде, ако редовно е последвано от храна. Възможно е също удоволствието от общуването с нашите близки да ни пречи да се концентрираме върху това колко порции изяждаме. Дори хора, които сме изследвали в лабораторни условия, ядат повече, когато до тях е имало човек, с когото им е приятно да общуват”, казва изследователката по въпросите на храненето. Така че е безсмислено да се тормозите и да затягате коланите по Коледа.", "date": "2019.12.25", "title": "Малко ядене по Коледа е невъзможно"}
{"url": "https://www.24chasa.bg/novini/article/8008417", "text": "Трима членове на британско семейство - баща и две деца, бяха открити мъртви вчера в плувен басейн в южния испански курорт Коста дел Сол, където били отседнали за празниците, съобщиха местните власти, цитирани от Ройтерс. Регионалното правителство на Андалусия съобщи в Туитър, че полицията е пристигнала на мястото в градчето Михас, край Малага, в ранния следобед, след телефонно обаждане, и открила в басейна телата на 53-годишен мъж, деветгодишно момиче и 16-годишен тинейджър. Полицията разследва как се е стигнало до удавянето, информира БТА. Местни медии цитираха свидетели, че бащата и 16-годишният му син скочили един след друг във водата да спасяват дъщерята, която се давела, но и те загинали. Местният в. \"Сур\" пише, че причината за злополуката вероятно е проблем в системата за оттичане на водата от басейна, предаде Франс прес.", "date": "2019.12.25", "title": "Британец и двете му деца се удавиха в басейн в испански курорт"}
{"url": "https://www.24chasa.bg/novini/article/8008429", "text": "Британската кралица Елизабет Втора ще отбележи в коледното си послание, че и Великобритания, и нейното семейство са прежилели трудна година, като каже, че изминалият период е бил \"с неравности\", предаде Асошиейтед прес, цитирана от БТА. Предварително записаното послание ще бъде излъчено днес във Великобритания и Общността на нациите. То беше записано преди съпругът на кралицата - принц Филип, да постъпи в болница в Лондон като предпазна мярка. Откъси от посланието, които Бъкингамският дворец разпространи предварително, показват, че кралицата признава трудностите през изминалата година. Говорейки за нуждата от помирение и опрощение, Елизабет казва: \"Пътят, разбира се, невинаги е гладък, и на моменти тази година може да ни се е струвал твърде неравен, но малки крачки могат да донесат голяма промяна\". Кралицата най-вероятно има предвид лъкатушещия път на Обединеното кралство за напускане на Европейския съюз, както и неблагополучия в кралското семейство. Лъкатушенето доведе до продължителна политическа безизходица. От нея беше намерен изход едва по-рано този месец, когато гласоподавателите дадоха на борещите се за Брекзит консерватори достатъчно мнозинство в парламента, Проблемите на кралското семейство включваха оттеглянето на принц Андрю от обществени задължения заради катастрофалното му телевизионно интервю, в което той защити приятелството си с осъдения за сексуални престъпления Джефри Епстийн. Семейството преживя и разрив между принц Уилям и принц Хари, който замина със съпругата си Меган и малкия им син Арчи за Канада, вместо да прекара коледните празници в имението Сандрингам.", "date": "2019.12.25", "title": "Кралица Елизабет: Годината не премина гладко"}
{"url": "https://www.24chasa.bg/novini/article/8008441", "text": "Земетресение с магнитуд от 6,2 беше регистрирано на 177 километра западно от канадския град Порт Харди в провинция Британска Колумбия, съобщи Американският геологически институт, цитиран от Ройтерс. Епицентърът е бил на 10 километра дълбочина. Според Европейско-Средиземноморския сеизмологичен център трусът е бил на 518 километра западно от Ванкувър. Засега няма данни за жертви и разрушения, предава БТА. Няма издадени предупреждения за високи вълни цунами.", "date": "2019.12.25", "title": "Ново земетресение в Канада"}
{"url": "https://www.24chasa.bg/novini/article/8008470", "text": "Американският президент Доналд Тръмп и първата дама Мелания Тръмп присъстваха на изпълнена с музика църковна служба на Бъдни вечер в Уест Палм бийч, щата Флорида, предаде Асошиейтед прес. Пастор Джими Скрогинс и семейството му приветстваха семейство Тръмп, информира БТА. Доналд и Мелания Тръмп бяха аплодирани докато заемаха запазените за тях места на третия ред в църквата. Отделните части от проповедта се редуваха с традиционни коледни песни, на фона на визуални ефекти с издигащ се към тавана пушек и изкуствен сняг, падащ от покривните греди. Преди службата Мелания Тръмп разговаря с няколко деца, които й разказаха какво са написали в списъка с коледните си желания. Прессекретарят на Белия дом Стефани Гришъм каза, че г-жа Тръмп е \"напомнила на децата да оставят навън мляко и бисквити за Дядо Коледа и пожелала на всяко дете и семейството му много весела Коледа\".", "date": "2019.12.25", "title": "Доналд и Мелания Тръмп присъстваха на църковна служба на Бъдни вечер (Снимки)"}
{"url": "https://www.24chasa.bg/novini/article/8008487", "text": "Бившият президент на Боливия Ево Моралес заявява в интервю за агенция \"Франс прес\", че е бил принудително свален от поста с преврат, подкрепен от Съединените щати. Целта, по думите на Моралес, е достъп до запасите от литий в южноамериканската страна. Според него Вашингтон не е \"простил\" на страната му, че е сключила партньорства за извличането на лития с Русия и Китай, вместо със Съединените щати. Очаква се търсенето на химичния елемент да нараства в световен мащаб, тъй като той е един от оновните компоненти в батериите на високотехнологичното оборудване, като лаптопи и електрически автомобили, съобщава  Моралес подаде оставка като президент на Боливия на 10 ноември след почти три седмици на протести след спорното му преизбиране. В момента той живее в изгнание в аржентинската столица Буенос Айрес. Боливия разполага с най-големите запаси на литий в света, но се смята, че те са с ниско качество, а в страната липсва необходимата инфраструктура, за да донесат те печалба, отбелязва Франс прес.", "date": "2019.12.25", "title": "Моралес: Бях свален с преврат, подкрепен от САЩ"}
{"url": "https://www.24chasa.bg/novini/article/8008526", "text": "Патриарх Неофит оглави тържествената света литургия за Рождество Христово в патриаршеската катедрала \"Св. Александър Невски\". На Коледа Негово Светейшество благослови българите. На литургията присъства и президентът Румен Радев, там е също и директорът на Дирекцията по вероизповеданията при Министерския съвет Емил Велинов. \"Отечески приветстваме и поздравяваме с Христовото Рождество всички верни чеда на Светата ни Православна църква, в Родината и далеч от нея, като на всички всесърдечно благопожелаваме душевно и телесно здраве, апостолски дух и богоблагословени успехи във всяко богоугодно и доброполезно начинание\", каза Негово светейшество. Благодатта и мирът на раждащия се днес Богомладенец, и общението в Светия Дух да бъдат с всички нас, отправи благослов българският патриарх. \"Нека в нощта на Рождеството всички ние, които сме Христови, сторим място на раждащия се заради нас и за нашето спасение божествен Младенец, като отворим за Него нашите домове и нашите сърца. Нека не само със слово, но и с дела на милосърдие да покажем принадлежността си към Неговата Света Църква, като според силите и възможностите си се погрижим сред нас да няма вече страдащи и нуждаещи се, гладни и жадни, не само за храна или питие, а и за топла дума, за най-елементарно човешко внимание. Към това ни призовава не само в тази свята нощ, но и във всички дни от живота ни, християнската ни съвест, това очаква от нас раждащият се днес Господ и Спасител наш Исус Христос\", се казва в посланието на патриарх Неофит и на архиереите от Светия синод на БПЦ. \"С Рождество Христово за изстрадалия и потънал в грях свят започва нова епоха: епоха на светлината и надеждата, епоха на Божието присъствие сред човеците, в която ние вече не сме сами, защото с нас е Бог\", заяви още патриарх Неофит. До приключване на литургията се забранява престоят и паркирането на пътни превозни средства на паркингите на пл. „Св. Ал. Невски“; на ул. „Оборище” между ул. „Г.С.Раковски” и бул. „Васил Левски”; на ул. „Дунав” между ул. „Московска” и пл. „Св. Ал. Невски“; на ул. \"11-ти август\" между ул. \"Московска\" и пл. „Св. Ал. Невски“.                                                                                                                                                                                                                                                     ", "date": "2019.12.25", "title": "Патриарх Неофит: С Рождество Христово започва епоха на светлината и надеждата (Снимки+видео)"}
{"url": "https://www.24chasa.bg/novini/article/8008528", "text": "Нека всички да сме здрави, щастливи и с добри сърца. Това написа премиерът Бойко Борисов в официалния си профил във фейсбук. \"Честито Рождество Христово! Днес е време да бъдем заедно с нашите близки\", пише още Борисов.                                                                                                                                                                                                                                                                                                                       ", "date": "2019.12.25", "title": "Борисов: Нека всички да сме здрави, щастливи и с добри сърца"}
{"url": "https://www.24chasa.bg/novini/article/8008559", "text": "Бившият кандидат за председател на Европейската комисия Манфред Вебер обвини френския президент Еманюел Макрон в извършването на „атака срещу демократична Европа“ заедно с унгарския премиер Виктор Орбан, пише европейската редакция на Politico. Манфред Вебер, лидер на Европейската народна партия (ЕНП) в Европейския парламент, беше кандидат за председател на Комисията. Макрон ръководеше опозицията срещу Вебер и срещу системата шпиценкандидат, при което се очаква лидерите на ЕС да номинират кандидата на партията, която спечели най-много места в ЕП. Орбан също не подкрепи Вебер. Председателското място в крайна сметка отиде при Урсула фон дер Лайен. Вебер заяви в интервю, че предизборните коментари на Макрон- в които той предполага, че Вебер няма необходимия опит да стане председател на ЕК- са „самонадеяни“ и представляват „атака срещу демократична Европа“. „Макрон създаде ос с унгарския премиер Виктор Орбан в Съвета. Заедно те нанесоха сериозни щети на европейската демокрация“, добави Вебер, цитиран от  И все пак той каза, че в крайна сметка Парламентът, по-специално социалистическият блок, е виновен за провала на кандидатурата му. „Не успях да достигна дори Франс Тимерманс, социалдемократическия шпиценкандидат, в решаваща фаза“, каза Вебер. Манфред Вебер също потвърди подкрепата си Урсула фон дер Лайен, заявявайки „развитието на ситуацията не е по нейна вина“. По време на предстоящото германско председателство на Съвета на ЕС Вебер заяви, че съюзът трябва да се справи с миграцията и изменението на климата, повтаряйки искането си „ЕС да бъде посланик на климата“.", "date": "2019.12.25", "title": "Вебер: Макрон и Орбан нанесоха сериозни щети върху европейската демокрация"}
{"url": "https://www.24chasa.bg/novini/article/8008637", "text": "С \"Честито Рождество Христово!\" се обърна президентът Румен Радев към българите от страницата си във фейсбук. Държавният глава пожелава здраве и радост във всяко българско семейство. Нека бъдем по-добри и даряваме с топлина и усмивка хората около нас, пише президентът Радев във фейсбук.                                                                                                                                                                                                                                                                                                                       ", "date": "2019.12.25", "title": "Румен Радев: Честито Рождество! Пожелавам здраве във всяко българско семейство"}
{"url": "https://www.24chasa.bg/novini/article/8008682", "text": "заради тайфуна \"Фанфон\", който удари архипелага със силни ветрове и интензивни валежи, съобщиха Франс прес и ДПА. Стихията не е причинила жертви, но се съобщава за значителни щети по домовете, повалени дървета и прекъсване на тока в десетки градове в разгара на Коледните празници, които са най-важните с тази страна с преобладаващо католическо население. Над 10 хиляди души прекараха нощта на Рождество в училища, физкултурни салони и обществени сгради, където бяха евакуирани, а други останаха блокирани по домовете си и не успяха да пътуват за празниците. Най-малко 83 вътрешни полета бяха отменени поради лошото време, а близо 24 000 души останаха блокирани по пристанищата, след като фериботните връзки бяха прекъснати, информира БТА. През ноември 2013 г. тайфунът Хаян уби над 6300 души, а над 4 милиона бяха принудени да се евакуират, припомня ДПА.", "date": "2019.12.25", "title": "Хиляди жители на Филипините посрещнаха Коледа в евакуационни центрове (Снимки)"}
{"url": "https://www.24chasa.bg/novini/article/8008776", "text": "Щастлива Коледа на всички! За мнозина от нас това е най-красивият празник - време за прегръдки, за добрини, съчувствие към чуждите несгоди, но най-вече време за приятели и близки. Нека използваме всяка минута, за да бъдем заедно с любимите си хора, но наистина заедно! Не пред телевизорите и не вторачени в телефоните си, а заедно очи в очи с отворени сърца\". Това заяви председателят на парламента Цвета Караянчева във видеообръщение, публикувано във фейсбук по повод Рождество Христово. \"Като майка и баба и аз ще използвам тези безценни мигове, за да отдам цялото си внимание на семейството си, на което понякога се чувствам длъжница. Нека обаче в радостта от празника да не забравяме и онези от нас, които го посрещат с грижи или в самота и ако не можем да протегнем ръка към тях, нека поне ги споменем в молитвите си за по-добър свят. Дано коледният дух да ни направи по-добри, по-силни и по-човечни! Желая Ви от сърце обич и искрена радост. Честита Коледа!\", каза още Караянчева.", "date": "2019.12.25", "title": "Караянчева: Нека използваме всяка минута, за да бъдем заедно с любимите си хора (Видео)"}
{"url": "https://www.24chasa.bg/novini/article/8008775", "text": "Сърбия приключи полагането на тръбите в сръбския участък от газопровода \"Турски поток\", съобщи ТАСС, като се позова на генералния директор на Сърбиягаз Душан Баятович. Със задоволство можем да констатираме, че Сърбия е изпълнила своята част от работата, когато става дума за полагането на тръбите, по участъка от интерконектора \"границата на България - границата на Унгария\". Работата е приключила, заяви днес пред националната сръбска телевизия Ер Те Ес Баятович, цитиран от БТА. Нашите съветници казаха, че сме били три пъти по ефективни при изграждането на този проект от водещи европейски компании, изтъкна директорът на Сърбиягаз пред Ер Те Ес. По думите му има някои проблеми при работата по \"Турски поток\" в България. Целият газопровод в България и това, което трябва да свършат унгарците, трябва да бъде готово до края на 2020 година. Ако българите работят по-бързо, нещата ще се случат в срок, отбеляза Баятович. По думите му всички капацитети на \"Турски поток\" са изцяло разпродадени. Това означава, че проектът е търговски. Източна Европа е гладна за газопроводи и не трябва на това да се пречи политически, допълни Баятович. Планира се сръбският участък на \"Турски поток\" да започва в град Зайчар, на границата с България, и да пресече границата с Унгария близо до град Хоргош, отбелязва ТАСС. Входната мощност се очаква да бъде 13,88 милиона кубически метра газ на ден, а изходната - около 10 милиона кубически метра. Строителството на сръбския участък от газопровода \"Турски поток\" от границата на България до границата с Унгария е извършено за рекордно кратко време, отбелязва ТАСС. Освен това подводният участък на газопровода под река Дунав в Сърбия е поставил нов европейски рекорд за дължина на подводен участък -1402 метра, като е трети в света. Проектът \"Турски поток\" предвижда изграждането на газопровод по дъното на Черно море до европейската част на Турция и до границата с Гърция. Първата тръба ще снабдява с газ турския пазар, а втората - страните от Южна и Югоизточна Европа. \"Газпром\" разглежда като потенциални пазари Гърция, Италия, България, Сърбия и Унгария, припомня ТАСС. /София Ангелова/", "date": "2019.12.25", "title": "Полагането на тръбите в сръбския участък от \"Турски поток\" е приключило"}
{"url": "https://www.24chasa.bg/novini/article/8008809", "text": "\"Последните няколко дни се локализираха големите течове, които са по водопроводната мрежа. В участъка, който минава покрай индустриалната зона, се установи голям теч на питейна вода. Затова във вторник бе взето решението да започнат изкопи и с временна апаратура да се локализира мястото, откъдето изтича вода. Не може да се твърди, че става въпрос за кражба”. Това заяви в   кметът на Перник Станислав Владимиров относно проверката в пернишкия завод \"Стомана\". Като част от мерките срещу водната криза във вторник вечерта полиция и експерти влязоха на територията на предприятието \"Стомана\". Там се търсят точните места на течовете от водопреносното трасе. Целта е да се установи дали става въпрос за авария или за нерегламентирано включване.  На срещата беше решено, че трябва да се направи обследване по мрежата на Клон 2, където по моментни изследвания се губят по около 90 л/с. Няколко часа по-късно в завода влязоха багери и тежка техника. На място бяха министърът на вътрешните работи Младен Маринов и министърът на икономиката Емил Караниколов. Kметът на града допълни, че по време на празниците Перник ще бъде на облекчен воден режим. \"Перничани ще имат вода малко преди обяд до 22.00 ч.\", обясни Владимиров. Той коментира и сигналът за ешерихия коли в два от кварталите на града. \"Аварията в кв. \"Проучване\" ще бъде отстранена още в сряда. В окръжната болница всички, които имат оплаквания, ще бъдат прегледани\", поясни Станислав Владимиров. По думите му увеличениeто на водата е абсурдно и нелепо в създалата се ситуация.", "date": "2019.12.25", "title": "Кметът на Перник за проверката в \"Стомана\": Не може да се твърди, че става въпрос за кражба (Видео)"}
{"url": "https://www.24chasa.bg/novini/article/8008826", "text": "Разширява се вносът на месо в страната през първите 11 месеца на годината, главната причина за което е силното търсене на местния пазар, сочат данни на Генералното митническо управление. От януари до ноември общият внос на месни продукти възлиза на 5,49 милиона тона, с 42% ръст на годишна база. Само през ноември страната е внесла 644 хиляди тона меса или 82% ръст спрямо същия период на миналата година. Вносът на свинско се е увеличил със 151,2% до 230 000 тона, информира  За да гарантира безопасността на вносното месо, китайските власти засилиха надзора върху тези продукти. Китай обеща да стимулира вноса на месо, като разреши тази година той да надвиши 6 милиона тона, по думите на Министерството на търговията.", "date": "2019.12.25", "title": "Вносът на месо в Китай отчита продължителен 11-месечен ръст"}
{"url": "https://www.24chasa.bg/novini/article/8008854", "text": "Годеницата на убития саудитски журналист Джамал Кашоги осъди делото за убийството му през 2018 г. в Истанбул и призова петимата подсъдими, осъдени на смърт, да не бъдат екзекутирани, предаде ДПА. Хатидже Дженгиз каза вчера за ДПА, че делото се е гледало \"при закрити врата\" и попита: \"Кой им даде заповеди за убийството? Защо не им беше позволено да говорят публично?\" \"За това решение няма мотиви, нито каквото и да било обяснение\", посочи Дженгиз, цитирана от БТА. Кашоги беше убит, след като влезе в саудитското посолство в Истанбул на 2 октомври 2018 година. Той отишъл там да вземе документи, за да уреди брака си с Дженгиз, която го чакала отвън. В понеделник съд в Рияд осъди петима души на смърт след едногодишен процес, критикуван заради пълната си секретност. Убийството на Кашоги беше широко осъдено в чужбина. То засенчи реформите, лансирани от престолонаследника принц Мохамед бин Салман и целящи привличане на инвеститори и туристи в консервативното кралство. \"Ако тези хора бъдат екзекутирани без никаква възможност да говорят открито или да дадат обяснения, може никога да не разберем истината за това убийство\", каза Дженгиз. Специалният докладчик на ООН за извънсъдебни убийства Анес Каламар описа процеса като \"пародия\", която не е идентифицирала поръчителите или онези, които \"подбудиха, позволиха убийството или си затвориха очите за него, като престолонаследника\". Европейският съюз вчера осъди смъртните присъди, наложени в края на процеса, и също наблегна на необходимостта всички замесени в убийството да бъдат съдени.", "date": "2019.12.25", "title": "Годеницата на Кашоги призова смъртните присъди за убийството му да не се изпълняват"}
{"url": "https://www.24chasa.bg/novini/article/8008867", "text": "Сериозни нарушения в движението на железопътния транспорт и метрото се очакват и днес във Франция заради стачката против обявената от правителството пенсионна реформа, съобщи националното дружество за железопътен транспорт ЕсЕнСеЕф (SNCF), цитирано ТАСС. По данни на компанията днес ще се движат само 30 на сто от високоскоростните влакове ТеЖеВе (TGV) и регионалните влакове ТЕР (TER), както и 15 процента от крайградските влакове \"Транзилиен\" (Transilien). От ЕсЕнСеЕф казаха, че по много направления като Париж-Клермон Феран, Бордо-Марсилия, Нант-Лион, Нант-Бордо движението на влаковете ще бъде прекъснато, информира БТА. С големи трудности могат да се сблъскат днес парижани и гостите на града при ползване на метрото. Ще работят само две напълно автоматизирани линии, а останалите 14 ще бъдат затворени. Поредицата стачки по призива на френските профсъюзи започна на 5 декември. Протестиращите недоволстват срещу решението за отмяна на специалните условия за пенсиониране на 20 категории граждани и намерението за увеличаване на пенсионната възраст до 64 години. До момента стачките са коствали на националната железопътна компания около 400 милиона евро, съобщи ръководителят й Жан-Пиер Фаранду за в. \"Монд\", цитиран от ДПА. През почивните дни френският президент Еманюел Макрон призова от името на френския народ стачките да бъдат прекратени по празниците, но молбата му остана без отговор. Преговорите между правителството и синдикатите трябва да започнат на 7 януари.", "date": "2019.12.25", "title": "Навръх Коледа: Франция отново е блокирана заради транспортната стачка (Снимки)"}
{"url": "https://www.24chasa.bg/novini/article/8009150", "text": "Председателят на БСП Корнелия Нинова омеси коледната питка и сподели снимка във Фейсбук, на която е заобиколена от семейството си на празничната трапеза. Тя пожела Рождество Христово да донесе \"топлина в домовете ви и разбирателство в семейството\". \"Желая ви светли празници с любимите хора, здраве и вяра\", написа Нинова.", "date": "2019.12.25", "title": "Нинова омеси коледната питка, пожела топлина и разбирателство на всички българи"}
{"url": "https://www.24chasa.bg/novini/article/8008836", "text": "Китайски учени от гр. Тиендзин разработиха мозъчно-компютърен интерфейс, който позволява на потребителите да въвеждат думи с мисълта. Устройството е самостоятелно разработено от Китай и предлага директен канал за комуникация между човешкия мозък и външния свят, заявиха изследователите от университета на Тиендзин. Капсулата е в състояние да улови сигнали от електроенцефалографа и да ги изпрати до компютъра. След което мозъчните модели, които пренасят намеренията на потребителя, се декодират чрез алгоритъм на устройството, съобщава  С изобретението на китайските учени студент успя да въведе 69 знака за една минута, с което спечели провело се по-рано състезание. Устройството се оказа по-бързо от човешката ръка при писане. То намира приложение в медицината, рехабилитацията, познаването на мозъка, невронната обратна връзка и обработката на сигнали, заявиха изследователите, добавяйки че в бъдеще технологията ще бъде адаптирана за масова употреба.", "date": "2019.12.25", "title": "Китайски учени разработиха интерфейс, който осъществява директна връзка между мозъка и външния свят"}
{"url": "https://www.24chasa.bg/novini/article/8009182", "text": "Началникът на германската федерална полиция Дитер Роман каза, че страната се затруднява при депортирането на чужденци, чиито молби за убежище са били отхвърлени, предаде ДПА. Като се има предвид големият брой отхвърлени молби за убежище, разполагаме с твърде малко места, определени за пребиваване на лица преди депортирането им, каза Роман пред медийната група Функе. Според него, докато на около 248 000 души предстои да бъдат депортирани в трети държави, има само 577 центрове в страната, където те да бъдат задържани преди да бъдат изведени от Германия, информира БТА. За около 119 000 местните власти са преценили, че депортирането им трябва временно да бъде отложено. Вътрешните министри на федерални провинции се оплакват, че лица с отхвърлени молби за убежище често трудно биват откривани и изтъкват, че те трябва да бъдат задържани от властите преди да бъдат депортирани. Според данните на Функе германската федерална полиция тази година е депортирала по-малко хора, отколкото през 2018 г. От януари до октомври 2019 г. властите са регистрирали 20 996 депортирани - с около 1000 по-малко отколкото през същия период на предходната година. Федералната полиция говори за \"застой в числото на депортираните\" и цитира \"значително количество\" отменени от местните власти депортации. Германия извършва редовни полети до афганистанската столица Кабул за лица с отхвърлени молби за убежище, както и полети до Италия.", "date": "2019.12.25", "title": "Германия се затруднява при депортирането на чужденци с отхвърлени молби за убежище"}
{"url": "https://www.24chasa.bg/novini/article/8009223", "text": "Турският президент Реджеп Тайип Ердоган пристигна днес на необявено предварително посещение в Тунис, съобщи неговият говорител, цитиран от Ройтерс. Ердоган ще разговаря с туниския си колега Каис Сайед. Целта на посещението не бе уточнена. Визитата идва на фона на активните напоследък усилия на Турция да сключи споразумения със страните от Средиземноморието, където Анкара спори с Гърция за залежите на въглеводороди около разделения остров Кипър, отбелязва Ройтерс, цитирана от БТА. Миналия месец Турция подписа споразумение за разграничаване на морските пространства с международно признатото правителство в Либия - стъпка, с която разгневи Гърция. Атина смята, че споразумението нарушава международното право, докато Анкара посочва, че иска да защити своите права в региона и твърди, че сделката е в съответствие с морските закони. От кабинета на Ердоган съобщиха, че турският президент е придружаван в Тунис от министрите на външните работи и на отбраната, както и от директора на агенцията за разузнаване. Друга информация за целта на посещението и съдържанието на разговорите не бе съобщена, посочва Ройтерс. Посещението на Ердоган в Тунис е първата визита на чуждестранен държавен глава след избирането на президента Каис Сайед на изборите през октомври. В рамките на разширеното сътрудничество със съседната на Тунис Либия, Анкара подписа и споразумение за военно сътрудничество с Правителството на националното съгласие на Файез ел Сарадж. Ердоган каза, че Турция може да изпрати войници в Либия в подкрепа на правителството на Сарадж, което от месеци води сражения със силите на маршал Халифа Хафтар от непризнатия център на властта в източния град Бенгази. Вчера говорителят на Ердоган Ибрахим Калън каза, че Турция работи по законопроект, който ще позволи изпращането на турски военни в Либия. Турция вече е оказвала военна подкрепа на Правителството на националното съгласие, въпреки оръжейното ембарго на ООН, отбелязва Ройтерс, като се позовава на доклад на световната организация. ДПА припомня, че Турция и Катар подкрепят правителството на Сарадж в Либия, докато Египет, Обединените арабски емирства и Русия подкрепят силите на Халифа Хафтар, който обяви през април офанзива за превземане на Триполи.", "date": "2019.12.25", "title": "Ердоган пристигна на изненадващо посещение в Тунис (Снимки)"}
{"url": "https://www.24chasa.bg/novini/article/8009239", "text": "Въпреки неотдавнашното захлаждане в отношенията между двете Кореи, 74 процента от жителите на Сеул продължават да смятат, че Северът и Югът трябва да се обединят, според резултатите от публикувано днес проучване, съобщи южнокорейската агенция Йонхап. Анкетата беше проведена от 25 ноември до 3 декември сред 2000 жители на Сеул. Над четвърт от анкетираните очакват обединението да стане през следващите 20 години. Близо 17 на сто смятат, че то е невъзможно, информира БТА. На въпрос за перспективите на отношенията между двете Кореи през следващите пет години 12,4 процента от анкетираните отговорили, че те ще се влошават. Близо 40 процента изразили надежда за подобряването им, а 48,2 процента отговорили, че няма да се променят. Според 70 процента от участвалите в проучването възможността за ядрено разоръжаване на Северна Корея ще остане слаба.", "date": "2019.12.25", "title": "В Сеул искат обединение със Северна Корея"}
{"url": "https://www.24chasa.bg/novini/article/8009251", "text": "Турция обмисля разширяване на военната си помощ за признатото от ООН правителство на Либия в Триполи, включително разполагане на войски в страната. Президентският съветник и говорител Ибрахим Калън заяви във вторник, че депутатите работят по подготовка на закон, който да позволи военното сътрудничество, договорено миналия месец, да премине на по-висок етап. \"Може да се наложи решение на парламента заради събитията там. Ще продължим подкрепата за международно признатото правителство на Либия с военно обучение и в други сектори като политическата помощ\", каза Калън на пресконференция в Анкара, цитиран от  По думите му държави като Русия, Обединените арабски емирства и Египет доставят танкове, снаряди и оръжие на Либийската национална армия на маршал Халифа Хафтар от Бенгази. Това саботира преговорите под егидата на ООН, допълни Калън. Обвинения, че въоръжават Хафтар, са отправяни и срещу Йордания и САЩ. На 20 декември президентът Реджеп Тайип Ердоган каза, че за него се сражават и наемници от частната руска компания \"Вагнер\", което в Москва нарекоха пълна измислица. Засега правителството на Фаиз Сарадж не е искало от Турция да изпрати армията си на помощ, но в неделя Ердоган каза, че ако е необходимо, ще обмисли сухопътни, военновъздушни и военноморски операции. Бушуващият от 2011 г. конфликт в Либия отново се интернационализира. Последният пример са съобщенията за нова група от стотици въоръжени наемници от Судан, влезли да се сражават за Хафтар. Смята се, че поне 3000 суданци се сражават за бунтовническия лидер, опитващ се за пореден път да превземе Триполи. В понеделник група турски военни и дипломати пристигнаха в Москва за разговори по войната в Сирия и кризата в Либия, включително за евентуално разполагане на турски войски в северноафриканската държава.", "date": "2019.12.25", "title": "Турция подготвя изпращане на военен контингент в Либия"}
{"url": "https://www.24chasa.bg/novini/article/8009263", "text": "Неотдавна британски медии съобщиха, че в коледна картичка, закупена от момиче в супермаркет от веригата „Теско\" (Tesco) е била открита информация на задържан в шанхайския затвор „Цинпу\". Според информациите, чуждестранни затворници, изтърпяващи наказание в „Цинпу\", са били принуждавани да изработват картички за джъдзянската компания „Юнгуан\", съобщава  На 24 декември „Теско\" отговори на запитване на Китайската медийна група, в което посочва, че има много добра система за преценка на своите доставчици. През миналия месец е приключила поредната подобна процедура и не са установени доказателства за използването на затворнически труд. В писмото се казва също, че супермаркетът е започнал разследване и ще продължи да се среща с други доставчици.", "date": "2019.12.25", "title": "„Теско\" обяви, че никой от доставчиците му не използва затворнически труд"}
{"url": "https://www.24chasa.bg/novini/article/8009275", "text": "Американската авторка на заглавната музикална тема на сериала \"Приятели\" Али Уилис се е споминала на 72-годишна възраст, съобщи сп. \"Варайъти\". Уилис сътвори песента \"I'll Be There for You\" с която се откриваше всеки епизод на популярната телевизионна поредица /1994-2004/. Музикантката два пъти е отличавана с награди \"Грами\". През 2016 година тя получи приза в категорията \"Най-добър албум за мюзикъл\" за \"The Color Purple\", а по-рано за саундтрака на филма \"Ченгето от Бевърли хилс\" /1984 г./. Али Уилямс е починала във вторник вечерта в Лос Анджелис от сърдечен арест, предва БТА.", "date": "2019.12.25", "title": "Почина авторката на песента на сериала \"Приятели\" (Видео)"}
{"url": "https://www.24chasa.bg/novini/article/8009299", "text": "\"Посланието на днешния прекрасен празник е да видим сърцата си. Ако го сторим, със сигурност ще намерим в тях и болка, и несбъднати надежди, и много предателства от близки, но пък там се крие и детството ни. Сърцето го помни както нищо друго в живота ни\". Това каза в Рождественското си слово днес Старозагорският митрополит Киприан, който отслужи Света тържествена литургия в катедралния храм \"Св. Николай\" в Стара Загора, информира БТА. Сам Божият син, раждането на когото прославяме и празнуваме днес, тихо ни зове с думите: \"Ако някой Ме люби, ще спази словото Ми\" /Йоан 14:23/. Любовта присъства в делничната ни вяра само чрез дела. Трудът за добро ни приобщава с Божията благост. Това ни увещава да правим и явилото се пред пастирите многобройно ангелско войнство в Рождественската нощ със своето славословие: \"Слава във висините Богу, и на земята мир, между човеците благоволение\" /Лука 2:14/, изтъкна в словото си владиката. На тържествената литургия присъства зам.-председателят на парламента Емил Христов и зам.-кметът на община Стара Загора Ваня Сотирова.", "date": "2019.12.25", "title": "Митрополит Киприан: Любовта присъства в делничната ни вяра само чрез дела"}
{"url": "https://www.24chasa.bg/novini/article/8009336", "text": "Преди Коледа в околностите на Лондон момиченце си купува коледна картичка от Tesco, намирайки вътре бележка със зов за помощ. В нея било написано чуждестранни затворници от Шанхай са принуждавани да работят и молят получателя на бележката да се свърже с британеца Питър Хъмфри. Същият веднага написва статия и я публикува в „Съндей Таймс\". Западните медии веднага раздухаха инцидента, пише  Нека да видим какви думи използва Хъмфри в статията си. Всъщност в т. нар. „факти\" са просто субективни становища и предположения. Британецът използва думи като „Мисля, че …\" „Знам, че …\" (кой е написал бележката), но почти не засяга факти и доказателства. „Не знам идентичността и националността на затворника, който е пъхнал бележката в картичката, но съм сигурен, че са затворници от Шанхай и ме познават от преди освобождаването ми от затвора\". Той обясни как е стигнал до заключението, че картичката е от китайски затвор, но не споменава кой е затворникът. После в интервю за BBC Хъмфри използва думите: „Мисля, че знам кой е той.\" Самият Хъмфри си противоречи. Не става ясно, дали говори истината или само си „въобразява факти\"? Каква отговорност поемат западните медии разпространявайки субективна информация без проверки и доказателства? Журналисти на CCTV във Великобритания Уан Сюен и Чън Минлей веднага провериха новината в западните медии и откриха, че съществува проблем с представянето ѝ, което е изключително едностранно. „В момента най-големият проблем е едностранното извличане на информация, представят се главно отрицателните мнения.\" Уан Сюен открива, че в репортажите на западните медии няма интервюта с китайски органи и китайци, замесени в инцидента. Според надзирателя на затвор в Цинпу, Шанхай – Ли Цян тези картички в никакъв случай не са дошли от затвора. „Някои хора имат прекалено богато въображение, ситуацията е съвсем различна. Целта на всяка работа в затвора е да подготви уменията на затворниците, тя е абсолютно на доброволни начала. Всеки сам решава дали да се включи. Освен това за извършената работа се получава парично възнаграждение\", каза надзирателят. Същевременно китайските журналисти се свързваха с компания Tesco, която вече е обсъдила с китайския завод производството на картички и е стартирала разследване. В този период временно ще бъде прекратено сътрудничеството с китайския завод. В изявление на Tesco се казва: „Имаме цялостна система за проверки. Миналия месец доставчикът премина независима проверка, няма доказателства, че нарушава нашите правила за забрана на използването на работници от затвори.\"", "date": "2019.12.25", "title": "Инцидентът с коледната картичка: Фарс, вместо героична драма"}
{"url": "https://www.24chasa.bg/novini/article/8009348", "text": "Като „богато въображение\" определи репортажа в британския вестник „Сънди таймс\" за това как чуждестранни граждани, изтърпяващи наказания в шанхайския затвор „Цинпу\", са били принудени да изработват коледни картички, директорът на затвора Ли Цян в интервю за телевизия CGTN, цитиран от  По думите му, затворническите власти осигуряват на осъдените възможности за труд, съобразно техните желания и той им бива заплащан, според извършената работа. Относно Питър Хъмфри, чието име се цитира в материала на „Сънди таймс\", Ли Цян уточни, че той е бил в затвора от 2013 до 2015 г. „Хъмфри не е човек, който правеше особено впечатление. Разбира се, той е недоволен, което може да се разбере. Ако имате различно мнение относно делото си, имате възможност да обжалвате пред съответната съдебна институция. Затворниците имат това право и свободен канал за обжалване\", добави още Ли Цян.", "date": "2019.12.25", "title": "Директорът на затвора „Цинпу\" определи репортажа на \"Сънди таймс\" за използването на затворнически труд като „богато въображение\""}
{"url": "https://www.24chasa.bg/novini/article/8009892", "text": "В подкрепа на децата с тежки заболявания и осигуряването на високотехнологична медицинска апаратура за диагностика, лечение и рехабилитация на нуждаещите се деца. започна тазгодишният благотворителен концерт на „Българската Коледа“. Това е 17-тото издание на инициативата, която се провежда под патронажа на президента Румен Радев. Всеки може да дари средства за кампанията със есемес на номер 1117, а стойността е 1 лев за абонати по договор, които искат да дарят надежда на болно дете. За потребители на предплатени услуги на всички мобилни оператори стойността е 1,20 лв. с включено ДДС. Даренията се приемат целогодишно и не приключват тази нощ. Допълнителна информация за \"Българската Коледа\", както и начините, по които може да бъде направено дарение, са посочени на интернет-страницата на благотворителната инициатива:   . Благодарение на добри българи миналото издание на „Българската Коледа“, което бе в подкрепа на спасения детски живот, успя да събере 2 600 000 лв. Със сумата от близо 700 000 лева са подпомогнати 505 деца за осъществяване на лечение и рехабилитация. Закупена е медицинска апаратура за 22 лечебни заведения от цялата страна – университетски и многопрофилни болници, рехабилитационни центрове и домове за медикосоциални грижи на обща стойност 1 790 000 лв. Със средствата в рамките на 16-ото издание на благотворителната инициатива, бяха подпомогнати 551 деца със сумата от 853 162 лв. Общо 464 от тях получиха средства за рехабилитация; 63 деца са подпомогнати за осъществяване на скъпоструваща медикаментозна терапия, а на 24 деца с неврологични заболявания бяха дарени средства за медицински изделия и помощни средства. „Българската Коледа“ дари на 19 лечебни заведения от цялата страна модерна, високотехнологична апаратура за прецизна диагностика и съвременно лечение на обща стойност 1 585 770 лв. Апаратура получиха университетски и многопрофилни лечебни заведения в София, Варна, Габрово, Добрич, Плевен, Пловдив, Силистра, Стара Загора. Водещи тази година са Наум Шопов и Петър Милошев. На сцената излизат Миро, Орлин Горанов, Графа, Любо Киров, Люси Дяковска, Фондацията, Теодосий Спасов, Веско Ешкенази, Виктория Георгиева, Печенката и Деси Тодорова, Еделина Кънева, танцьорите Джорджия Кънчева и Антон Кандауров, вокална група Бон-Бон, Детски хор на Българското национално радио и солисти от „Северняшки ансамбъл“ Плевен. Актрисата Диана Димитрова, певицата Поли Генова, актьорите от Народния театър – Деян и Дарин Ангелови, Бойка Велкова, Радина Кърджилова и директорът на театъра Мариус Донкин, д-р Неделя Щонова и Националният ансамбъл по художествена гимнастика също са сред застъпниците, които ще призоват за съпричастност и подкрепа.", "date": "2019.12.25", "title": "\"Българската Коледа\" помага на деца с тежки заболявания (Снимки)"}
{"url": "https://www.24chasa.bg/novini/article/8009974", "text": "Британската кралица Елизабет Втора изрази в ежегодното си коледно послание уважение към ангажираността на младото поколение към климатичната криза, предаде Франс прес. \"Предизвикателствата, пред които са изправени много хора днес, може би са различни от тези, с които трябваше да се сблъска моето поколение, но съм поразена от проявяваното от новите поколения чувство за дълг към проблеми като опазването на околната среда и климата\", заяви 93-годишната кралица. Тя обаче не цитира името на младата шведска активистка Грета Тунберг, която тази година поде придобила глобален мащаб младежка кампания за мобилизиране на правителствата пред климатичните промени, предава БТА. В посланието си Елизабет Втора припомни две важни годишнини, отбелязани през изтичащата година - 50 години от стъпването на човек на Луната и 75 години от десанта на съюзническите сили в Нормандия през Втората световна война. В словото си Елизабет каза също, че годината е била изпълнена с трудности за разделената от дебатите за Брекзит страна, но изтъкна, че \"е възможно да се постигнат положителни неща, когато хората загърбят миналите си разногласия и се обединят в дух на приятелство и помирение\". В личен план кралицата отбеляза, че тя й съпругът й принц Филип, \"са очаровани\" от появата в кралското семейство през май на техния осми правнук - принц Арчи, син на принц Хари и жена му Меган Маркъл.", "date": "2019.12.25", "title": "Елизабет II приветства загрижеността\nна младите за климата (Видео)"}
