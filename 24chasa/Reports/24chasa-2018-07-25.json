{"url": "https://www.24chasa.bg/novini/article/6979761", "text": "На 24 юли, при полицейска проверка в жилището на наркопласьор от Добрич, служителите на реда са открили момиче на 18 години, във видимо неадекватно състояние, което е било държано против волята си, съобщиха от пресслужбата на МВР. Незабавно то е било настанено в болницата в Добрич. От един месец, момичето е в неизвестност, а от 20 дни е обявено за общодържавно издирване. Полицията я открива в крайно тежко състояние, с видими следи от жестоко изтезаване. При медицинските изследвания, в кръвта на момичето е открито наличието на три вида наркотици. Лекарите са констатирали, че отвлечената е държана вързана, малтретирана и гладна. Наложило се е кръвопреливане. Тя е с рядка кръвна група – АB отрицателна. Лекарският екип е успял да извърши нужните в случая кръвопреливания, доставяйки кръв и от Варна. За момента, лекуващите медици уверяват, че ще осигурят нужната за пациентката кръв и се надяват да стабилизират състоянието ѝ. Полицейската информация е, че при първоначално извършената проверка на М.Д. (32 г.) от град Добрич, полицията открива суха тревна маса, с тегло 15,2 грама, реагираща на полевия тест на наркотичното вещество канабис. Обективни обстоятелства налагат и последваща проверка в жилището, обитавано от М.Д. по ул. „Ал. Стамболийски” в град Добрич. На място, оперативните служители откриват наличието на електронни везни, и бяло прахообразно вещество с тегло 0,5 грама, реагиращо на амфетамин, както и 18-годишното момиче във видимо неадекватно и безпомощно състояние. С полицейска мярка за срок от 24 часа М.Д. е задържан в Първо Районно управление на МВР-Добрич, след което мярката му за задържане е удължена на 72 часа. Повдигнати са две обвинения. „Пазаруваме с Виктория преди три седмици, тя си поръча маратонки, прибрахме се, после излезе да пие кафе и не се върна“ - разказва майката Атанаска Димитрова. На третия ден тя подава молба за издирване в полицията и остава в очакване до 24 юли, когато й се обаждат, че Виктория е намерена. По думите на майката тя е в много тежко състояние. Тялото е посинено, наранено, устата разбита и по тялото многократно са гасени цигари. Според майката, Виктория е казвала ,че пуши трева един път месечно, но не може да я нарече наркоманка. Наркоман тя нарича мъжът който е задържан - 32-годишният Мирослав Дяков, за който се знае, че е дилър. Заедно с Мирослав е задържан още един мъж, който според Димитрова му е помагал. Момичето било открито съвсем случайно. Според директра на болницата в Добрич д-р Светозар Байчев, момичето било цялото в синини. Било ежедневно пребивано, в продължение на цял месец – по други информации. Цветът на кожата й бил сивопепеляв. Хемоглобинът й е 35, при 120 норма. Не говорела, само отваряла и затваряла очи. „Ако искаш да я докоснеш, веднага подскачала от страх” – казва още д-р Байчев.", "date": "2018.07.25", "title": "Наркодилър отвлича и изтезава момиче дни наред в Добрич"}
{"url": "https://www.24chasa.bg/novini/article/6979696", "text": "Дeпoзититe нa дoмaкинcтвaта са се увеличили с 1,426 млрд. лв. за 6 месеца, а отпуснатите кредити - с 1,29 млрд. лв. Това става ясно от данните на БНБ. От началото на годината до края на юни ударно се вземат заеми за по 200 млн. лв. на месец. Така общата сума на спестяванията на гражданите вече са 49,017 млpд. лв. Те са се увеличили със 7% cпpямo cъщия мeceц нa 2017 г. Общата сума на депозитите пък достига рекордните 74,4 млpд. лв., което означава, че 72% oт БBП се управляват от банките, отчита БНБ. Общият ръст на депозитите е 8,5% на годишна база. Най-бързо растат спестяванията на нефинансовите пpeдпpиятия - с 15,6% за година до 22,7 млрд. лв. в края на юни 2018 г. Ръст има и при кредитирането. Към кpaя нa юни т.г. отпуснатите заеми са 55,6 млрд. лв., което е c 6,7% повече в сравнение със същия месец на предната година. От тях кpeдититe зa дoмaкинcтвa ca 21 млpд. лв., или с 9,2% повече в сравнение с юни 2017 г., отчита централната банка. Ниските лихви по ипотеките приближиха общата сума на отпуснатите заеми за жилища до 10 млрд. лв. До юни тази година трезорите са отпуснали ипотечни заеми за 9,9 млpд. лв. Ръстът спрямо юни 2017 г. е 9%. Общата сума на пoтpeбитeлcкитe кpeдити вече е 8,7 млpд. лв., което е с 15,1% повече cпpямo юни 2017 г. Намаление нa гoдишнa бaзa има само при дpyгитe кpeдити - c 15,4%, до скромните 1,019 млpд. лв.", "date": "2018.07.25", "title": "Депозитите  се доближиха до 50 млрд. лв."}
{"url": "https://www.24chasa.bg/novini/article/6979644", "text": "Лидерът на БСП Корнелия Нинова ще даде старт на колоездачната обиколка от Габрово до връх Шипка в петък. Във велопохода под надслов купа “Бузлуджа 2018” ще участват колоездачни клубове от Габрово, Казанлък и др. През 2017 г. Нинова награди победителите в състезанието. Тази година наградата за най-младия състезател е в памет на един от най-големите колоездачни деятели - Васил Дянков.", "date": "2018.07.25", "title": "Корнелия Нинова повежда колоездачната обиколка до връх Шипка (Обзор)"}
{"url": "https://www.24chasa.bg/novini/article/6979690", "text": "Различни модели за здравна реформа и промяна на осигурителния модел представи министър Кирил Ананиев на коалиционен съвет на ГЕРБ и “Обединени патриоти”. Съветът бе свикан от премиера Бойко Борисов. Участваха тримата лидери на патриотите Валери Симеонов, Волен Сидеров и Красимир Каракачанов, председателят на депутатите от ГЕРБ Цветан Цветанов, шефките на парламентарната здравна комисия Даниела Дариткова и на финансовата Менда Стоянова и финансовият министър Владислав Горанов. Говорено е по няколко варианта за демонополизация на Националната здравноосигурителна каса, но единственото сигурно до момента е, че ще има и частни каси, разказаха пред “24 часа” участници. Целта била по-скоро различните варианти, предлагани от здравния министър, да се изложат пред патриотите и да получат тяхното принципно одобрение. Все още стоят варианти както за допълнително задължително осигуряване, така и за доброволни здравни фондове. При всички случаи сегашният модел ще се надгражда с някакъв вид доплащане. След като изложил вариантите, министър Ананиев е поискал още малко време за изчисления и допълнения. Той пое ангажимент в края на юли да ги представи на обществено обсъждане, така че наесен да се създаде законодателната рамка на новия здравен модел.", "date": "2018.07.25", "title": "За здраве да не плаща само касата, одобриха ГЕРБ и патриотите"}
{"url": "https://www.24chasa.bg/novini/article/6979737", "text": "Във връзка с влошената метеорологична обстановка и проливни валежи, със заповед от днес на кмета на община Пирдоп се обявява бедствено положение на територията на град Пирдоп, съобщиха от общината, цитирани от БТА. Задействан е планът за бедствия и аварии, като всички включени в него фирми са се отзовали своевременно и оказват съдействие. Общината е предприела всички необходими мерки за ограничаване на пораженията, причинени от проливните дъждове. Към момента няма опасност от преливане на яз. \"Душанци\". Водното му ниво е в норма и не представлява опасност за населението. Осъществява се непрекъснато наблюдение и контрол. Валежите ще продължат и през следващите дни. На 25, 26 и 27 юли в Пирдоп се очакват валежи от 30 литра на кв. м., в часовете от 13.00 до 19.00 часа.", "date": "2018.07.25", "title": "Община Пирдоп задейства плана за бедствия, язовир \"Душанци\" е в норма"}
{"url": "https://www.24chasa.bg/novini/article/6979744", "text": "Нагла кражба в дома на младо семейство в оживен квартал в Бургас. Крадецът е заснет от охранителни камери, но до момента не е открит от полицията, съобщи  Надя, Любомир и 4-годишният им син се прибрали малко след 21:30 снощи от разходка. Вратата на апартамента им била залостена отвътре. \"Заключил си райбера на входната врата, за да може спокойно да тършува. От тавана на пикапа се хваща на терасата отгоре и там влиза през балконската врата, тя беше на ножица отворена, някакъв въздух да влиза\", обясни Любомир Любенов. Блокът е опасан с камери, една от които е заснела крадеца. Вижда се и татуировка на левия му крак. Откраднати са компютър, лаптоп, златни бижута, дори портмоне с пъпчето на сина им. С лаптопа крадецът задигнал целият им семеен архив от снимки. Любомир помоли да им върне снимките. „Моля го да върне това, ще му бъде платено на някаква разумна цена, просто това за нас значи много, защото това са спомени\".", "date": "2018.07.25", "title": "Крадец нагло обра дома на младо семейство в Бургас"}
{"url": "https://www.24chasa.bg/novini/article/6979597", "text": "В последните седмици и месеци сме свидетели на ескалиране и ултимативност на исканията на хората с увреждания, граничещи с анархизъм, и на остри противопоставяния вътре в средите им. Това каза от парламентарната трибуна социалният министър Бисер Петков. Той даде отчет докъде е стигнал в работата по реформа на системата за инвалидите. Петков се усъмни и в искреността на протеста на майките, след като във вторник посети палатките до парламента, за да ги помоли да се върнат в работната група и ги покани на лична среща, която те му отказаха. “Това, че в текстовете е отпаднало тирето, т.е. пише “лична помощ”, а не “лична помощ – асистентска услуга”, не е повод да се напусне групата”, каза Петков. защото това била скъпа услуга. Министърът подчерта, че балансът между двата палаткови лагера ще бъде труден и добави, че настройването им едни срещу други прави задачата за създаване на приемливи за всички страни закони още по трудна. Пред депутатите социалният министър обеща, че до средата на септември ще бъде внесен законопроектът за хората с увреждания. И припомни, че е започнала подготовката на законопроекта за социалните услуги. “За да могат в комплекс да се решат всички проблеми на хората с увреждания, трябва да има политическа подкрепа, носене на политическа отговорност. Експертната отговорност не е достатъчна”, категоричен бе депутатът от ДПС и председател на социалната комисия Хасан Адемов. Според него експертната отговорност не е достатъчна. Причината била, че по част от проблемите те имали коренно противоположни мнения и становища, които нямало как да бъдат обединени на базата на експертизата, която предлага социалното министерство. “Проблемите на хората с увреждания опират до бюджета – някой трябва да принуди финансовияе министър и премиера да отпуснат необходимите средства”, каза заместник-председателят на парламентарната група на БСП Антон Кутев. “Става дума за това,че някакви хора в България, никак не малко на брой, живеят с 250 лв. на месец. Това не е финансов проблем. Това е хуманитарен проблем. Това е въпрос на оживяване”, каза социалистът. И обясни, че хората с увреждания стоят на палатките и са Препоръча първото заседание след ваканцията на депутатите отново да е за хората с увреждания. От 1 юни майките на деца с увреждания са опънали палатка до парламента и настояват да се приеме закон за личната помощ, написан от тях и омбудсманката Мая Манолова. Точно той обаче разпали война между майките и национално представителните организации. От вторник вече има и втора палатка на контрапротестиращи, където са хора от представителните организации и майки на деца с епилепсия. Напрежението между двата лагера започна да ескалира. Докато течеше изслушването на социалния министър пред парламента, майките от двете враждуващи палатки отново се обвиняваха в провокации. “Подложени сме на страшен психологически тормоз. Започнаха да Те нямат право да бъдат тук. Призоваваме някой орган в тази държава да се намеси”, каза една от майките на децата с увреждания. Тя обясни, че не са приели срещата със социалния министър, защото първо искат да видят разписани новите промени. Не отговориха и дали ще отидат в понеделник на работната група за закона за хората с увреждания. “Не са идвали никакви яки момчета, има камери всичко може да се види”, отвърнаха неправителствените организации. Подчертаха, че тяхната палатка не е с цел провокация и ще остане до 5 август, за да се чуят и техните искания - лична помощ и подкрепа за всички хора с увреждания. “Нямаме нищо против майките, че получаваме субсидии от държавата, те захванаха тази грозна картина, която в момента се случва”, каза Антоанета Витева от Асоциацията на родителите на деца с епилепсия.", "date": "2018.07.25", "title": "Бисер Петков: Исканията на хората с увреждания граничат с анархизъм (Обзор)"}
{"url": "https://www.24chasa.bg/novini/article/6979750", "text": "Малко над 100 минути над България в петък ще грее кървава луна. Причината е най-дългото лунно затъмнение за века. У нас явлението ще започне в 21,24 ч на 27 юли, а пикът му ще бъде от 22,30 ч до 0,13 ч на 28 юли, като естественият спътник на Земята ще бъде в червен цвят. Рядкото небесно явление ще може да се наблюдава най-добре в Източна Африка, Близкия изток и Централна Азия. По тези места затъмнението ще продължи над 6 часа, докато у нас то ще трае малко над час и половина. В Европа и Австралия Луната ще се вижда най-добре при изгрева и залеза ѝ, пише в. \"Труд\". Предстоящото пълно лунно затъмнение е по-специално с това, че ще стане по време на пълнолуние, докато Слънцето, Земята и Луната ще са перфектно подредени в една линия, а конфигурацията се нарича опозиция или противопоставяне.  На много места в страната обсерваториите организират наблюдения. На Шуменското плато телескопите ще бъдат свързани с екрани, на които посетителите ще могат да наблюдават събитията в реално време.  ", "date": "2018.07.25", "title": "100 минути Кървава луна над България"}
{"url": "https://www.24chasa.bg/novini/article/6979624", "text": "“Аз съм дипломат от кариерата. Преминал съм всички професионални рангове от най-ниския до посланик. При президента на републиката естествено съм работил като дипломат, тъй като знаете, че там трябва също да има професионализъм.” Това заяви новият посланик на България в Русия Атанас Кръстин пред “24 часа” на въпрос дали очакванията към него като първи човек от екипа на президента, пратен на ключов посланически пост, го натоварват. Вчера той бе официално представен пред външната парламентарна комисия. Доскоро Кръстин бе секретар по външната политика на държавния глава. Той заминава за руската столица на мястото на дългогодишния посланик на България там Бойко Коцев. Първоначално имаше очаквания за друго назначение в Москва, после премиерът Бойко Борисов публично обяви, че е оставил на президента Румен Радев да направи предложението. Официалното решение на Министерския съвет бе взето в началото на април, а през май Кръстин придружи Радев на посещението му в Москва и Сочи, но все още като президентски съветник. “Тези две посещения на изключително високо равнище са много полезни от гледна точка на целия комплекс неща, които ние искаме, на базата на взаимното доверие, взаимната изгода и прагматизма”, заяви Кръстин. Според него именно посещенията в кратък срок на двамата най-големи в държавата показали политическата воля на страната ни за активни и ползотворни отношения с Русия. Кръстин припомни, че на пресконференция след срещите руския президент Владимир Путин също изрази готовност за разговори в името на общите интереси. “Имаме изключително широк спектър на двустранните отношения с Русия във всички сфери, за които можем да се сетим. Точно от тази гледна точка днес беше мое задължени и чест да се срещна с комисията, за да чуя техните мнения и препоръки”, каза Кръстин. Подобни изслушвания от депутатите стават при закрити врата.", "date": "2018.07.25", "title": "Новият посланик в Москва: Аз съм дипломат, не човек на Румен Радев"}
{"url": "https://www.24chasa.bg/novini/article/6979675", "text": "Шест свободни позиции за българската си секция обяви радио “Свободна Европа” на сайта си. Търсят се ръководител на българската секция, главен редактор, двама журналисти, онлайн редактор и журналист за създаване на мултимедийни продукти. Срокът за кандидатстване за позициите е до 7 август. Българската секция ще може да използва съдържание и от другите национални бюра на медията, както и от “Гласът на Америка”, пише още в обявата. Същите позиции се търсят и за румънската секция. Преди дни радио “Свободна Европа” обяви, че се връща в България и Румъния. Най-вероятно медията ще има онлайн издание у нас, тъй като радиото няма запазени честоти. За да звучи в ефира, може евентуално да се споразумее партньорски със съществуваща станция, която да препредава програмата му. По този модел радиото работи в много от 20-те страни, в които се излъчва. На други места има само онлайн версия, в която се пускат и видеорепортажи. ", "date": "2018.07.25", "title": "“Свободна Европа” търси 6-има български журналисти за сайта си у нас"}
{"url": "https://www.24chasa.bg/novini/article/6979603", "text": "Гръцката полиция е арестувала четирима души по подозрения за умишлено подпалване на един от пожарите в предградията на Атина, при които през последните два дни 80 души изгубиха живота си, над 180 бяха ранени, а десетки се смятат за изчезнали, предаде Танюг. Според гръцките медии четиримата арестувани са на възраст между 22 и 26 години. Те са задържани, докато се криели в изоставена къща, предаде БТА. Причините за множеството пожари в района на Атика още не са официално съобщени. Компетентните органи водят разследване.", "date": "2018.07.25", "title": "Арестуваха четирима заподозрени за подпалване на един от пожарите в Гърция"}
{"url": "https://www.24chasa.bg/novini/article/6979612", "text": "На всеки три минути от вируса на СПИН се заразява тийнейджърка от възрастовата група 15-18 години. Това съобщи днес УНИЦЕФ на международната конференция за СПИН в Амстердам, предадоха световните агенции, цитирани в БТА. Момичетата са жертви на две трети от инфекциите по света, касаещи тази възрастова група, показват данни, представени от УНИЦЕФ на конференцията. \"В повечето страни жените и момичетата нямат достъп до информация и до необходими услуги и грижи или дори нямат възможността да откажат незащитени сексуални контакти\", се казва в изявление на генералната директорка на УНИЦЕФ Хенриета Фор. \"ХИВ се разпространява бързо след най-уязвимите и най-маргинализираните хора, което поставя тийнейджърките в центъра на кризата\", допълва тя. През 2017 г. 130 000 смъртни случая на хора под 20 години са били свързани със СПИН и са били регистрирани 430 000 нови зарази с ХИВ в същата тази възрастова група. Според Международното дружество за СПИН четири от 10 тийнейджърки от Африка са преживели сексуални или физически посегателства от страна на мъж от тяхното близко обкръжение. Тази неправителствена организация критикува липсата на политика за превенция срещу насилието и за защита на младите хора в много страни. Организацията се занимава и с запознаването на младите хора с различните рискове, в това число и риска от зараза с ХИВ.", "date": "2018.07.25", "title": "УНИЦЕФ: На всеки 3 минути тийнейджърка се заразява с вируса на СПИН"}
{"url": "https://www.24chasa.bg/novini/article/6979613", "text": "Русия съобщи, че е изпратила работни групи в Йордания, Ливан и Турция, които да координират завръщането на бежанците от Сирия, предаде Асошиейтед прес. Групите ще извършват \"конкретен анализ на аспектите на завръщането на бежанците в Сирия\", каза на брифинг в Москва днес генерал Михаил Мизинцев - шеф на Националния център за управление на отбраната. Той говори на заседание на междуведомствения координационен щаб на военното и външното министерство на Русия за връщането на бежанците в Сирия, предаде БТА. Според него няма да има връщане на бежанци в Сирия, ако те не желаят това. \"Предприемайки активни стъпки към сключване на споразумения с чуждестранни партньори за сътрудничество при завръщането на бежанците към постоянните им местожителства, ние ще продължим да се придържаме към принципа, че завръщането им в родината трябва да става изключително доброволно и в условия на сигурност\", подчерта Мизинцев. Той добави, че Русия иска като начало да бъде осигурено връщане на децата на бежанците до началото на учебната година на 1 септември. Във всяка една от трите страни, приели най-много сирийски бежанци, ще се създаде оперативен щаб по координиране на завръщането им в родината. \"Необходимо е да се използва нашият следвоенен опит по възстановяването на страната, както и полезните решения, използвани и в други държави, пострадали при съвременни локални войни и въоръжени конфликти\", посочи Мизинцев. Този опит трябва да бъде систематизиран в аналитичен материал, който да бъде предаден на сирийската страна, добави той, цитиран от ТАСС.", "date": "2018.07.25", "title": "Русия ще работи с трите страни, приели най-много бежанци, за връщането им в Сирия"}
{"url": "https://www.24chasa.bg/novini/article/6979631", "text": "Унгария изпрати 30 полицаи в Република Македония и 15 в Сърбия със задача да патрулират заедно с македонските и сръбските колеги за предотвратяване на нелегално преминаване на границите, предаде агенция МИА, цитирана от БТА. Унгарските полицаи пристигат с джипове и средства за термално и нощно наблюдение на терена. Унгария изпраща персонал и помощ за охрана на балканските граници още от голямата миграционна криза през 2015 и 2016 г., припомня МИА.", "date": "2018.07.25", "title": "Унгария изпрати свои граничари да патрулират в Македония и Сърбия"}
{"url": "https://www.24chasa.bg/novini/article/6979650", "text": "До петък кметът на Община Тетевен, областният управител на Ловеч, областното пътно управление и всички институции, които управляват публична инфраструктура, трябва да остойностят щетите след интензивните валежи в областта и да внесат заявления за отпускане на финансов ресурс. В понеделник ще има извънредно заседание на Междуведомствената комисия за възстановяване и подпомагане по казуса Мизия, на което те ще бъдат разгледани. Това съобщи при посещението си в засегнатото от обилните дъждове с. Глогово днес министърът на регионалното развитие и благоустройството Николай Нанков, съобщиха от министерството. Втори ден поддържам постоянен контакт с кмета Мадлена Бояджиева и областния управител Георги Терзийски. Лично се запознавам с щетите и с действията. Има адекватна реакция и от местната, и от областната администрация, от областното пътно управление, пътноподдържащи фирми и фирмата, която строи АМ „Хемус“ в участъка от Ябланица до Тетевен, каза министърът. Той посочи, че от вчера на обяд багери на изграждащата магистралната отсечка фирма съдействат за разчистване на щетите. Хубаво е, че нямаме бедстващи хора, каза регионалният министър и изказа съболезнования на близките на загиналия мъж. Николай Нанков съобщи, че по информация на Главна дирекция „Пожарна безопасност и защита на населението“ в селата Глогово и Градежница са отводнени над 20 къщи. Има много тежки щети по инфраструктурата, свързани основно с брегоукрепването по реката, допълни той. Това е втора подобна приливна вълна в рамките на 18 години, много по-тежка от тази през 2000 г. Колегите от Министерството на отбраната, лично вицепремиерът Красимир Каракачанов се зае с осигуряването на понтонен мост в с. Глогово, тъй като в момента над 300 души са блокирани и без достъп. Съществуващият е само пешеходен и изключително опасен. С кмета и областния управител посетихме прекъснатото съоръжение по поречието на реката. Утре колегите от Министерството на отбраната започват монтирането на временния понтонен мост, докато се изгради новият, за да се осигури пешеходен и автомобилен достъп за тези хора, каза Николай Нанков. Бедственото положение ще бъде в сила, докато се гарантира изцяло безопасността на хората. Климатичните условия не са благоприятни. Само днес, в рамките на два часа, се очакваше нова приливна и обилни валежи, коментира регионалният министър. Вчера, в 6 часа сутринта, е подаден първият сигнал, паднали са над 100 л дъжд само за 4 часа, каза той и посочи, че реакцията досега е адекватна. Министърът призова за по-малко политиканстване и политизиране на събитията. Николай Нанков обясни, че републиканската пътна инфраструктура е пострадала заради свлачищни процеси. Пътят е изграден с републикански средства, но виждаме до какви събития води това, че е без брегоукрепителни съоръжения към него. Трябва да бъде възстановена и брегоукрепена в цялост инфраструктурата по поречието на реката, за да се предпази от бъдещи подобни преливни вълни, заяви той. Във връзка с обезщетяването на гражданите министър Нанков посочи, че Междуведомствената комисия за възстановяване и подпомагане има определи правила за това в какви случаи се отпуска помощ за частната собственост. Има застрахователни полици и правила, допълни той. Регионалният министър напомни, че основната задача на държавата е да гарантира възстановяването, както в случая в областта, на общинската инфраструктура – брегоукрепване на дерето и улична мрежа на двете села. Той допълни, че има поражения на републикански пътища също в с. Черни вит, Община Тетевен. Имам критика към местното ВиК дружество с принципал МРРБ. Ще има сериозни санкции, ще предприема съответните действия, свързани с мениджмънта на дружеството, заяви министър Нанков. Някои населени места, включително Тетевен, са на воден режим и три водоноски са недостатъчни, посочи той и допълни, че утре ще бъдат осигурени поне още две. Тази част на Стара планина е с най-чиста питейна вода – тя е гравитачна планинска вода. Проблемът е при подобни обилни интензивни валежи, когато питейната вода се замътва. Водата е спряна поради повишена мътност. Тетевен, Български извор, Рибарица са на частичен или пълен воден режим, но ще осигурим допълнителни водоноски, докато се отстранят авариите, информира министърът.", "date": "2018.07.25", "title": "Нанков: До петък щетите след дъждовете в Тетевенско трябва да бъдат остойностени (Снимки)"}
{"url": "https://www.24chasa.bg/novini/article/6979686", "text": "Италианската полиция е арестувала в понеделник бившия руски сенатор Дмитрий Кривицки в курорта Кортина Д'Ампецо, съобщиха източници, цитирани от италианската агенция АНСА. По думите им Кривицки е издирван в Русия за корупция, предаде БТА. Утре той ще се яви пред главния прокурор във Венеция. Защитник ще му бъде адвокат от Торино, добавят източниците. Генералното консулство в Милано е информирано за ареста, гласи съобщение на консулството, цитирано от ТАСС.", "date": "2018.07.25", "title": "Арестуваха бивш руски сенатор в италианския курорт Кортина Д'Ампецо"}
{"url": "https://www.24chasa.bg/novini/article/6979534", "text": "След съгласуване на действията между председателя на междуведомствената комисия за възстановяване и подпомагане към Министерския съвет и министър на вътрешните работи Валентин Радев и министъра на регионалното развитие и благоустройството, Николай Нанков отпътува за община Тетевен, съобщиха от пресцентъра на МВР. Целта на посещението е на място да бъде направен преглед на обстановката в населените места, засегнати от обилни валежи, с оглед по-бърза оценка и вземане на решение за подпомагане от страна на комисията. Във връзка с това, по указания на премиера Бойко Борисов, Междуведомствена комисия за възстановяване и подпомагане към Министерския съвет свиква заседание на 30 юли т.г. Положителният опит за съкращаване на сроковете за вземане на решение за подпомагане на пострадали региони беше приложен по разпореждане на министър-председателя Борисов при преодоляване на последствията след наводненията в началото на месец юли, предизвикани от проливни дъждове в района на Мизия, се посочва още в съобщението.", "date": "2018.07.25", "title": "Междуведомствена комисия решава за помощ на засегнатите от валежите в Тетевенско"}
{"url": "https://www.24chasa.bg/novini/article/6979537", "text": "Дъждовете от последните дни актизивираха десетки свлачища в Родопите. Пътят към едно от най-големите и най-посещавани светилища у нас – Кръстова гора, пропадна. Участъкът е опасен и се нуждае от спешен ремонт. Три асеновградски села са изправени пред заплахата да останат откъснат заради свлачище на метри от Асеновата крепост, предаде NOVA. Пътят за Кръстова гора е сред най-натоварените в Родопите. На две места свлачище е погълнало около 100 метра от асфалтовата настилка и на практика липсва половината пътно платно. Свлякло се е в дерето. Мантинелите висят във въздуха встрани от пътя, който е ремонтиран с пари от държавата преди 10 години. Пътят води не само към Кръстова гора и град Лъки, но и към село Борово, в което живеят 70 души и по него всекидневно минава медицинската помощ, хранителните доставки и автобуси. Ремонтът на единствения път към Кръстова гора ще струва около 300 000 лева.", "date": "2018.07.25", "title": "Пропадна пътят към Кръстова гора"}
{"url": "https://www.24chasa.bg/novini/article/6979541", "text": "Американският пастор Андрю Брънсън, съден в Турция по обвинения в терористична дейност и шпионаж, напусна днес затвора, часове след като турски съд постанови той да бъде поставен под домашен арест, предаде Ройтерс, като се позовава на турската телевизия ДХА. Кадри, излъчени от телевизията, показваха пастора, ескортиран от служители от затвора в Измир /Западна Турция/. Той е отпътувал от затвора малко след това в конвой от коли. Брънсън е задържан в Турция от октомври 2016 г. и съд в Измир нареди оставането му в предварителен арест при последното заседание по делото миналата седмица, предаде БТА. По-рано днес турски съд промени предварителния арест на Брънсън в поставяне под домашен арест. Турските власти обвиняват пастор Брънсън, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Анкара разглежда тези две организации като терористични. Турция обвинява Гюлен и неговото движение за организирането на опита за преврат от юли 2016 г. Пастор Брънсън, който живее в Турция от двайсетина години, е обвинен също в шпионаж с политически или военни цели. Той рискува да получи присъда до 35 години затвор, ако бъде признат за виновен в този процес, започнал на 16 април. Случаят допринесе за обтягане на отношенията между Вашингтон и Анкара, които вече бяха влошени заради редица разногласия, специално по въпроса за американската подкрепа за сирийските кюрдски милиции Сили за защита на народа и отказа на САЩ да екстрадират Гюлен, който живее в Пенсилвания. През септември Ердоган спомена идеята за размяна на пастор Брънсън срещу Гюлен - хипотеза, която бе отхвърлена от Вашингтон.", "date": "2018.07.25", "title": "Американският пастор Брънсън, обвинен в тероризъм, напусна затвора в Турция"}
{"url": "https://www.24chasa.bg/novini/article/6979544", "text": "Македонският премиер Зоран Заев заяви днес, че референдум за договора за новото име на страната и промени в конституцията ще има, дори и да не бъде постигнато споразумение с най-влиятелната опозиционна партия ВМРО-ДПМНЕ, съобщават македонските медии. На пресконференция днес Заев изрази увереност, че до 30 юли парламентът ще гласува за свикването на референдум. Премиерът каза, че опозицията трябва да реши дали да призове гражданите да бойкотират референдума или да излязат да гласуват според своите възгледи. След три неуспешни срещи на лидерите на основните парламентарни партии, на които не успяха да се договорят за референдума, Заев каза, че нови срещи не са нужни, като подчерта, че вратата му е винаги отворена за лидера на ВМРО-ДПМНЕ Християн Мицкоски, а могат да се чуят и по телефона. \"Заедно констатирахме, че най-ранният срок за референдум е 30 септември и затова парламентът трябва да вземе решение за него до 30 юли\", каза Заев, като добави, че не желае да се меси в работата на парламента, но организирането на референдума навреме е от интерес за държавата. Заев обясни, че допитването до народа ще бъде ефективно само ако гласуват най-малко 50 процента от избирателите плюс един. \"Ние сме готови да разговаряме дали резултатът от референдума трябва да бъде препоръчителен или задължителен\", каза премиерът. Той обаче посочи, че накрая все пак резултатът ще бъде задължителен, защото ако теоретично на референдума излязат един милион граждани и 600 хиляди от тях гласуват \"за\", решението ще бъде взето от политиците с гласуване в парламента. В случай че 600 хиляди гласуват \"против\", тогава договорът с Гърция няма да се приложи, каза Заев.", "date": "2018.07.25", "title": "Заев: Референдум ще има и без споразумение с опозицията"}
{"url": "https://www.24chasa.bg/novini/article/6979547", "text": "Няма никакви доказателства  , предаде Франс прес, цитирайки полицията в икономическата столица на Канада. На този етап от разследването нямаме нито едно доказателство, потвърждаващо изявлението на ИД, която пое отговорност за случилото се чрез своята пропагандна агенция Амак, заявиха силите на реда в комюнике. Ще продължим да проучваме всички хипотези, главно като разпитваме хората, които познават Файсал Хусайн, анализираме дейността му в интернет и като проверим историята на психическото му здраве, поясни говорителка на полицията в Торонто. В неделя 29-годишният жител на Торонто уби 18-годишна девойка и 10-годишно момиче, и рани 13 души, някои от тях - тежко. Хусайн стрелял безразборно по минувачите на оживена улица в гръцкия квартал на града, след което взел на прицел пълни с хора ресторанти. Полицията пристигнала много бързо и открила огън по стрелеца. Малко по-късно той бил намерен мъртъв на близка уличка. Нападателят беше боец на \"Ислямска държава\" и извърши атаката в отговор на призиви да се избират за мишени граждани на страни от коалицията, заяви по-рано групировката, без да посочва подробности и да подкрепи твърдението си с доказателства. След като полицията идентифицира стрелеца като Файсал Хусайн, семейството му каза, че той имал сериозни психически проблеми още от дете и нито лекарствата, нито терапиите, на които се подлагал, са помогнали.", "date": "2018.07.25", "title": "Полицията няма доказателства, че стрелецът от Торонто е свързан с \"Ислямска държава\""}
{"url": "https://www.24chasa.bg/novini/article/6979560", "text": "Бихме се радвали “Росатом” да се възползва от възможността да участва в реализирането на АЕЦ “Белене” при комфортна за българското правителство форма. Това заяви в София първият зам. генерален директор на руската корпорация Кирил Комаров. На въпрос дали ще бъдат стратегически инвеститор, той поясни, че много отговорно ще се запознаят с процедурата, когато тя бъде обявена. Министърът на енергетиката Теменужка Петкова заяви, че това ще стане до края на годината. “Препоръките, които сме давали на Министерството на енергетиката, е да бъдат разгледани всички възможни варианти и смятам, че вашето правителство ще вземе най-мъдрото решение за този проект”, каза Комаров. Той и Петкова присъстваха на церемония по подписване на заключителните документи по обосновката за удължаване на срока на експлоатация на VI блок на АЕЦ “Козлодуй” до 2051 г. Модернизацията бе извършена от консорциум между “Русатом сервиз”, “Росенергоатом” и “Риск инженеринг”. Досега са изпълнени 138 мерки, до края на годината ще бъдат завършени още 70, 19 остават за догодина. Шефът на АЕЦ “Козлодуй” Иван Андреев поясни, че до края на 2017 г. са инвестирани в удължаване на живота на двата блока 262 млн. лв. и 180 млн. в повишаване на мощността им, тази година ще бъдат вложени още 43 млн.", "date": "2018.07.25", "title": "“Росатом”: Русия в “Белене” при  комфортна за  кабинета форма"}
{"url": "https://www.24chasa.bg/novini/article/6979583", "text": "Румънският премиер Виорика Дънчила, която е на официално посещение в Черна гора, се срещна днес с черногорския си колега Душко Маркович, предаде агенция Аджерпрес, като се позова на прессъобщение на правителството. На срещата Дънчила е потвърдила твърдата подкрепа на Румъния за възможно най-скорошно присъединяване на Черна гора към ЕС въз основа на собствените й заслуги и изпълнението на критериите за присъединяване, предаде БТА. Двамата събеседници са обсъдили двустранните отношения, сътрудничеството в рамките на НАТО, европейския път на Черна гора и последните развития в региона. Дънчила и Маркович са изразили интерес към задълбочаване на отношенията във всички сфери от общ интерес, с акцент върху икономическото сътрудничество, увеличаването на търговския обмен и задълбочаване на сътрудничеството в сферата на енергетиката, с акцент върху взаимната свързаност, както и на екологията, туризма и вътрешните работи. Договорена е била среща на министрите на енергетиката на двете страни, се посочва в прессъобщението. Румънският премиер е подчертала важността, която бъдещото румънско председателство на Съвета на ЕС през първата половина на следващата година, придава на продължаването на политиката на разширяване на ЕС. Дънчила е изразила пълна готовност от страна на Румъния да предложи своя опит и техническа помощ в процеса на присъединяване на Черна гора към съюза. В тази насока е било договорено пряко сътрудничество между министрите по европейски въпроси на двете страни. Румънският премиер е дала висока оценка на ясния стратегически избор на Черна гора във връзка с присъединяването на страната към НАТО. Според Дънчила една година след присъединяването към НАТО, стартиралият процес на реформи ще бъде от полза и за успех в процеса на присъединяване към ЕС. Според румънската страна интеграцията на Черна гора в НАТО представлява принос за стабилността на Западните Балкани и за елиминиране на заплахите за сигурността в този район. Виорика Дънчила е поканила черногорския си колега да направи официално посещение в Румъния. Румънският премиер ще се срещне днес и с президента на Черна гора Мило Джуканович.", "date": "2018.07.25", "title": "Виорика Дънчила: Румъния твърдо подкрепя скорошно членство на Черна гора в ЕС"}
{"url": "https://www.24chasa.bg/novini/article/6979569", "text": "Фейсбук свали днес цяла мрежа от сайтове и лични акаунти, използвани за разпространение на фалшиви новини и пропаганда от членове на дясна бразилска групировка, съобщи Ройтерс, цитирайки неназовани източници, според които това е част от кампания преди изборите през октомври. Социалната мрежа деактивира 196 сайта и 87 акаунта в Бразилия заради ролята им в \"координирана мрежа, която се крие зад фалшиви акаунти във Фейсбук и заблуждава хората за същността и произхода на своето съдържание, като всичко това се прави с цел да се всяват раздори и да се разпространява дезинформация\", се казва в съобщението, публикувано от Ройтерс. В него не се идентифицират спрените сайтове или засегнатите потребители. Според източниците, пожелали анонимност, мрежата е била координирана от високопоставени организатори от \"Движението Свободна Бразилия\" . То стана широко известно през 2016 г., когато оглави протестите, настояващи за импийчмънт на лявата президентка Дилма Русеф, с агресивна онлайн кампания , поляризирала политическите дебати в Бразилия. Представители на движението засега не са отговорили на многобройните искания за коментар по въпроса. Деактивираните днес страници от Фейсбук имаха общо над половин милион последователи и сред тях има сайтове както за сензационни новини, така и за явна политическа агитация с открито консервативен уклон.", "date": "2018.07.25", "title": "Фейсбук свали мрежа от сайтове с фалшиви новини преди изборите в Бразилия"}
{"url": "https://www.24chasa.bg/novini/article/6979590", "text": "Около 200 инженери от гръцкото министерството на инфраструктурата и транспорта са започнали регистрация на щетите на обекти в засегнатите от пожари райони, предаде агенция МИА. При 720 регистрирани досега къщи 211 са маркирани с червена боя като силно повредени, 234 - с жълта като по-слабо повредени и 275 - със зелена боя, която означава, че собствениците й могат да се върнат в тях. Същевременно в сътрудничество с префектурата на Атика са отстранени над 125 изгорели или повредени автомобила.", "date": "2018.07.25", "title": "Над 200 къщи са пострадали сериозно от пожарите в Гърция"}
{"url": "https://www.24chasa.bg/novini/article/6979587", "text": "Пожар остави без дом 25 000 души в град на южния филипински остров Джоло, известен като крепост на свързаните с групировката \"Ислямска държава\" бунтовници от \"Абу Саяф\", съобщиха днес местните власти, цитирани от ДПА. Големият пожар изпепели най-малко 3500 къщи в два крайморски района на град Джоло, на 1000 километра южно от Манила, според кмета на града Керхар Тан, предаде БТА. Засега не се съобщава за жертви на пожара - най-големият в Джоло от 1974 г., когато ожесточени сражения между правителствените сили и мюсюлманските сепаратисти оставиха града в руини, каза Тан. Първоначалното разследване установи, че огънят е тръгнал от кафене и бързо се е разпространил върху къщите с леки конструкции. Остров Джоло е известен като бастион на групировката \"Абу Саяф\", която е обвинявана за едни от най-жестоките терористични атаки във Филипините. Лидерът й Иснилон Хапилон беше убит миналата година в град Марави, който стотици бунтовници, свързани с ИД, обсаждаха пет месеца. Повече от 1200 души, включително най-малко 47 цивилни, бяха убити в конфликта в Марави, който остави града в развалини. Приблизително 230 000 жители са все още разселени от домовете си в Марави и някои близки градове.", "date": "2018.07.25", "title": "Голям пожар бушува и на Филипините, 25 000 останаха без дом (Снимки)"}
{"url": "https://www.24chasa.bg/novini/article/6979689", "text": "Екип на Спешна помощ в Русе изостави 8-годишно дете само на улицата, след като качили в линейката само баба му след инцидент. Родителите вече са подали жалба до районната прокуратура, предаде  . 68-годишната Корнелия Стефанова се разхождала с 8-годишния си внук Борис в центъра на Русе. Жената се спъва в дупка и си чупи крака. Случайни минувачи звънят на Спешна помощ. Линейката идва за 5 минути. „Качват жената, т.е. майка ми, в линейката и категорично отказват да вземат сина ми с тях”, обясни майката на момчето Яница Иванова. Пострадалата жена моли екипа да качат и детето, защото иначе остава само на улицата, а тръгнали на разходка без телефони. „Отговорът на шофьора беше, че няма право да вози дете във вътрешността, в линейката. Запалиха линейката и заминаха”, разказа Корнелия Стефанова. Бащата на детето също не може да си обясни реакцията на спешния екип. \"Защо не са се обадили на полицията? Защо не са изчакали 3 минути, докато дойде патрулка, която да поеме ангажимента към детето? Те просто са затворили вратата и са тръгнали… Не мога да си го обясня”, коментира Йордан Иванов. Случайна жена заварва плачещото дете на улицата и успява да открие къде работи майка му, за да го заведе в офиса й. „Беше изключително стресиран, уплашен, чувстваше се виновен. Детето е подложено на риск, на риск абсолютен. Всеки един можеше да се възползва от тая ситуация”, каза майка му. Екипът на Спешната помощ твърди, че оставили детето на познати на пострадалата. Изтъкват и друга причина: „Нашите линейки имат направена гражданска застраховка 2+1, което означава, че екипът е застрахован, плюс пациентът, който се вози. По тази причина ние придружаващи пациента не качваме в линейката. По тази причина детето не е взето и то изобщо не е било разстроено”. Здравното министерство вече започна проверка по случая.", "date": "2018.07.25", "title": "Линейка изостави 8-годишно дете само на улицата в Русе"}
{"url": "https://www.24chasa.bg/novini/article/6979691", "text": "Стопаните в Болярово и в 10-километровата зона около огнището на болестта чума по дребните преживни животни да отглеждат своите овце и кози в само в оборите, за да се ограничат контактите между отделните стада при паша. Това е заявил областният управител на Ямбол Димитър Иванов след заседание на координационния щаб за предотвратяване на разпространението на болестта, на който той е председател, гласи съобщение на областната администрация, съобщи БТА. Ще бъдат взети проби за клинични изследвания на дребните преживни животни в разширената зона около огнището на болестта в общините Болярово, Елхово и Стралджа. Кметовете на населени места ще разяснят на всеки стопанин защо се налага вземането на проби и едва тогава във фермите ще влизат ветеринарите, е казал Иванов на заседанието на щаба в Болярово. Областният управител е срещнал пълно разбиране и подкрепа на действията от животновъдите, участвали в заседанието на щаба. По-късно той е посетил някои от фермите с овце и кози в Болярово, за да запознае техните собственици с новите предохранителни мерки. Всички собственици на евтаназирани животни са получили обезщетенията си. Продължава повторната дезинфекция в стопанствата в боляровското село Шарково, се посочва в съобщението.", "date": "2018.07.25", "title": "Спират стопаните в Болярово да пускат стадата на свободна паша"}
{"url": "https://www.24chasa.bg/novini/article/6979533", "text": "Обявиха бедствено положение в Пирдоп. След проливните дъждове две реки излязоха от коритата си и наводниха части от града. Река Славци разруши подпорните стени и се активизира старо свлачище. Пороите наводниха и участък от подбалканския път София-Бургас, предаде NOVA. Общината е предприела всички необходими мерки за ограничаване на пораженията, причинени от обилните валежи. Към момента няма опасност от преливане на язовир „Душанци”. Водното му ниво е в норма и не представлява опасност за населението. Осъществява се непрекъснато наблюдение и контрол. Валежите ще продължат и през следващите дни. На 26 и 27 юли в Пирдоп се очакват валежи от 30 л/кв. м.", "date": "2018.07.25", "title": "Реки преливат в Пирдоп, обявиха бедствено положение"}
{"url": "https://www.24chasa.bg/novini/article/6979512", "text": "Турският парламент прие днес спорен \"антитерористичен\" закон, който продължава много от мерките на извънредното положение, въведено след опита за преврат от юли 2016 г. и отменено миналата седмица, предаде АФП, като се позовава на Анадолската агенция, съобщи БТА. Текстът бе остро критикуван от Народнорепубликанската партия и от Демократичната партия на народите, които обвиняват правителството, че иска да направи вечно извънредното положение. Законът позволява на властите да продължат чистките още три години, да удължават в определени случаи срока на задържане на заподозрени под арест до 12 дни и значително увеличава пълномощията на валиите.", "date": "2018.07.25", "title": "Турция прие антитерористичен закон, заменящ извънредното положение"}
{"url": "https://www.24chasa.bg/novini/article/6979515", "text": "Руски съдия наложи глоби от 1500 рубли на три певици от руската пънк група \"Пуси райът\" и на представител на протестния творчески колектив \"Война\" за незаконно носене на полицейски униформи, предаде ТАСС. Членките на \"Пуси райът\" Олга Пахтусова, Вероника Никулшина и Олга Курачева, както и Пьотр Верзилов, основателят на Война, нахлуха, облечени с полицейски униформи, на терена на стадиона в Москва, на който се играеше финалният мач от Мондиала на 15 юли. Те бяха задържани и на 16 юли съд постанови да прекарат в ареста за 15 дни. На четиримата бе забранено също да посещават спортни и други масови прояви в продължение на три години, предаде БТА. Четиримата не признаха вината си в съда. Те казаха, че тяхната протестна акция е била вдъхновена от поета Дмитрий Пригов, в чиито творби се появява образ на справедлив \"небесен милиционер\".", "date": "2018.07.25", "title": "Глобиха певици от \"Пуси райът\" за незаконно носене на полицейски униформи"}
{"url": "https://www.24chasa.bg/novini/article/6977640", "text": "По данни на НСИ за 2017 г. 24 428 души са се преместили от града към живот на село. За сравнение тези, които от малкото населено място са отишли в по-голямо, са 27 500. Тази малка разлика се наблюдава в последните 2 години. Статистиката от 2011 г. обаче е в полза на мигриращите към селата. Тогава те са били 26 338, а отиващите към града - 19 192. В следващите 4 години тенденцията се запазва, за да достигне върха си през 2015 г., когато са се появили 44 864 нови селяни, с над 22 000 повече от новите граждани. Интересът към селото не е спирал да расте, твърди председателят на асоциацията на българските села Борислав Борисов. “Има много региони, където по селата кипи строителство и се възстановяват стари къщи. За последните 4 години няма обезлюдяване на селата”, казва още Борисов и добавя, че това се отнася за тези, които се намират до 20 км от градове. В западните страни този феномен на миграция към малките населени места е наречен дауншифтинг. От английски терминът означава превключване на по-ниска предавка, като при автомобилите. Градът се свързва с живот на бързи обороти, а някои решават да намалят скоростта и да се обърнат към природата. Първите дауншифтъри се появяват още през 90-те години на миналия век в САЩ, Великобритания, Нова Зеландия и Австралия. В България трендът набира популярност през последните 10 години и за момента българският дауншифтър е с профил 35-40 г., семеен, със свободна професия или желание да развие бизнес на село. “Животът на село не означава опъване на един хамак и айляк, както се казва. Въпросът е да отидеш осъзнато и отговорно”, добавя 40-годишният Борислав Борисов, който също е дауншифтър. Хората, които отиват в малкото населено място, живеят активно и основно могат да се разделят на 3 групи. Едните са живели в големия град или в чужбина, спестили са средства и решават да ги инвестират в бизнес, който да развият в селски район. Друга група са тези, които искат да развиват селския туризъм и си строят къщи, а третият вид са тези, които работят дистанционно и могат да си позволят лукса да го правят от всяка точка на света. Тази група е най-многобройна. “Тези хора го правят сезонно за разлика от първите 2 групи. Такива са журналисти, дизайнери, програмисти и други професии, за които са нужни лаптоп и интернет. Българските села са с по-добро интернет покритие, отколкото западноевропейските”, разказва Борисов. Основното при трите групи хора е, че те са разочаровани от западната матрица за начин на живот. Постоянното бързане и инвестиране на време в работа и всекидневни задачи ги кара да се чувстват отдалечени от общочовешките ценности, твърди председателят на асоциацията на българските села. “Хората, които са избягали от града, вече започват да виждат по-ясно някои неща. Децата в града например изглеждат болни, шляят се по улиците и се чудят къде да отидат”, казва Борисов, който е баща на 2 деца. Освен че е председател на асоциацията на българските села, работи като консултант по земеделска техника и е аграрен журналист. Мести се от Велико Търново в село Велчево, което се намира на 15 км от старопрестолната столица. Купува си къща, ремонтира я и лятото живее там. “Решихме, че и на практика целия летен сезон сме на село, а зимата ходим само през събота и неделя”, казва Борислав Борисов. Синът му е на 11 г., а дъщеря му на 7 г. и смята, че селото им се отразява много добре. “По-голямото ми дете беше пристрастено към електронни игри, таблети и телефони. Откакто сме на село, дори не иска да включва телевизор.” Дворът, игрите на открито, работата в градината са все дейности, които държат децата ангажирани и не ги оставят да скучаят. Борислав Борисов пътува често до Велико Търново. Работата му го изисква, но не намира това за изморително, защото не му отнема повече от 15 минути. Спомня си дните, когато живее в столицата и за да стигне от кв. “Младост 3” до работното си място в центъра, е пътувал по час и половина. “Сутрин, когато караме децата на училище, те гледат сърни, зайчета, изгреви, природа. Няма трафик и изнервени хора”, казва Борисов. Като всяко начало и това на дауншифтинга е трудно. Живееш с навиците, придобити от града, а знанията, нужни за живот в малкото село, липсват. Още от първата година Борислав Борисов заедно със съпругата си отглеждат плодове и зеленчуци, но тогава претърпяват пълен неуспех в градинарството. С грешките се научава на земеделие, а сега времето, изкарано в двора, го карат да се чувства зареден. “Лошото е, че хората са загубили тази връзка с природата и Въпросът, който сега най-често си задаваме със съпругата ми, е: “Как може да сме били толкова глупави и толкова дълго време да живеем в града в апартамент?”, казва Борисов и добавя, че предната вечер цялото семейство са излезли на двора, за да гледат звездното небе, което в града не се вижда от светлинното замърсяване. Асоциацията на българските села работи от 12 г. и има многобройни инициативи, които се стараят да запазят малките населени места като приятно и нормално място за живеене. Една от последните ѝ инициативи е да създаде менторска мрежа за селата. Всеки, който иска да заживее на село, да може да се свърже с ментор за региона, който да дава информация за всяко малко населено място. Така бъдещият дауншифтър по-лесно ще намери новия си дом и ще се запознае с всички плюсове и минуси на региона. Един от най-големите проблеми на българското село си остава престъпността. 2 години асоциацията “Имахме случаи на хора, работили в Германия, в Англия. Спестили са си пари, купуват си трактор, градини, засаждат култури и когато крадци ги оберат, те се демотивират да продължат живота си на село”, казва Борисов. Проектът за селска полиция е напълно разработен, но не намира политическа подкрепа. “80% от селата в България дават хубави условия за живот. Все повече хора искат да избягат от града и да не са част от големите корпорации, а живи села има там, където има общност”, казва Борисов.", "date": "2018.07.25", "title": "Модерно е да се върнеш на село"}
{"url": "https://www.24chasa.bg/novini/article/6979385", "text": "Спасители намериха досега 26 тела на загинали при срутването на язовирна стена в провинция Атапу, Югоизточен Лаос. В неизвестност остават 131 души, след като отприщената вода потопи цели села. Мусонните дъждове усложняват спасителните работи, предаде Франс прес. Според досегашната информация, изнесена от местни медии, загиналите бяха 19. Лаоският премиер Тонглун Сисулит огласи първото конкретно официално число след бедствието. \"Има 131 изчезнали\", всички са лаосци, обяви той. Досега държавната информационна агенция КПЛ съобщаваше за \"стотици изчезнали\", предава БТА.  Оцелели се оплакаха пред АФП, че не са били предупредени навреме за опасностите, при положение, че щетите по конструкцията, причинени от обилните дъждове, са били забелязани няколко дни преди срутването. \"До момента са намерени 26 тела, 17 ранени са откарани в болница\", каза за АФП дошлият на място тайландски консул в Лаос. Още не можем да установим броят на изчезналите, добави той. Язовирът, чиято стена се срути, се намира близо до границата с Камбоджа и Виетнам.", "date": "2018.07.25", "title": "26 са вече загиналите при срутването на язовирна стена в Лаос, 131 се издирват"}
{"url": "https://www.24chasa.bg/novini/article/6979396", "text": "ЕС въвежда правила за по-строга оценка на менталното здраве на пилотите след катастрофата със самолета на авиокомпания \"Джърмануингс\" през 2015 г., предаде Асошиейтед прес. Европейската комисия съобщи днес, че новите правила, които ще влязат в сила от 2020 г., ще задължат авиокомпаниите да извършват психологическа оценка пилотите, преди те да започнат да летят, предаде БТА. Правилата призовават и за системни тестове за пилотите и кабинния екипаж за психоактивни (психотропни) вещества преди наемането им и за внезапни тестове, след като са се излекували от някакво заболяване и са се върнали на работа. През 2015 г. вторият пилот Андреас Лубиц се заключи в кабината и разби самолет на компанията \"Джърмануингс\" във Френските Алпи, убивайки 150 души. Лубиц страдал от депресия няколко години преди това, но по-късно властите и авиокомпанията преценили, че е годен да лети. Те твърдяха, че не са знаели, че неговите проблеми с менталното здраве са се завърнали.", "date": "2018.07.25", "title": "ЕС затяга проверките на менталното здраве на пилотите"}
{"url": "https://www.24chasa.bg/novini/article/6979398", "text": "Банката за развитие на Съвета на Европа осигури един милион евро безвъзмездна помощ за Босна и Херцеговина в опит да разреши проблемите, свързани с настаняването на нелегалните мигранти, които продължават да пристигат в страната, предаде агенция МИА. Договорът за предоставяне на средствата бе подписан днес в Сараево от представители на банката и на мисията на Международната организация за миграция в Босна и Херцеговина, предаде БТА. Парите ще бъдат използвани за приспособяване на неизползвана казарма в района на Сараево, която ще бъде превърната в център за настаняване на мигранти.", "date": "2018.07.25", "title": "Дават 1 милион евро на Босна и Херцеговина за настаняване на мигранти"}
{"url": "https://www.24chasa.bg/novini/article/6979399", "text": "Турското министерство на вътрешните работи е отменило анулирането на паспортите на 155 350 души след края на двугодишното извънредно положение, въведено след опита за преврат от юли 2016 г., съобщава Ройтерс, като се позовава на съобщение на министерството. Възстановени са били паспортите на съпругите или съпрузите на лица, които бяха разглеждани като подозрителни от гледна точка на закона в рамките на преследванията, предприети след опита за преврат, предава БТА. ", "date": "2018.07.25", "title": "Турското външно министерство връща 155 350 паспорта"}
{"url": "https://www.24chasa.bg/novini/article/6979413", "text": "Френският президент Еманюел Макрон днес стана обект на нови остри критики от лидери на опозицията, след като пое отговорност за скандал с високопоставен негов бодигард и нападна и медиите пред свои привърженици, предоха Ройтерс и Франс прес. Критици на Макрон твърдят, че президентството не е успяло да накаже бодигарда Александър Бенала - началник на звеното за сигурност в Елисейския дворец, по подходящ начин или веднага да прехвърли случая на 1 май на съдебната власт, предизвиквайки най-големия политически скандал откакто е на власт, предаде БТА. Любителски кадри показаха Бенала, който миналия петък беше уволнен, да удря протестиращ и да влачи жена на първомайска демонстрация докато не е на работа, но носи шлем на полицай от силите за борба с безредици и полицейски опознавателни знаци. На среща днес при закрити врата с депутатите от неговата партия и министрите Макрон каза, че само той е отговорен за случилото се. Досега президентът не е говорил публично по случая. \"Ако искат да държат някого отговорен, той е пред вас, може да дойдете и да го хванете\", каза той във видеозапис, изтекъл към медиите, предаде Ройтерс. Опозиционни лидери омаловажиха казаното от Макрон като перчене. \"С това, което направи снощи, той все eдно подава пръст на опозицията, на журналистите, на пресата и дори на французите, като казва: \"Могат да дойдат и да ме хванат\", заяви Брюно Ретайо от групата на консервативната партия \"Републиканците\" в горната камара на парламента, по радио Франс 2. \"Не трябва първо да говори пред своите хора\", каза Ретайо. Председателят на групата на \"Републиканците\" в Сената Жерар Ларше - изявен опозиционен десен политик, призова Макрон \"да говори пред французите\", а не само пред \"своите\" депутати от \"Република, напред\". \"Едно е сигурно, митът за новия свят рухна\", каза Ларше, имайки предвид предизборното обещание на Макрон да установи \"образцова република\", далече от грешките на миналото. Крайнолевият депутат Алексис Корбиер обвини Макрон, че се опитва да тормози опозицията и настоя президентът да бъде изслушан от парламентарната анкетна комисия. Юго Берналиси - депутат от крайно лявата \"Непокорна Франция\", иронизира президента заради фразата му, че \"могат да дойдат при мен\", и се възползва от \"пълна безнаказаност\", защото конституцията не позволява съдебни действия срещу действащ държавен глава. Председателят на \"На крак, Франция\" Никола Дюпон-Енян каза, че заради поведението си Макрон е престанал да бъде президент на всички французи. В отговор на критиките говорителят на правителството Бенжамен Гриво каза, че президентът говори, когато иска и във формат, какъвто иска. Гриво изтъкна, че изграждането на образцова република не означава безгрешна република и че всички уроци от случая \"Бенала\" ще бъдат научени. Макрон нападна и медиите, използвайки език, с който президентът на САЩ Доналд Тръмп защитава действията си. \"Вече имаме преса, която не преследва истината\", каза Макрон. \"Виждаме медийна власт, която иска да стане съдебна\". Ръководителят на \"Хюман райтс уоч\" във Франция Бенедикт Жанро написа в Туитър, че казаното от Макрон е \"опасна реторика докато журналистите по целия свят са атакувани от популистки лидери и автократи, за да се злепостави или задуши всяка критика на властта\". В четвъртък парламентарната комисия ще изслуша генералния секретар на Елисейския дворец Алексис Колер.", "date": "2018.07.25", "title": "Рязката реакция на Макрон по случая \"Бенала\" предизвика нови критики"}
{"url": "https://www.24chasa.bg/novini/article/6979421", "text": "Ракетата-носител от тежък клас \"Ариана-5\" беше изстреляна с четири спътника от глобалната навигационна система \"Галилео\", съобщиха световните агенции. Европейската космическа агенция /ЕКА/ предаваше на живо старта от космическата площадка Куру във Френска Гвиана. Разполагането на спътниците в орбита ще позволи на навигационната система \"Галилео\" да обхване целия свят и да повиши нейната точност, предаде БТА. Понастоящем системата вече разполага с 26 спътника. \"Галилео\" е европейският аналог на американската система GPS и на руската ГЛОНАСС. Според плановете на европейските специалисти окончателното разгъване на \"Галилео\" трябва да приключи през 2020 година. Досега в проекта бяха вложени 5 милиарда евро, а до 2020 година сумата ще нарасне до 7 милиарда евро. Тежката ракета \"Ариана-5\" за трети път се използва за изстрелване на спътници от системата \"Галилео\".", "date": "2018.07.25", "title": "Изстреляха ракетата \"Ариана-5\" с четири спътника от системата \"Галилео\""}
{"url": "https://www.24chasa.bg/novini/article/6979432", "text": "Общо 32,5 л/кв. м дъжд падна за три часа този следобед в Русе. Това съобщиха от хидрометеорологичната станция в крайдунавския град, цитирани от БТА. Поройният дъжд наводни улици и булеварди. Движението на превозни средства и на градския транспорт бе затруднено. Заради по-бавното оттичане на водата участъци, които редовно се наводняват при по-силен дъжд, останаха непроходими за дълго време. Образуваха се опашки от изчакващи превозни средства. Директорът на общинската дирекция \"Обществен ред и сигурност\" в крайдунавския град Спасимир Димитров обясни, че досега са постъпили сигнали за наводнени приземни етажи на две частни жилища и на Дома на културата в Русе.", "date": "2018.07.25", "title": "Пороен дъжд наводни улици в Русе"}
{"url": "https://www.24chasa.bg/novini/article/6979420", "text": "Полската полиция съобщи, че камион, превозващ стотици бутилки чешко пиво, се е преобърнал на път в Югозападна Полша, предаде Асошиейтед прес. Днес говорител на полицията в полския град Прудник заяви, че товарът бил недобре укрепен и станал причина превозващият го полски камион да се преобърне на кръгово кръстовище вчера следобед. Никой не е пострадал, а нормалното движение в района било възстановено след около пет часа, предава БТА.  Камионът пътувал от Чехия за град Вроцлав в Югозападна Полша. След съобщението на полицията на страницата й във Фейсбук се появиха шеговити коментари, в които се изразяваше тъга за загубата на питието, отбелязва Асошиейтед прес.", "date": "2018.07.25", "title": "Товарен камион с бира се обърна на кръгово в Полша"}
{"url": "https://www.24chasa.bg/novini/article/6979431", "text": "Ракетата-носител \"Фалкон-9\" на частната компания \"Спейс екс\" успешно изведе в орбита 10 телекомуникационни спътника \"Иридиум некст\", предадоха световните агенции, цитирайки сайта на компанията. Порталът съобщи за успешното извеждане на спътниците в ниска околоземна орбита. Стартът бе даден от площадката в авиобазата Ванденберг в щата Калифорния. Първата степен на ракетата \"Фалкон-9\",, която изигра ролята на ускорителен блок, след това успешно осъществи кацане върху морска платформа, предава БТА.  Това е седмото изстрелване на компанията \"Спейс екс\", която трябва да достави в орбита общо 75 спътника на международния оператор за мобилни връзки \"Иридиум комюникейшънс\". \"Фалкон-9\" е двустепенна ракета-носител с дължина около 70 метра и диаметър 3,66 метра. Нейната стартова маса възлиза на 550 тона. Масата на блока с десетте спътника бе 9,6 тона.", "date": "2018.07.25", "title": "Американската ракета \"Фалкон-9\" изведе в орбита 10 спътника"}
{"url": "https://www.24chasa.bg/novini/article/6979442", "text": "Над 150 души са загинали при  , предаде Франс прес, като се позова на нови данни на мониторингова организация. Сред загиналите има 62-ма цивилни, съобщи за АФП директорът на Сирийския център за наблюдение на човешките права Рами Абдел Рахман, предаде БТА. Равносметката е една от най-тежките от началото на войната в Сирия. Тези данни вероятно също не са окончателни, отбелязва АФП.", "date": "2018.07.25", "title": "Над 150 са загиналите при поредицата атентати в сирийската провинция Суейда"}
{"url": "https://www.24chasa.bg/novini/article/6979450", "text": "Министърът на земеделието, храните и горите Румен Порожанов проведе среща с председателя на УС на Националното ловно-рибарско сдружение – Съюз на ловците и риболовците в България Васил Василев и членове на НЛРС-СЛРБ. На нея присъства и омбудсманът Мая Манолова. Министър Порожанов представи мерките, които се вземат за предотвратяване и ограничаване на африканската чума по свинете (АЧС). Беше обсъдено облекчаване на изискванията за подборен отстрел на диви свине от място за намаляване на популацията им, съобщиха от пресцентъра на Министерство на земеделието, храните и горите. Инж. Василев благодари на министър Порожанов за издадената заповед за забрана на груповия лов на диви свине. И изтъкна, че в противен случай е имало опасност от инциденти и застрашаване на някои видове дивеч, които в момента отглеждат малките си. Министър Порожанов обясни още, че са отменени заповедите за забрана за събиране на билки и трюфели в горите, които бяха въведени от някои от Регионалните дирекции по горите. Решено беше през следващата седмица да се проведе нова среща с представителите на ловни сдружения за обсъждане на конкретни предложения за включването им в прилагането на мерките срещу АЧС.", "date": "2018.07.25", "title": "Порожанов обсъди с ловно-рибарския съюз мерките срещу африканската чума"}
{"url": "https://www.24chasa.bg/novini/article/6979457", "text": "Изследване за чума по дребните животни ще се прави от утре и в община Елхово. Зоната за вземане на проби беше разширена от 10 на 20 километра като превантивна мярка, предаде  . Ветеринарите ще извършват и клинични прегледи на всички дребни преживни животни в 20-километровата зона около огнището на болестта, реши местният кризисен щаб на днешното си заседание. Областният управител Димитър Иванов, който е председател на щаба, заяви: \"На собствениците на дребни преживни животни препоръчваме, ако е възможно да преминат само на оборно отглеждане и да няма смесване на стадата\". Съдбата на стадото в Болярово, за което Агенцията по безопасност на храните на 18 юли издаде заповед за евтаназия, а после лично министър Румен Порожанов спря изпълнението ѝ, остава неясна. И днес собствениците отказаха да допуснат ветеринарите да вземат втори проби, за да се установи с категоричност наличие на чума в стадото им.", "date": "2018.07.25", "title": "Изследват за чума по дребните животни и в община Елхово"}
{"url": "https://www.24chasa.bg/novini/article/6977744", "text": "  Екостикерите за автомобилите ще влязат в сила вероятно през март 2019 г. Те ще отбелязват в коя екологична група попада колата откъм вредните емисии, които отделя с отработените газове. Промените в Наредбата за техническите прегледи, която ще ги въведе, вероятно ще бъдат готови през септември. Те ще бъдат разписани от министрите на транспорта и на вътрешните работи Ивайло Московски и Валентин Радев. Това заяви за “24 часа” зам.-шефът на Изпълнителна агенция “Автомобилна администрация” Дамян Войновски. за да се изработят стикерите, както и да се снабдят пунктовете за технически прегледи с тях. Лепенките ще отразяват нивото на замърсяване от автомобила, което е измерено по време на техническия преглед. Водещи са стандартите от Евро 1 до Евро 6. Те обаче са определени от производителите, а с времето автомобилите могат да отделят повече емисии, отколкото когато са били купени. Една кола може да е Евро 4 по производство, но като отделяне на емисии да е вече Евро 3, така че меродавни ще са данните от техническите прегледи, каза Войновски. Той поясни още, че ако една кола бъде оборудвана с газова уредба - на метан или на пропан-бутан, то това ще се отрази и на стикера ѝ. Освен това собственикът може да е внесъл подобрения над стандарта на производителя. За въвеждането на екостикерите “24 часа” писа още през април. Те се разработват по искане на общините, за да могат в дни на замърсяване на въздуха над нормите да ограничават навлизането на най-мръсните коли в определени зони. Автомобилите няма да се окичват с лепенки, а ще се използва стикерът от техническия преглед на колата. В момента се обсъждат два варианта. Първият предвижда на лепенката да има зона с пет цвята, които ще обозначават степента на замърсяване на въздуха. Ще започват от червено за най-замърсяващите и ще вървят към зелено - за най-чистите. за да знаят проверяващите в коя екогрупа е тя. Например червената зона ще е за най-старите коли, които отделят най-много вредни емисии, т.е. отговарящите на Евро 1 и Евро 2. Средната зона на замърсяване ще се отбележи с жълт цвят - това са данните на колите, които отговарят на Евро 3 и Евро 4. За тези, чиито емисии отговарят на Евро 5 и Евро 6, ще е зеленият цвят. Синьото е запазено за електромобили или за коли с водородни клетки. Все още не е уточнена цялата гама от цветове. Обсъжда се още дали да има цветова зона в стикера за преминат технически преглед, или той да бъде целия в цвета, на който отговаря откъм отделяните вредни емисии автомобилът. Вторият вариант - със стикер в един цвят, обаче ще натовари финансово пунктовете, които ще трябва да купуват от всички стикери, за да им бъдат на разположение във всеки момент. Както “24 часа” вече писа, в лепенката Елемент от тях са и показателите за екологичност. Така че освен перфорацията в цветовата зона ще има и още един източник на информация колко мърси съответният автомобил, която ще може да се чете дистанционно. Това се прави, за да се помогне на общините. Ако монтират рамка, през която да минават колите, то чипът ще може да се чете и или да се ограничават зоните, в които може да се движат. Данните в чипа ще бъдат защитени и не всеки ще може да ги чете, казва Войновски. Намерения за поставяне на рамки имали Столична община и Бургас. В отговор на питане от депутата Георги Гьоков от БСП министърът на транспорта Ивайло Московски съобщи, че екоголичната група на едно превозно средство ще даде възможност на съответната община да създаде механизми за ограничаване на достъпа на превозните средства, които замърсяват околната среда, до определени зони, както и върху превозното средство в зависимост от замърсяването. Промените в наредбата предвиждат още създаване на техническа възможност за защитено свързване на измервателните уреди с информационната система на Изпълнителна агенция “Автомобилна администрация”. “Резултатът дали превозното средство отговаря на изискванията ще се определя от информационната система”, пише Московски. Това се прави, за да се подобрят качеството и контролът на извършените прегледи в техническите пунктове и недопускане на манипулации на направените измервания. Още през април Войновски заяви пред “24 часа”, че се предвижда такова свързване. Така в реално време инспекторите ще могат да виждат резултатите от прегледа. Сега има междинни звена, правят се разпечатки, има възможност за манипулации, заяви тогава той. Димомери, газанализатори, спирачни стендове ще се свързват директно към системата. Това ще става поетапно с гратисен период. Първо ще бъдат свързани тези, които сега подават заявление да започнат работа. След това са пунктовете, които подновяват лиценза си за работа. След определен период, още не е уточнено какъв, това ще е задължително за всички. Приемането на наредбата на транспортното министерство ще ни позволи в дни със сериозно замърсяване на въздуха да ограничаваме движението на автомобили в различни зони на града. Става дума за коли, които са с нисък екологичен клас и замърсяват въздуха. В тези зони ще се допуска движение само на автомобили, които отговарят на по-високи екологични стандарти. Това заяви пред “24 часа” столичният кмет Йорданка Фандъкова. Поставянето на екостикери на колите бе поискано от столицата още в началото на 2018 г. Въвеждането на забрана за движение в центъра или други райони на София е сред 100-те мерки в програмата на общината за по-чист въздух. Идеята е заимствана от други европейски столици, които въвеждат подобни ограничения като Париж например. “Искаме в такива дни да стимулираме по-екологичен начин на придвижване. Затова освен забрана за автомобилите предвиждаме пускане на “зелен билет” за градски транспорт на цена от 1 лев за цял ден, както и изцяло безплатен градски транспорт”, обясни Фандъкова. Ако наредбата бъде приета, общината ще може да предприема подобни мерки още следващата зима. Контролът по спазването на забраната за по-стари автомобили в такива дни ще се прави от КАТ. “Имаме подкрепата на държавата. Благодаря на министерствата на транспорта и на екологията, които се отзоваха на всички наши предложения. Всички институции и граждани трябва да положим усилия да подобрим чистотата на въздуха и постепенно да променяме начина си на живот”, каза Фандъкова.", "date": "2018.07.25", "title": "От март 2019 г. кола в центъра на София само с екостикер"}
{"url": "https://www.24chasa.bg/novini/article/6979461", "text": "Николай Колев-Босия днес е влязъл в правителствена болница. За това съобщи съпругата му, предаде  . Босия е контактен, но в изключително лошо физическо състояние. \"Правят му изследвания в момента. Вкарват му електролити. Той отказва да яде каквато и да било храна. Лекарите искат да го задържат поне за няколко дена. Но той иска да си ходи\", заяви съпругата му. Днес е 42-ия ден от началото на гладната стачка на общественика, който протестира срещу корупцията при раздаването на шофьорски книжки и иска оставката на транспортния министър Ивайло Московски и разпускане на Народното събрание.", "date": "2018.07.25", "title": "Николай Колев-Босия влезе в правителствена болница"}
{"url": "https://www.24chasa.bg/novini/article/6979448", "text": "Голямо подземно езеро за пръв път беше открито под Южния полюс на Марс, като никога досега учените не се бяха натъквали на толкова голямо количество течна вода на Червената планета, предават световните агенции. Те цитират съобщение на Европейската космическа агенция. \"Радиолокационните данни, получени от апарата на ЕКА \"Марс експрес\", свидетелстват за наличието на течна вода под слой лед и прах в областта на Южния полюс на Марс\", се отбелязва в сайта на ЕКА. Езерото е било открито с помощта на италианския радар MARSIS, монтиран на борда на сондата \"Марс експрес\". Езерото е с диаметър около 20 километра и се намира на дълбочина 1,5 километра под Южния полюс на Червената планета. То е защитено от космическите лъчи и \"съответства на условията за възможно съществуване на форми на живот\". По време на изследването на данните от радара, работещ от 2005 година, учените от университетите \"Рома тре\", \"Сапиенца\" и университета в Пескара са могли да изяснят, че този водоем е съществувал отдавна в непроменен вид, предаде БТА. \"Резултатите от това изследване са изненадващи, коментира проф.Алън Дъфи, професор в австралийския университет Суинбърн. Това означава ,че наличието на вода на Марс не е било бегло и епизодично, както бе установено при предишни открития. Става дума за постоянни водни маси, които дават възможност за възникването на живот в дълги периоди от време!\" Някои учени са скептични относно това дали може да бъдат открити форми на живот в подземното марсианско езеро, изтъква Франс прес. Твърде възможно е водоизточникът да не е сладководен. Той се намира на 1,5 километра дълбочина в много сурова и студена среда. Температурата може да бъде под тази на зъмръзването на питейната вода и със сигурност езерото е в течно състояние заради присъствието в него на магнезий, калций и натрий. Поради тази причина е рано да се правят изводи за съществуването на живот на Марс. Прекалената концентрация на соли, поддържаща езерото течно, може да се окаже фатална за всякакъв вид микробен живот, подобен на този на Земята. Понастоящем планетата Марс е студена и пустинна, но преди 3,6 милиарда години тя е била топла и влажна, като на нея е имало голямо количество вода и езера.", "date": "2018.07.25", "title": "Откриха голямо подземно езеро под Южния полюс на Марс (Обновена)"}
{"url": "https://www.24chasa.bg/novini/article/6979475", "text": "Постепенно се нормализира обстановката в Тетевенско, но бедственото положение остава в сила предвид очакваните дъждове тази нощ, заяви за БТА кметът на общината Мадлена Бояджиева. Тя добави, че нивата на реките започват да спадат. В село Градежница са направени временни диги. Няма бедстващи хора, както и затворени пътища. Навсякъде е възстановено електрозахранването. Без водоподаване остават Тетевен, Рибарица, Български извор, а в село Градежница са на воден режим. В село Глогово все още две махали са откъснати. В общината има свлачища на много места, които се разчистват с различна техника, добави Бояджиева. По думите й вече е започнало описването на щетите и до ден-два ще стане ясен размерът им.", "date": "2018.07.25", "title": "Обстановката в Тетевенско постепенно се нормализира, бедственото положение остава"}
{"url": "https://www.24chasa.bg/novini/article/6979069", "text": "Над 3 000 прасета са били умъртвени в югоизточния румънски окръг Браила заради африканската чума по свинете, съобщава агенция Медиафакс. Властите обявиха, че евтаназията на животни ще продължи в следващите дни. До момента в този окръг са потвърдени десет огнища на болестта и има едно стопанство с подозрение за заразяване, предава БТА. Медиафакс уточнява, че потвърдените огнища са в населени места на Инсула Маре (Големия остров) и в югозападната част на окръга. В споменатите зони и в съседните селища властите са започнали информативна кампания сред населението за вируса, който убива домашни и диви прасета. Смесените екипи, които работят в заразените зони, са евтанизирали над 3000 прасета в Спиру Харет. Предстои умъртвяване на животни и в селищата Фрекацей, Беретещи де Жос и Станкуца. Властите са предприели специални мерки около големите свинеферми, тъй като окръг Браила е на второ място в Румъния по брой на отглеждани прасета. Директорът на Санитарно-ветеринарната дирекция в Браила Джику Драган уточни, че в окръга има над 200 000 прасета.", "date": "2018.07.25", "title": "Избиха над 3 000 прасета в Браила заради африканска чума"}
{"url": "https://www.24chasa.bg/novini/article/6978783", "text": "ЕС е предвидил за Турция 400 милиона евро, които трябва да бъдат насочени за обучение на сирийски бежанци на територията на страната, заяви днес на брифинг в Брюксел говорителят на Европейската комисия Александър Винтерщайн, цитиран от ТАСС и БТА. Тези средства са отделени в рамките на втората програма за финансова помощ от 3 милиарда евро, в замяна на която Анкара даде съгласие да затвори границата с ЕС за мигранти. Еврокомисията одобри отпускането на нов пакет от помощ в размер на 400 милиона евро за образование на сирийските бежанци в Турция. Това е първото плащане в рамките на споразумението на страните от ЕС за отпускане на Анкара на още 3 милиарда евро за Фонда за подкрепа на бежанците в Турция, отбеляза говорителят.", "date": "2018.07.25", "title": "ЕС дава 400 млн. евро за образованието на сирийските бежанци в Турция (Обновена)"}
{"url": "https://www.24chasa.bg/novini/article/6979127", "text": "Гръцкият митрополит Амвросий, един от ожесточените противници на левицата, заяви, че  , са \"божие наказание\" заради неверника Ципрас, предаде Танюг. \"Атеистът премиер Алексис Ципрас предизвика божия гняв. Гърция е унищожена от огън и наводнения\", написа в своя блог митрополит Амвросий, като цитира Новия завет, в който се казва, че заради отдръпването на народа от Бога се явяват различни бедствия като глад, епидемии, кръвопролития и престъпления. Митрополитът дори свърза пожарите в Атика с факта, че Ципрас не се е оженил за момичето, с което от дълго време има връзка, предава БТА.  Част от свещениците в Гръцката православна църква не одобряват политиката на премиера Ципрас, а последната им изява бе участието в организирането на антиправителствени протести против договора за името на Република Македония. Митрополит Амвросий освен това е против левицата като цяло, особено след като някои представители на управляващата партия СИРИЗА в една от изборните си кампании поискаха да се премахне кръстът от гръцкото знаме.", "date": "2018.07.25", "title": "Гръцки митрополит за пожарите: Атеистът Ципрас предизвика божия гняв"}
{"url": "https://www.24chasa.bg/novini/article/6979144", "text": "Турски съд нареди днес поставяне под домашен арест на американския пастор Андрю Брънсън, съден по обвинения в терористична дейност и шпионаж, съобщава АФП, като се позовава на Анадолската агенция. Случаят обтегна отношенията между Вашингтон и Анкара, припомня АФП, цитирана от БТА. Брънсън е задържан в Турция от октомври 2016 г. и съд в Измир /Западна Турция/ нареди оставането му в предварителен арест при последното заседание по делото миналата седмица. Анадолската агенция посочва, че турски съд е променил днес предварителния арест на Брънсън в поставяне под домашен арест, без да уточнява дали тази мярка вече е приложена. Турските власти обвиняват пастор Брънсън, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Анкара разглежда тези две организации като терористични. Турция обвинява Гюлен и неговото движение за организирането на опита за преврат от юли 2016 г. Пастор Брънсън, който живее в Турция от двайсетина години, е обвинен също в шпионаж с политически или военни цели. Той рискува да получи присъда до 35 години затвор, ако бъде признат за виновен в този процес, започнал на 16 април. Случаят допринесе за обтягане на отношенията между Вашингтон и Анкара, които вече бяха влошени заради редица разногласия, специално по въпроса за американската подкрепа за сирийските кюрдски милиции Сили за защита на народа и отказа на САЩ да екстрадират Гюлен, който живее в Пенсилвания. През септември Ердоган спомена идеята за размяна на пастор Брънсън срещу Гюлен - хипотеза, която бе отхвърлена от Вашингтон.", "date": "2018.07.25", "title": "Пуснаха под домашен арест американския пастор Андрю Брънсън, обвинен в тероризъм"}
{"url": "https://www.24chasa.bg/novini/article/6979166", "text": "Икономическа комисия единодушно прие ветото на президента, като отхвърли параграфи 3 и 4 в Закона за приватизацията и следприватизационния контрол. С 18 гласа \"за\" комисията подкрепи повторното гласуване на промените в закона, след като президентът Румен Радев ги върна в парламента за ново обсъждане на 24 юли. Тази седмица трябва да се проведе гласуването и в пленарна зала. На 18 юли депутатите подкрепиха текстове, с които задълженията в приватизационни договори за инвестиции и трудова заетост да не могат да се вменяват за повече от 5 г. на новия собственик. Промените да важат и със задна дата, предизвика скандал между коалиционните партньори ГЕРБ и “Обединени патриоти”. С промените се задължават собствениците на дружества да изпълняват специфичните задължения по приватизационна сделка за 5 г., а не както досега за 10 години. В мотивите за връщане на параграфите, Радев посочва , че приватизационните договори трябва да се изпълняват във вида, в който са сключени. А прилагането на новите правила ще позволи преразглеждане на договори със задна дата. Държавният глава също смята, че поправката не само не защитава обществения интерес, но и силно го уврежда. Във вторник, след обявеното вето, премиерът Бойко Борисов призова депутатите от ГЕРБ да не гласуват против връщането на текстовете. По-късно на брифинг в парламента лидерът на парламентарната група на ГЕРБ Цветан Цветанов заяви, че партията ще се съобрази с ветото и посочи, че то е основателно. БСП също се обявиха против промените в Закона за приватизацията и следприватизационния контрол. Лидерката на социалистите Корнелия Нинова нарече закона \"лобистки\" и заяви, че партията й застава твърдо зад ветото на Радев.", "date": "2018.07.25", "title": "Икономическата комисия единодушно подкрепи ветото на президента"}
{"url": "https://www.24chasa.bg/novini/article/6979200", "text": "\"Лев повече от договорените средства за тол системата не се дават\", коментира министърът на регионалното развитие и благоустройството Николай Нанков пред журналисти в парламента, предава БТА.  Поводът за думите му е  Това е процедурно решение на Министерския съвет, с което се увеличава разходният таван на Агенция \"Пътна инфраструктура\", за да може да си изпълнява финансовите ангажименти към избрания изпълнител за тол системата, обясни Нанков. Той посочи, че приблизително 180 млн. лева е договорът с избрания изпълнител, подписан през януари тази година. По думите му тези средства Агенция \"Пътна инфраструктура\" няма да разходва през 2018 г., а както е по договора - от 2019 г. нататък за внедряване на системата. Не че увеличаваме бюджета на договора, не че даваме нов ресурс, обясни регионалният министър.", "date": "2018.07.25", "title": "Нанков: Лев повече от договорените средства за тол системата не се дават"}
{"url": "https://www.24chasa.bg/novini/article/6979195", "text": "Около 40 кг са  , на двата ГКПП – Кардам и Дуранкулак – съобщи директорът д-р Борислав Каменов. „Има и свински меса, които са вакуумирани. Всичко, което е от свински произход и не е преминало термична преработка се конфискува” – добави той. Вчера в дирекцията получиха конфискуваните храни от двата гранични пункта, а днес те ще бъдат предадени на Екарисажа” – каза още директорът.", "date": "2018.07.25", "title": "40 кг конфискувано свинско на границата с Румъния отива на унищожение"}
{"url": "https://www.24chasa.bg/novini/article/6979152", "text": " Министерството на отбрана публикува на сайта си проектите си за инвестиции в изтребители и БТР-и. Там е описано на какви изисквания трябва да отговарят те, какви са офертите и други подробности. 12 оферти за новопроизведени или втора ръка изтребители е поискало Министерството на отбраната от 7 държави. 4 от тях са за различни варианти на американските F-16. Това пише в проекта за закупуване на нов боен самолет. Плановете на министерството са до края на тази година да бъдат подписани договори за 4 млрд. лв. - 1,8 млрд. за изтребители, 1,4 млрд. лв. за бронирани машини и 820 млн. лв. за два нови патрулни кораба.", "date": "2018.07.25", "title": "Вижте какви изтребители и БТР-и ще оглежда военното министерство (Документи)"}
{"url": "https://www.24chasa.bg/novini/article/6979199", "text": "Страните в Европейския съюз ще могат да екстрадират заподозрени в Полша въпреки опасенията за върховенството на закона там, ако прецени, че съответното лице ще получи справедлив процес, постанови днес Европейският съд, цитиран от ДПА. Съдът на ЕС се произнесе по случая на поляк, живеещ в Ирландия, който е издирван от полски съдилища по подозрение в незаконен наркотрафик. Срещу него са издадени три европейски заповеди за арест - искания за екстрадиция, които имат задължителен характер в другите страни членки на ЕС. Мъжът бил арестуван през 2017 г., но е повдигнал възражения срещу екстрадицията си в Полша с аргумента, че има опасност да не получи справедлив процес поради съдебните реформи, извършени от сегашното полско правителство, предава БТА.  Тези реформи накараха Европейската комисия да започне срещу Полша безпрецедентна процедура за официално предупреждение, поради опасения, че реформата поставя съдебната система в страната в прекалено силна политическа зависимост. Европейският съд стигна до заключение, че страните членки трябва да откажат да изпълнят европейска заповед за арест, ако сметнат, че има опасност да бъде нарушено основното право на съответния човек на справедлив процес. За да се определи това, трябва да се предприемат две стъпки. Първо, съдът трябва да установи дали липсата на независимо правосъдие представлява реална опасност за правото на справедлив процес на съответното лице. В случая с Полша оценката на ЕК за върховенството на закона е особено важна, отбеляза Съдът на ЕС. Второ, националният съд трябва да прецени дали има съществени причини да се смята, че има риск заподозреният да не получи справедлив процес, ако бъде екстрадиран. Сега ирландските съдилища ще решат въпроса.", "date": "2018.07.25", "title": "Страните в ЕС ще решават сами дали да спазят издадена от Полша европейска заповед за арест"}
{"url": "https://www.24chasa.bg/novini/article/6979223", "text": "Жена на 74 години от Габрово е била измамена с 3070 лева. Сигналът в районното полицейско управление е получен вчера. Това съобщиха днес от ОД на МВР. Измамата станала чрез телефонно обаждане, с което жената била заблудена, че помага на полицията при акция за залавяне на телефонни измамници. По случая е започнало досъдебно производство. Справка в полицейските бюлетини показва, че през последната седмица измами на възрастни хора от Габрово по сценария за съдействие на органите на реда са ставали почти всеки ден. От 17 юли досега шестима габровци са ощетени с общо 43 хиляди лева, като най-голямата сума - 25 хиляди лева, е хвърлила в плик от терасата 92-годишна жена. Полицаите отново припомниха, че държавните институции не събират пари на ръка и посъветваха възрастните хора да не се доверяват на съмнителни телефонни обаждания и да не дават пари на непознати.", "date": "2018.07.25", "title": "74-годишна от Габрово даде над 3 000 лева на ало измамници"}
{"url": "https://www.24chasa.bg/novini/article/6979217", "text": "НАСА публикува на сайта си снимка на пожарите в гръцката област Атика, в които през последните два дни загинаха най-малко 80 души, сред които и деца, и над 180 са ранени, предаде Танюг. С червен цвят на снимката са означени огнищата на пожарите и се вижда голямо количество дим, който покрива голяма част от територията на Гърция, предаде БТА. Посочва се, че най-застрашен е районът на крайбрежния град Рафина, източно от Атина, където са регистрирани и най-много жертви. Много хора бяха застигнати от смъртта в автомобилите им, когато се опитвали да избегнат огнената стихия.", "date": "2018.07.25", "title": "НАСА публикува на сайта си снимка на пожарите в гръцката област Атика. Вижте я"}
{"url": "https://www.24chasa.bg/novini/article/6979234", "text": "Унгария подари на Черна гора бодлива тел, за да защити границата си с Албания от мигранти, съобщи черногорският премиер Душко Маркович след вчерашната си среща с унгарския премиер Виктор Орбан, предаде агенция МИА, цитирана от БТА.  Маркович каза, че Черна гора е готова да защитава границите си от евентуално увеличаване на наплива на мигранти. Той подчерта, че все още няма основания за поставяне на ограда на границата с Албания, но благодари на Унгария за подарената бодлива тел, която е достатъчна за покриване на 25 километра от границата. Вчера Орбан заяви, че балканският маршрут трябва да остане затворен за мигранти и Унгария ще помогне на Черна гора да защитава границите си. \"Когато Черна гора брани своите граници, тя брани Унгария и целия Европейски съюз\", каза унгарският премиер.", "date": "2018.07.25", "title": "Унгария подари бодлива тел на Черна гора, за да пази границите си от мигранти"}
{"url": "https://www.24chasa.bg/novini/article/6979233", "text": ", е бил засечен в околностите на Париж в кола, в чийто багажник впоследствие били открити експлозиви, предаде Франс прес, като се позова на полицейски източници. Фаид бил идентифициран като единият от двамата мъже в кола, която избегнала пътна проверка около 16,30 ч. вчера близо до бензиностанция. Жандармеристите започнали преследване, в което се включил и полицейски екип. Колата влязла в подземния паркинг на търговски център в Сарсей, северно от Париж, където двамата мъже я изоставили и избягали, предаде БТА. В багажника са открити шест пакета с пластичен експлозив, както и\"различни регистрационни табели\". Молът днес е евакуиран, започнала е операция по обезвреждане на експлозивите. \"Все още не можем да кажем за какво са били предназначени те\", заяви представител на прокуратурата. На 1 юли 46-годишният рецидивист Фаид избяга с хеликоптер от затвор край Париж, пет години след първото си зрелищно бягство от френски затвор.", "date": "2018.07.25", "title": "Избягалият от френски затвор престъпник е бил засечен край Париж, пак се е измъкнал"}
{"url": "https://www.24chasa.bg/novini/article/6979238", "text": "Шведските власти заявиха днес, че 25 пожара продължават да горят в горите в цялата страна, като уточниха, че ситуацията донякъде се е стабилизирала, но остава сериозна, предаде ДПА, цитирана от БТА. Пожарите, които започнаха по-рано този месец, се разпространиха бързо поради изключително сухото и горещо време. От седмици не е имало силни дъждове. Според метеорологичната служба това е най-горещият юли в Швеция от поне 260 години. Горските пожари са обхванали площ от 250 кв. км. Според оценката на шведската агенция за горите загубите възлизат на около 900 млн. крони (101 милиона долара), макар че част от дървесината от изгорелите гори ще може да се използва в строителството. В опит да предотврати появата на нови горски пожари шведската национална агенция за борба с извънредни ситуации призова местните и регионални власти да засилят прилагането на забраната за палене на огън на открито и на скари за грил в частни градини. \"Рискът от пожари ще достигне изключително високи равнища в цяла Швеция в края на седмицата. Следователно контролът върху забраните за палене на огън трябва да бъде засилен, за да се избегне появата на нови пожари\", заяви говорителка на агенцията.", "date": "2018.07.25", "title": "25 горски пожара продължават да горят в Швеция"}
{"url": "https://www.24chasa.bg/novini/article/6979252", "text": "Агресията, прекомерното лаене и неподчинението често стават причина за ранната смърт на много кучета, предаде Асошиейтед прес, позовавайки се на резултатите от британско проучване. За целите на изследването авторите са анализирали данни за 240 000 кучета във Великобритания. Специалистите са установили, че един на всеки три смъртни случая при кучета на възраст под три години е резултат от \"неприемливо\" поведение, предава БТА. Най-честата причина за ранна смърт - в 75 на сто от случаите, е прилагането на евтаназия. Пътните инциденти с непослушни кучета също често завършват фатално. Резултатите от проучването, публикувано в британското издание \"Animal Welfare\", подчертават необходимостта от по-качествено обучение както на питомците, така и на стопаните и на хората, желаещи да отглеждат куче. Според авторите заради големия брой извършвани евтаназии е необходимо да се повишат познанията за поведението на кучетата и на ветеринарите, за да могат те по-успешно да съдействат на стопаните. Експертите напомнят, че при отглеждането на куче е важно собствениците да са добре запознати с характеристиките на избраната порода, както и с най-подходящото време за социализиране на младите екземпляри - обикновено между четвъртата и 12-ата седмица от живота им. Проучването показва още, че по-често ранна смърт в резултат на неприемливо поведение застига кучета от мъжки пол, смесени породи и с по-дребен размер (под 10 килограма), отколкото женски екземпляри, чистокръвни и по-едри питомци.", "date": "2018.07.25", "title": "Проучване: Ранна смърт грози непослушните кучета"}
{"url": "https://www.24chasa.bg/novini/article/6979267", "text": "Системата на МВР беше забила за около час и половина в няколко града, сред които Варна и Пловдив. Затова на места се образуваха опашки и граждани не можеха да регистират колите си, нито да си извадят лични документи, казаха пред \"24 часа\" от пресцентъра на МВР. Проблемът възникнал около 14 часа и в 15,30 бил отстранен.                                      ", "date": "2018.07.25", "title": "Системата на МВР заби в няколко града, оправиха проблема"}
{"url": "https://www.24chasa.bg/novini/article/6978665", "text": "Мина един месец от изборите на 24 юни и президентът Реджеп Тайип Ердоган вече почти е приключил с най-съществената работа по неговата нова администрация, макар че в предстоящия период трябва да се направят още много неща. Ердоган обяви своя вицепрезидент и 16-имата министри на 9 юли и издаде редица президентски укази, за да състави администрацията си, включваща девет агенции и четири офиса, процес, който е съпроводен от голяма промяна в ключовия административен апарат на държавата. Последните две седмици показаха, че икономиката ще бъде ключов приоритет за правителството на Ердоган под контрола на неговия зет Берат Албайрак, който бе назначен за министър на финансите и хазната. Албайрак вече доказа, че е много активен министър, който обещава да нормализира нещата що се отнася до макроикономическия баланс с участието на всички важни участници на пазара. Същевременно той изпраща силни послания, за да успокои безпокойствата на международните икономически кръгове и финансовите институции за независимостта на Централната банка. Вторият приоритет за правителството на Ердоган е сигурността. Поради тази причина 29-членният проектозакон, предоставящ огромни правомощия на валиите и други държавни представители, бе внесен в парламента веднага след прекратяването на извънредното положение. В обръщение към парламента на 24 юли Ердоган даде ясно да се разбере, че той няма да слуша критиките от други страни и опозиционните партии. Народнорепубликанската партия (НРП) и Демократичната партия на народите (ДПН) окачествяват този закон като по-тежка версия на извънредното положение, който нарушава турската конституция. Опозиционерите изтъкват, че много членове на този закон противоречат на универсалните права и основни свободи, докато правителството твърди, че този законен ход не е по-различен от мерките, взети от Франция в края на 2017 г. след прекратяването на двугодишното извънредно положение. Третият приоритет е външната политика. Връзките с Холандия и Германия, както и с Австрия, както изглежда се подобряват като резултат от усилията на външния министър Мевлют Чавушоглу. На среща с някои журналисти на 23 юли Чавушоглу изрази намерението на Турция да развие по-добри отношения с всички страни, в частност на европейския континент, загатвайки за нови тристранни и четиристранни механизми с важни партньори, включително Франция и Германия. Чавушоглу изтъкна готовността на Турция да изглади отношенията с Европейския съюз, както и че Турция не разполага с лукса да обърне гръб на най-богатата международна организация в света. Актуализирането на митническия съюз и отмяната на визовия режим за турските граждани може да бъдат сфери, в които Турция и ЕС могат да развият сътрудничеството си, според министъра. Тези три приоритета обаче си противоречат заради възможното негативно влияние на антитерористичния закон за постигането на икономически и дипломатически цели. Има сериозни опасения, че този нов закон ще институционализира извънредното положение за още три години за сметка на още по-голямото влошаване на положението, свързано с човешките права, демокрацията и върховенството на закона. Ситуацията очевидно не е идеална за привличане на чуждестранни инвестиции, за което е необходима стабилност, предсказуемост, както и добре функциониращо върховенство на закона. Също така се отправя послание, че Турция все още е далеч от процеса за нормализиране (на положението). Що се отнася до външната политика този закон определено ще постави още едно препятствие преди какъвто и да било опит за намиране на общ език с ЕС, ако разбира се има такава цел. Също така това ще постави още трудности пред исканията на Турция за актуализиране на митническия съюз и отмяна на визите за турски граждани. От символично значение е, че първата законодателна дейност на турския парламент при новата президентска система на управление е, че дефакто удължава режима на извънредно положение за още три години. Ясно е, че този закон не изпраща правилното послание към външния свят за бъдещата политика на правителството. /От БТА/", "date": "2018.07.25", "title": "Турският проектозакон срещу тероризма изпраща погрешно послание за икономиката и дипломацията"}
{"url": "https://www.24chasa.bg/novini/article/6978682", "text": "Сърбия и САЩ във всички важни войни са се борили на една и съща страна, а честването на сто години от издигането на сръбското знаме пред Белия дом в чест на сръбския народ представлява велик ден и възможност за нови глави в нашите отношения, заяви сръбският премиер Ана Бърнабич, която е на посещение в САЩ, съобщи сръбската телевизия РТС, цитирана от БТА. По този повод в американския Конгрес ще има тържество, домакин на което ще бъде Ана Бърнабич и на което освен премиера на Сърбия пред гостите ще говорят представители на американския Сенат и представители на Държавния департамент. На тържеството във Вашингтон ще присъства и първият вицепремиер и министър на външните работи на Сърбия Ивица Дачич. Бърнабич каза, че ще разговаря с министъра на финансите на САЩ по отворени въпроси като засиления надзор над Сърбия във връзка с прочутия списък за финансиране на тероризъм, пране на пари и организирана престъпност. Сръбският премиер изтъкна, че по този проблем Сърбия и САЩ работят съвместно и добави, че на срещата ще представи постиженията на страната в тази област и ще поиска подкрепата на САЩ за премахване на държавата от списъка със страни, които са под повишен надзор. Сръбският премиер ще разговаря днес и с директора на МВФ Кристин Лагард.", "date": "2018.07.25", "title": "Бърнабич: Сърбия и САЩ във всички важни войни са се борили на една и съща страна"}
{"url": "https://www.24chasa.bg/novini/article/6978348", "text": "Софийският районен съд отказа да издаде европейска заповед за защита на Диян Азманов във вторник. Мъжът е бил началник склад в мебелна къща \"Арон\" и е заплашван с побой от 43-годишния бизнесмен Росен Карадашки, за да му предаде наличната стока в магазина. Случката е от април 2016 г. Карадашки е обвиняем за престъплението по жалба на Азманов. \"Тормозен съм физически и психически от Карадашки. Заплашвал ме е няколко пъти. Адвокатът му искаше да оттегля жалбата си до прокуратурата, за да не ми падне главата. Дори сега ме е страх да седя в една зала с него\", каза Диян Азманов. Той помолил съда да ограничи достъпа на Карадашки до домашния му адрес, до настоящата му месторабота и в Европа, защото често пътувал. Разказа, че видял Карадашки да обикаля с джип около новата му работа и имал чувството, че го следи. Пускал няколко молби за защита, но Карадашки не се явявал.  \"Не е вярно, че съм го заплашвал. Не съм го виждал от август 2016 г., когато Диян се беше заключил в склада на \"Арон\" и правеше нещо нередно. тогава говорихме и изглеждаше виновен. 3 месеца по-рано твърди в жалбата си до прокуратурата, че съм го заплашвал на същото място. Какво прави там тогава? Не знам къде живее\", заяви Карадашки. Прокуратурата се съгласи с него и в крайна сметка съдът отказа защита на Азманов. Росен Карадашки е син на Стоян Карадашки, съдружник в \"Арон\". През 2016 г. между него и партньорът му Константин Генчев настъпва раздор. Оказва се, че зад гърба на Генчев и третият съдружник - полякът Каласка, Стоян Карадашки е задължил общата им фирма с 1,7 млн. евро по 3 записа на заповед. След това Росен Карадашки започва да осребрява имотите на \"Арон\", където един от управителите е сестра му, а баща му е съдружник. Негова фирма печели и търг за склада на Арон, където е заплашвал Азманов. Все още няма експертиза дали договорите към записите на заповед са истински. Останалите двама съдружници твърдят, че са фалшиви, фирмата не е получавала такива пари и не е имала нужда от тях. По случая се води разследване в Софийската градска прокуратура, но то не е приключило.  На 17 април т.г. Карадашки беше арестуван по разследване срещу него за изнудване на Константин Генчев. Освободен е 2 месеца по-късно срещу 30 хил. лв. гаранция. \"Бях задържан по жалба на Генчев, който е роднина на Азманов и е свидетел по това дело\", обясни Росен Карадашки на заседанието във вторник, когато съдът отказа защита на пострадалия Азманов.", "date": "2018.07.25", "title": "Съдът отказа европейска заповед за защита на заплашван от Росен Карадашки"}
{"url": "https://www.24chasa.bg/novini/article/6978675", "text": "Андромеда - нашият най-близък галактически съсед, крие тъмно минало. Американски учени са установили, че въпросната \"злокобна\" формация е проявила канибализъм и преди около два милиарда години е погълнала \"посестримата\" на нашата галактика Млечен път, пишат в. \"Дейли експрес\" и сайтът Енгаджет, позовавайки се на публикация в сп. \"Nature Astronomy\". За учените не е тайна, че \"едри\" галактики като Андромеда са склонни да \"похапват\" околни галактики с по-скромни размери. Именно на този космически канибализъм масивната галактика дължи халото си от звезди. За специалистите обаче е било трудно да установят колко \"жертви\" е погълнала Андромеда с течение на времето, нито колко неутолим е бил гладът й, предава БТА.  Сега, използвайки компютърни модели, учени от университета на Мичиган са установили, че съществена част от външното хало в действителност е съставено от една галактика, безмилостно погълната от Андромеда. \"Астрономите отдавна изучават Местната група - група от над 50 галактики, сред които Андромеда и Млечния път. За нас беше шокиращо да открием, че нашата галактика е имала посестрима\", казва Ерик Бел от изследователския екип. Погълнатата галактика, наречена M32p, е била със солидни размери, отстъпвайки по големина единствено на Андромеда и Млечния път. Откритието разрешава още една загадка: за произхода на сателитната галактика на Андромеда, известна като M32. Според учените \"странната\" спътница в действителност е останка от погълнатата галактика. Бел допълва шеговито, че изследването дава не само сериозна научна информация, но и показва колко \"подла\" е Андромеда. И макар на този етап да няма вероятност огромният ни ненаситен съсед да погълне нашата галактика Млечен път, според учените това все някога ще се случи.", "date": "2018.07.25", "title": "Учени: Галактиката Андромеда е погълнала \"посестримата \" на Млечния път"}
{"url": "https://www.24chasa.bg/novini/article/6978712", "text": "Плануваното за днес откриване на околовръстния път в Сандански се отменя, поради тежкия инцидент с 6-годишното момченце в града. Детето бе блъснато от 73-годишен шофьор на \"Фолксваген\" на тротоар, докато стояло с баба си, а майка му пазарувала в магазина с по-малкото му братче. Днес в 14 ч трябваше да се открие новоизграденото кръгово кръстовище на ул. \"Стефан Стамболов\" и бул. \"Тодор Каблешков\" и околовръстният път в града, но общината отмени мероприятието.", "date": "2018.07.25", "title": "Отмениха откриване на околовръстен път на Сандански заради катастрофата с 6-годишното дете"}
{"url": "https://www.24chasa.bg/novini/article/6978719", "text": "Македония започва предприсъединителни преговори за членство в НАТО, след като страната официално получи покана на срещата на върха в Брюксел на 12 юли, предава  . На посещение в Македония е Делегация на НАТО, водена от директора по европейските и глобални въпроси на алианса Джеймс Макки, която с представители на всички заинтересовани институции, участващи в този процес ще обсъдят политически, финансови и правни въпроси, както и въпроси по сигурността и отбраната в рамките на преговорите за членство. На днешната пресконференция с националния координатор за НАТО Стево Пендаровски Макки изрази очакване, че Македония ще стане 30-та членка на НАТО в близките 18 месеца. Той посочи, че след като приключат вътрешните процедури в страната и след като парламентите на всички страни-членки на НАТО ратифицират решението за влизане, Македония ще стане 30-и член на алианса. „Вашата страна участва в продължение на няколко години в процеса на партньорство за мир и в подготовката на планове за членство, което означава, че тя е наистина готова“, каза Макки. „С посещението на тази висша делегация на НАТО, де факто започват предприсъединителните преговори, а това, че делегация на НАТО е тук веднага след приемането на решението на срещата на върха в Брюксел означава, че алиансът е готов действително да поеме ангажиментите, за които от години повтаря. Това е \"политиката на отворени врати\", каза Пендаровски. „Ще обсъдим това, което е типично за предприсъединителните преговори с всяка страна досега - от военно-технически въпроси до правните и финансови последици от бъдещото членство на страната в алианса. След пресконференцията представителят на НАТО ще се отправи към Министерството на външните работи, където ще присъстват представители на институциите, участващи в този процес, а след това отново ще се върне в парламента, където ще има втора среща с представители на правителството. Пендаровски прогнозира, че процесът на предприсъединителните преговори ще приключи през следващите няколко месеца. „Основната политическа задача на правителството, Договорът с Гърция, продължава да бъде нашата предпоставка за пълноправно членство“, каза той, добавяйки, че се очаква до края на годината преговорите да приключат.", "date": "2018.07.25", "title": "Македония започва предприсъединителни преговори за членство в НАТО"}
{"url": "https://www.24chasa.bg/novini/article/6978728", "text": "Безпрецедентното решение на Комисията за защита на конкуренцията (КЗК) да спре сделката по продажбата на „ЧЕЗ България“ най-вероятно се дължи на технически грешки, довели до неверни изчисления и твърдения за монопол, коментират енергийни експерти и юристи. Експертите на Института за пазарна икономика отбелязват в своя анализ трите големи гафа в решението на КЗК, с което спря продажбата на ЧЕЗ. 1. Комисията не прави разлика между мерни единици и твърди, че размерът на регулирания пазар през 2017 г. е 13 865 МВтч, докато правилно е отчела, че размерът на свободния пазар през същата година е 17 155 342 МВтч. Именно на базата на това грешно изчисление КЗК изкарва монополист на пазара дружество с 0,01% дял от общото производство на електроенергия за страната. В същото време с Методиката за определяне положението на предприятията на съответния пазар комисията е приела, че притеснителен общ пазарен дял на дружества – участници в концентрацията „би могъл да бъде този, който надхвърля 40%, тъй като в този случай това може да доведе до установяване или засилване на господстващо положение, в резултат на което да се създаде възможност за възпрепятстване или нарушаване на конкуренцията\". 2. В свое решение от 2005 г. КЗК приема, че производството на електрическа енергия може да бъде сегментирано в зависимост от използвания енергоносител. В следващо решение от 2011 г. приема, че не може да има сегментиране, тъй като тази разлика се отчита от регулатора при определяне на регулираните цени, а на свободния пазар всички производители са равностойни участници. Въпреки това в настоящото решение комисията решава да сегментира пазара на производство на електрическа енергия, като отделя фотоволтаичните централи независимо от горните аргументи. Това е странно, тъй като тази ел. енергия се изкупува или по регулирани цени от НЕК, или по свободно договорени цени на пазара ден напред, или на пазара на балансираща енергия, където тя се конкурира с всички останали участници. С други думи, не съществува отделен пазар за ел. енергия от фотоволтаични централи. 3. Притеснително е заличаването на публично достъпна информация и третирането й като търговска тайна в решението на КЗК. Данните за инсталираната мощност, производството на ел. енергия, нетните специфични часове, за които ел. енергията се изкупува по преференциални цени, продължителността на дългосрочните договори и крайната им дата за всички търговски дружества е публична информация и е достъпна на сайта на Агенцията за устойчиво енергийно развитие. В решението на КЗК са публикувани становищата на ЕСО и три конкурентни фирми, които на базата на реалните числа и коректни изчисления категорично заявяват, че сделката между ЧЕЗ и „Инерком“ няма да създаде условия за концентрация на пазара. Въпреки техните становища КЗК излиза с обратното решение. Експертите от ИПИ показват с данни и таблици, че трудно може да се твърди, че след придобиване на активите на ЧЕЗ новото дружество ще увеличи дела на производство на ел. енергия от фотоволтаични електрически централи (ФЕЦ), тъй като той е пренебрежимо малък – едва 2,5%. Производството на ел. енергия от новата група също би било пренебрежимо малко на фона на производството на ел. енергия от ФЕЦ, както и на фона на общото производство и потребление в страната. Ако с 26 МВтп инсталирана мощност, които генерират 2,8% от производството на ФЕЦ в страната, и около 0,1% съответно от общото производство и потребление новата група може да окаже влияние върху пазара, то не е ясно как КЗК все още не се е самосезирала за АЕЦ „Козлодуй” с 2000 МВт инсталирана мощност, която формира над 36% от общото производство, пита риторично експертът Калоян Стайков от ИПИ. Юристът Светлин Адриянов, който има над 20 години опит в конкурентното право, в интервю за „Блумбърг тв“ посочи, че „фактологията, която се изнася в първите 20 страници на решението, никак не води до извода, че с тази сделка се установява господстващо положение“. Има възможност ЧЕЗ и \"Инерком\" да обжалват решението на КЗК пред Върховния административен съд. „До голяма степен тази преценка е икономическа. Съдът не разполага с инструментариум да направи оценката. Дори чисто фактологическото разминаване може да се превърне в добър довод решението на КЗК да бъде отменено“, заключава юристът.", "date": "2018.07.25", "title": "Експерти сочат 3 гафа в решението на КЗК за продажбата на ЧЕЗ"}
{"url": "https://www.24chasa.bg/novini/article/6978723", "text": "Един от главните лидери на Европейския съюз ще се срещне днес с президента на САЩ Доналд Тръмп с надеждата да го убеди да се въздържи от повишаване на митата върху вносните коли и да избегне трансатлантическа търговска война, предаде БТА.  Визитата в Белия дом на председателя на Европейската комисия Жан-Клод Юнкер последва една особено неприятна континентална обиколка на Тръмп, по време на която той нарече ЕС (блок от 28 държави, включващ много исторически съюзници на САЩ) свой противник. Тръмп специално нападна канцлера Ангела Меркел и Германия, икономическия двигател на ЕС. Тръмп вече наложи мита върху вноса на стомана и алуминий от Европа и ЕС отговори по аналогичен начин. Но дори тази размяна на мерки ще бледнее в сравнение с митата върху колите - огромна индустрия, която открай време е символ на следвоенното благосъстояние и от двете страни на Атлантика, особено в Германия. Тръмп отчаяно иска да намали търговския дефицит на САЩ с ЕС и обвинява блока, че не играе честно в търговията. А когато става дума за сигурност, обвинява европейците, че отказват да платят своя дял в НАТО и вместо това живеят на гърба на солидния военен бюджет на САЩ. В навечерието на посещението на Юнкер Тръмп зададе тона с туит. \"Митата са страхотно нещо!\", написа той. \"Страна, която е третирала нечестно САЩ в търговията, или договаря справедлива сделка, или я удрят с Мита. Толкова е просто\". На Германия все повече й идва до гуша от подобни изблици. Броени часове преди туита на Тръмп германският външен министър Хайко Маас каза по телевизия А Ер Де: \"Няма да се оставим да ни заплашват и просто да се огънем, защото, ако веднъж го направим, опасявам се, че в бъдеще много често ще трябва да си имаме работа с такова поведение\". Надеждите са, че когато Юнкер, доайенът на компромиса и консенсусните политики в ЕС, влезе в кабинета на Тръмп, настроението ще бъде различно. \"Това е шанс да не драматизираме всяко потенциално напрежение около търговията и да започнем открит, конструктивен диалог\", каза говорителят на Юнкер Маргаритис Схинас. Залогът е висок, тъй като автомобилната индустрия има огромна тежест по отношение на търговията и заетостта и в ЕС, и в САЩ. Европейската федерация на автомобилостроителите казва, че САЩ са дестинация номер едно за произведените в ЕС коли и на тях се падат почти 30 процента от общата стойност на износа на ЕС. Износът на европейски коли възлиза на една четвърт от целия внос на автомобили в САЩ. Ако Тръмп наложи 25-процентово мито върху вноса на коли, камиони и авточасти, \"рискува да повлече всички ни в игра на взаимни ответни мерки, която накрая ще постави в по-неизгодно положение потребителите и в САЩ, и в Европа\", каза професор Александър Мателер от мозъчния тръст Институт \"Егмонт\". ЕС вече предупреди американските си партньори, че подготвя списък с контрамерки, ако митата върху автомобилите бъдат наложени. Износът на леки коли от ЕС за САЩ възлиза на 44 милиарда долара годишно, което е несравнимо с митническата война за стоманата и алуминия, която доведе до контрамерки от страна на ЕС на стойност 3,2 милиарда долара. Не само ЕС е твърдо против митата, но и автомобилната промишленост в САЩ, както и много гласове в Конгреса. Автопроизводители, доставчици и дистрибутори изтъкват, че митата ще повишат цените на колите за потребителите в САЩ и ще ощетят автомобилните компании, като повишат цената на вносните компоненти и дадат повод за ответни действия от търговските партньори на САЩ. Отгоре на това ЕС има и огромен дял в автомобилната индустрия на САЩ, където европейски компании произвеждат близо 3 милиона коли годишно, което е над една четвърт от производството в САЩ. Най-големият износител на произведени в САЩ автомобили е германска компания - Бе Ем Ве, чрез завода й в Спартанбърг, Южна Каролина. Германските производители и доставчици осигуряват работни места за над 118 000 души в около 300 завода и произвеждат над 800 000 автомобила годишно в САЩ - като повече от половината коли се изнасят, посочи Германската асоциация на автомобилната промишленост. Митата върху тази индустрия могат да променят всичко това. \"Отворените пазари са от решаващо значение за нашето участие в САЩ\", каза председателят на германската асоциация Бернард Матес. Обикновено дори само подобни икономически съображения стигат, за да подтикнат страните към компромис. Сегашният случай обаче не е непременно такъв. Юнкер не носи никакви кардинални предложения във Вашингтон, съдейки по брифинга на високопоставен европейски представител, пожелал анонимност. Вместо това Юнкер възнамерява да добие по-добра представа какво в действителност иска администрацията на Тръмп. Той ще обсъди също възможността за търговски преговори между големите страни износителки на автомобили и за споразумение за свободна търговия между ЕС и САЩ, което да намали търговските бариери върху индустриалните стоки, включително колите. Какъвто и компромис да търсят европейците, \"администрацията на Тръмп не желае взаимни отстъпки. Тя иска едностранни отстъпки\" от ЕС, каза обаче Едуард Олдън, старши сътрудник в Съвета по външни отношения.", "date": "2018.07.25", "title": "Тръмп срещу ЕС: Следващият рунд в битката е визита в Белия дом"}
{"url": "https://www.24chasa.bg/novini/article/6978731", "text": "\"Ислямска държава\" пое отговорност за стрелбата в канадския град Торонто, при която загинаха двама души, а 13 бяха ранени, предаде Ройтерс, като се позова на агенцията на групировката АМАК. Нападателят \"беше войник на \"Ислямска държава\" и извърши атаката в отговор на призиви да се избират за мишени граждани на страни от коалицията\", заяви\"Ислямска държава\", без да посочва подробности и доказателства за твърдението си, предава БТА. След като канадската полиция идентифицира стрелеца като е 29-годишния Файсал Хусайн, семейството му заяви, че е душевно болен. Според негови близки той е страдал от психоза и депресия през целия си живот.", "date": "2018.07.25", "title": "\"Ислямска държава\" пое отговорност за атаката в Торонто"}
{"url": "https://www.24chasa.bg/novini/article/6977457", "text": "Проф. Димитър Димитров е основател и Ректор на Висше училище по агробизнес и развитие на регионите. Научната му дейност е в областта на мениджмънта на образованието, стратегиите във висшето образование, управлението на инвестиционни проекти, инженерната инфраструктура в агробизнеса, аграрната политика. Изнася лекции в Полша, Гърция, Турция и др. Автор на над 120 научни и над 150 научно-популярни публикации, монографии, студии и учебници. Специализира в Гърция, Холандия, Италия, Белгия, Германия, Великобритания, Дания. Създател на академичен медиен комплекс „Натурал“, творческа видеолаборатория и радио в Пловдив. Автор на научно-популярна книга „Съвети за мъж на средна възраст от Южна България“, стихосбирката „Тест за младост“, поезията за деца „Шарено детство“ и „45 гатанки не стигат“. Проф. Димитров е отличен с почетния знак на Пловдив, почетен знак на Съюза на учените в България, почетен знак на Областния управител за принос към науката и образованието, награда Пловдив за принос към развитието на културата, доктор хонорис кауза на европейски университети, почетен гражданин на Пазарджик. - Всичко това, което споделихте, е част от нашата мисия, която е предназначена, за да направим най-доброто за българските младежи от регионите. Мисля, че досега успяваме, защото най-вярното доказателство за това е, че сме спечелили доверието на десетки хиляди младежи, които са се записали при нас, завършили са успешно, реализират се до един. За тези 26-27 години и националният, и международният авторитет на висшето училище е безупречен. - Преди да започнат лекциите аз се срещнах с тези младежи, поговорихме. Някои от тях вече са били в България, други идваха за първи път. Преподаватели от Словакия, Италия, Полша, Испания, Австрия и България водиха лекциите на английски език. Проектът беше успешен, защото, когато си тръгваха, докторантите казаха: „Много ни се иска пак да дойдем“. Разбира се, чест и гордост е за нашата академична общност, че ВУАРР беше избрано между десетки университети, с които партнираме в международни проекти, за да проведем именно ние лятното училище. - Рекламите нямат никакъв смисъл. Мисля, че доверието, което е създадено, е най-ценният капитал. Ние през тези 27 години сме били точни и коректни със студентите. Обгрижвали сме ги като деца в семейството. Ние, професорите, сме родителите, студентите са децата. Всъщност, от теорията на бизнеса може да се установи, че единственият капитал на една фирма, на една институция, дори и на една партия, това е доверието на клиентите, на партньорите. В нашето семейство, в нашия вуз, студенти и преподаватели живеем хармонично. Студентите са щастливи. Ето защо е напълно естествено да им правим подаръци за студентския празник. В крайна сметка го правим с нашите пари и за щастието на нашето семейство. Надничането на други семейства под юргана на нашето семейство е, меко казано, неетично. Онова, което е новото, е че ние непрекъснато се стремим да обгрижваме студентите така, че да се създадат условия, че те могат едновременно и да учат, и да работят, и да не се откъсват от семейството, без да има компромис с учебния процес. Проучванията на Института за регионални изследвания, който е в структурата на Висше училище по агробизнес и развитие на регионите, показват, че над 70% от нашите студенти работят. Това е нормално. Допускам, че в цялата страна е така. Тези млади хора са силно мотивирани да учат. Ето защо ние трябва да развиваме задочни и дистанционни форми, така че да могат да продължат да работят, да си обгрижват семейството и да учат. Нашите задочни студенти са най-силно мотивирани. Те идват да учат с осъзната потребност от знания, за да си развиват бизнеса или бизнеса на своите родители. - На първо място мисля, че е привлекателна нашата уникална мисия. Да се погрижим за младежите в регионите. Тези младежи са дискриминирани, подчертавам, дискриминирани по географски и социален признак. Те не могат да си позволят да пътуват до университетски градове и да учат там, защото месечната издръжка е над хиляда лева. Ето защо ние създаваме достъп до образование в регионите. Ниски такси - 590 лв., които: при втора специалност, при двама членове от семейство, се намаляват още. Специалностите са прагматични и гарантират работа на нашите възпитаници. За 27 години нямаме регистриран един безработен. Въпреки че нашите конкуренти поставят под съмнение този факт. Той е проверим в агенциите по заетостта. Ето защо онези, които ще учат при нас, трябва да знаят, че дипломата, получена от ВУАРР, е гаранция за тяхната добра кариера. Ние сме единственото висше училище, което дава безплатно две дипломи: една европейска и една българска. Това гарантира признаването на висшето образование в цял свят. Имаме най-богат опит в областта на електронните методи на обучение, така наречената дистанционна форма. Тя позволява на младите хора от домашния си компютър да участват активно в учебния процес, без да се откъсват от работата и семейството. - Нашите специалности са различни от много други университети, като например „Управление на общините“, „Управление на регионите“, „Управление на информационните системи“. Те са насочени изцяло в изпълнение на нашата мисия. Ние сме единствените, които организирахме обучение на кадри по специалността „Системен администратор“, която е изключително нужна. Гарантира работа. Онези младежи, които са със склонност да изучават компютрите, но нямат високата математическа подготовка, за да станат софтуеристи или иженерна подготовка, за да станат хардуеристи, могат да станат системни администратори. Една полезна професия. - Ние имаме филиали във Велико Търново и в Русе. А в други селища имаме представителства, локални дистанционни центрове, центрове за квалификации. Те осигуряват възможности за различни образователни, консултантски и научни услуги, които предоставяме на региона. - Стигнахме до извода, че трябва да се заемем с децата от по-рано. Моята дъщеря завърши първи клас. И аз видях дефектите в системата. Организирахме и лицензирахме Частно средно бизнес училище „Талантите“ , с предучилищна подготовка, със занималня. В момента нашите аудитории са празни откъм студенти в летния период. Но тук вече са щастливите деца, които се радват от спортни площадки, на плодове в градината, които могат да консумират всеки ден, на много игри, изучаване на различни видове изкуства. Даваме теми да съчиняват стихчета, приказки, които записваме в радио „Натурал“ и остават в златния фонд на радиото. - Аз ще споделя нещо много съкровено. В момента е под печат моята нова стихосбирка, която изразява в много голяма степен моите вдъхновения, възгледи, тревоги и болки. Тя се нарича „След десети“. Разбира се, става ясно, че е за периода след десети ноември. Предната ми стихосбирка беше за един 44 годишен период - моите стихотворни опити от юношеските години до преди няколко години. Сега вече тази стихосбирка е много по-сериозна. Тя, между другото, е е поклон пред пострадалите през ХХ век, които са заставали „за“ или „против“ някакви идеи. Защото, както казва един голям мъдрец: „Аз не бих убил човек за идея, защото може да не съм прав“. На 30 юли предвиждаме нейната презентация в нашия филиал в Русе, заедно с Теодора Стефанова и нейната книга „Осмото чувство“. Така че, от сега можем да поканим читателите и на Теодора, и на моята поезия там. Нека да се чувстват всички поканени. - Мисля, че във висшето училище академичното ръководство е направило най-доброто за студентите. Но нормативната уредба в България обича да забранява, а не да подпомага развитието. Такъв е и Законът за висшето образование. Защото ако имахме повече свободи, ние щяхме да направим много повече и за студентите, и за България. Включително и за задържане на повече млади хора в страната. Да не бягат по чужбина. - При нас кандидат-студентите идват благодарение на това, че познават някой студент, който вече учи тук. И това е правилният метод. Ще им пожелая да си изберат една прагматична специалност, която ще им осигури кариера, добра работа, добра заплата. Такива са нашите специалности. Уважаеми студенти, питайте тези, които вече учат тук или в друг университет, за да разберете истината. Какво представлява този университет, какви са професорите, какъв е ректорът, каква е администрацията? Има ли бюрокрация, има ли корупция, има ли унижение на студентите? Във ВУАРР това не го позволяваме. Но нека сами да се уверят. Желая им успех! Аз съм толкова обикновен, че за мен най-голямата чест е да седна в залата сред вас… Ние няма да разберем себе си, ако не знаем историята си. Връщането към духовното начало в този момент, когато парите са Бога, прилича на делото на Галилео Галилей. Вие си въобразявате, че материалното начало ви управлява. Вас ви управлява духът, който може да направи всичко, да създаде по-реален свят от този, който пипате. Вече 25 години висшето училище предлага на своите студенти и на цялото българско общество две пълни шепи познания. Едната шепа е пълна с житни зърна – познанията, необходими за всеки млад човек, за да бъде полезен за себе си и обществото. А другата шепа държи желъдите на добродетелите и възпитанието, които да му помогнат да израсне като гражданин и българин. Когато един младеж навърши четвърт век, това не е особено събитие, но когато един университет стане на двайсет и пет – това си струва да бъде забелязано. И отбелязано тържествено. Ние, стършелите, сме гостували при вас – и на живо, и на вълните на вашето радио „Натурал“. От тези срещи сме се убедили, че преподавателите и ръководството са млади по дух, а пък студентите са мъдри по своему. Така се допълвате едни други – младостта помъдрява, а мъдростта се подмладява. Специално за вашия юбилей ви поздравяваме с един стършелов виц: „На Луната открили нов университет. Един студент се записал и когато се върнал след първи курс, го попитали как е университетът на Луната. Обучението е много добро - отвърнал той, но няма атмосфера!“.А във вашето висше училище има и двете – и добро обучение, и атмосфера. Атмосфера приятна, приятелска, изпълнена с хумор – благодарение на академик проф. Димитров. Вие го наричате ваш ректор, а ние, стършелите – наш колега. Защото е от нашата кръвна група – на веселите хора, на сатириците и шегобийците. С чувството си за хумор той стига лесно до вас, студентите. И прави така, че с усмивка да извървите пътя от първия до последния курс. Вие сте щастливи, че имате такъв ректор. Точно на нестандартните хора, на тях разчита човечеството. На хората с хъс, с жажда за живот… и да си призная – той ме зареди с енергия. Знанията са много важно нещо, по-важно обаче е характерът. Има един американски поет – Уолт Уитман, той има един стих, който аз предлагам като девиз. И той звучи така: „Съпротивлявай се повече, подчинявай се по-малко!“.Само по този начин съпротивлявайки се, можете да преживеете живота си достойно, а не като гърчещи се мекотели. Поздравявам ви, че учите вашите студенти да мислят и живеят интересно. Това е най-трудната и най-великата наука, защото живял ли си скучно, все едно не си живял. На вас ли да напомням що е хумус, това чудо на живата природа – причина, за да ни има на тоя свят… Бъдете личности, граждани с будно съзнание. И когато стъпите на полето, помнете че всяко човешко същество е мислеща тръстика и жадува за грижи и внимание, за да устои между небето и земята. Помнете цял живот, че сте възпитаници на своя ректор и преподавателския екип, създали благородния хумус в душите ви. Трябва сами да се преборите за себе си. Борбата е трудна и дълга и започва още от семейството. Това, с което искам да помогна на младите, е простата формула: Вярвайте в себе си! Това е първото условие за човек, който иска да постигне каквото и да било нещо. Нещо, което ще го прави пълноценен. Нещо, което ще го удовлетворява. Само във ВУАРР са възможни едновременно: грижа за семейството, работа и обучение в бакалавърски, магистърски и докторски програми, курсове за професионална квалификация и специализации. Научете как на сайта на Висше училище по агробизнес и развитие на регионите – бизнес университетът на българските региони", "date": "2018.07.25", "title": "Дипломата от ВУАРР е гаранция за добра кариера"}
{"url": "https://www.24chasa.bg/novini/article/6978748", "text": "Турският президент Реджеп Тайип Ердоган се обяви срещу скъсване на икономическите връзки с Иран, докато САЩ подготвят санкции, предаде Асошиейтед прес. Ердоган, който говори в Анкара, посочи, че искането на САЩ за скъсване на връзките на някои държави с техен \"съсед и стратегически партньор\" е насочено срещу независимостта на държавите. Кой ще отоплява страната ми през зимата?, запита днес Ердоган. Турция е внесла 3 милиона тона суров петрол от Иран през първите четири месеца на 2018 г. Американският президент Доналд Тръмп заяви през май, че Съединените щати се оттеглят от иранското ядрено споразумение и ще наложат отново санкции на Техеран. Администрацията му заплаши другите страни със санкции, ако не прекратят вноса на ирански петрол до началото на ноември.", "date": "2018.07.25", "title": "Ердоган е срещу скъсване на икономическите връзки с Иран"}
{"url": "https://www.24chasa.bg/novini/article/6978788", "text": "Председателят на Народното събрание Цвета Караянчева, заместник-председателят на Комисията по здравеопазването д-р Лъчезар Иванов и народни представители подкрепиха инициативата „Скъсай с хепатита!“. С информационна среща на 25 юли 2018 г. в Народното събрание беше отбелязан Световният ден за борба с хепатита, съобщиха от пресцентъра на НС.  Народното събрание и Комисията по здравеопазване подкрепят инициативата, защото само информираният човек може да успее да се спаси, да предаде знанието си на другите и всички заедно да не допуснем това заболяване да се разпространява, заяви пред присъстващите председателят на парламента. Цвета Караянчева пожела успех на благородната кауза и подчерта, че е необходимо хората да се убедят, че скринингът и превенцията са изключително важни. България е една от първите държави членки на ЕС, в която пред 2016 г. започна мащабна кампания за лечение на тази болест, подчерта заместник-председателят на Комисията по здравеопазването д-р Лъчезар Иванов. Той уточни, че парламентарната здравна комисия винаги е подкрепяла и ще продължи да подкрепя всички инициативи, които касаят профилактиката и лечението на социално значими заболявания. Председателят на Националната пациентска организация – най-голямото обединение на пациентски организации в България Станимир Хасарджиев изрази благодарност за подкрепата, която инициативата е срещнала, от председателя на Народното събрание и народните представители от Комисията по здравеопазването. Хепатит С е заболяване, което се лекува, това е и причина Световната здравна организация да направи стратегия за елиминиране на това заболяване до 2030 г., подчерта той. Целта на кампанията е да се информира обществото, че Националната здравноосигурителна каса реимбурсира всички най-съвременни терапевтични възможности за хепатит C, с помощта на които успехът на лечението е между 95 и 100 процента. По време на инициативата организаторите запознаха народните представители и посетителите на Народното събрание с идеите и целите на кампанията, а на всеки желаещ беше дадена жълта вратовръзка (за господата) или жълто фишу (за дамите), които те символично да разрежат, за да „скъсат връзката с хепатита”.", "date": "2018.07.25", "title": "Караянчева подкрепи инициативата „Скъсай с хепатита!“ (Снимки)"}
{"url": "https://www.24chasa.bg/novini/article/6978684", "text": "Заради увеличените от 1 юли т.г. цени на природния газ и на електричеството, енергийните помощи за бедните следва да се увеличат и да станат равни на левовата равностойност на 530 киловатчаса - от които 350 квтч дневна и 180 квтч нощна енергия. За това призовават от КНСБ в писмо до министъра на труда и социалната политика Бисер Петков и до министъра на финансите Владислав Горанов, изпратено в понеделник. Досега помощта се равняваше на 385 киловатчаса - 280 квтч дневна и 105 квтч нощна енергия. Това съобщи днес в Стара Загора лидерът на синдиката Пламен Димитров. Той уточни, че ако това предложение на синдиката за увеличение, което трябва да влезе в сила за новия отоплителен сезон, бъде прието, сегашната помощ от 74,83 лева на месец ще стане около 100 лева. Тя се получава 5 месеца в годината. От КНСБ не били правили сметка колко лева допълнително от бюджета ще трябват при подобно увеличение на енергийните помощи. \"Нашето мнение е, че че увеличението на целевата помощ за отопление през киловатчасовете е най-подходящият начин, по който новите цени на енергоносителите могат да се компенсират, тъй като служи за основа на изчисляване на енергийната помощ, независимо от вида отопление, което правоимащите ползват\", се казва в писмото. Пламен Димитров смята, че занапред това кой има право на целева помощ за отопление трябва да се решава според официалния праг на бедност в страната, а не чрез измисления, по думите му, показател \"гарантиран минимален доход\". Сега прагът на бедност у нас е 332 лева, преди година беше 314 лева, посочи синдикалистът. Той припомни още, че все още в България не е дадена дефиниция на понятието \"енергийна бедност\". Според КНСБ, около 40 процента от българите днес живеят в риск от бедност и от социална изолация.", "date": "2018.07.25", "title": "КНСБ зове да вдигнат енергийните помощи до левовата равностойност на 530 квтч (Обновена)"}
{"url": "https://www.24chasa.bg/novini/article/6978833", "text": "Иранският президент Хасан Рохани заяви, че няма нужда да отговаря на \"празните заплахи\" на американския си колега Доналд Тръмп, предаде Асошиейтед прес. Рохани каза това днес на заседание на иранското правителство. Това беше първото му изявление, след като Тръмп предупреди иранския лидер, че заплашването на Съединените щати ще има тежки последствия, предава БТА.  \"От някои американски ръководители идват безпочвени коментари и празни заплахи\", заяви иранският президент. Той добави: \"Няма нужда да отговаряме на каквито и да било нелепи изявления\". \"Трябва да им отговорим с действия\", каза Рохани. Той добави, че \"най-категоричният отговор на евтините им изказвания\" са \"безразличието към техните заговори и изборът да се окаже съпротива на техните кроежи и те да бъдат осуетени\". В неделя Тръмп написа в Туитър, че ако Иран заплашва САЩ, \"ще има последствия\". Вчера той смекчи тона с думите: \"Готови сме да сключим истинско споразумение\" с Иран.", "date": "2018.07.25", "title": "Иранският президент Рохани: \"Празните заплахи\" на Тръмп не заслужават отговор"}
{"url": "https://www.24chasa.bg/novini/article/6978847", "text": "Изправени пред засилващия се натиск от страна на Вашингтон и пред икономически санкции, някои млади иранци са решени да модернизират страната си, но част от образования елит предпочита да емигрира, разочарован от отговора на правителството. На сенчест балкон в Техеран група предприемачи правят видеозапис, давайки съвети на бъдещото поколение, в учудващо оптимистична атмосфера предвид притеснителния икономически контекст. \"Ние знаем как да се адаптираме към трудни периоди\", заявява Реза Гиаби, председател на управителния съвет на консултантска фирма, фокусираща се върху технологиите. \"В миналото много иранци постигнаха успех в Берлин, в Силициевата долина и в Лондон, но на нашето поколение му писна да емигрира и просто да работи за други. Отсега нататък ще се опитаме да създадем нещо за себе си\", каза той пред АФП. В очите на всички обаче препятствията са огромни: безработица, ръст на цените, сриване на валутата и връщането на американските икономически санкции от следващия месец, след като Вашингтон реши да изостави ядреното споразумение от 2015 г., предизвиквайки опасения от най-лошото. \"Ние разбираме, че ситуацията не е добра, но не можем да чакаме нещата да се подобрят, трябва да действаме\", обяснява Алиреза Ходая, 30-годишен производител на обувки от високата гама клас. Той е един от организаторите на първата седмица, посветена на стартиращи компании в Техеран, която ще започне на 3 август. Няколко примера дават повод за надежди на най-образованата част от младежта, като огромният успех на приложението за таксита Snapp или откриването на нови модерни кафенета и ресторанти. Правителството на президента Хасан Рохани гледа на тези повлияни от Запада иновации не толкова негативно, колкото предшествениците си. \"В миналото се опитахме да бъдем независими, но не можем да пренебрегваме правителството. Сега има хора, които разбират и слушат и искаме да участваме в определянето на политиките\", обяснява Ходая. Този полъх на оптимизъм обаче е по-слаб сред средната и висшата класа, които виждат малко перспективи за политически и икономически промени. Вашингтон се надява, че тази блокада ще доведе до масови анти-правителствени прояви. Но бруталният отговор на протестите и опасенията, че ще предизвикат хаос като в Сирия, доведоха до нещо като примирение. Мнозина дори искат да напуснат страната. \"Младите са загубили всякаква надежда за бъдещето си\", твърди Париса, 21-годишна студентка по право. \"От три години търся работа, за да платя за образованието си и да помогна на баща си, но знам, че след като приключа учението, няма да намеря работа.\" \"Мнозина искат да замина и имат право, защото ще могат да се надяват на прилична заплата\", казва тя. През този уикенд САЩ засилиха натиска си върху Техеран. Американският президент Доналд Тръмп заплаши Иран в Туитър, а държавният секретар Майк Помпейо обяви засилване на пропагандната кампания срещу ръководителите на Ислямската република. Но иранската младеж, свикнала с дипломатическите сблъсъци между Вашингтон и Техеран - две трети от иранците са родени след революцията през 1979 г. - гледа преди всичко какво става вътре в страната. За мнозина блокирането на платформата за електронни съобщения Телеграм през април беше решението, което се оказа прекалено. \"Прекарах два дни в стаята си, толкова бях подтиснат\", признава главен редактор, който миналата година е агитирал за преизбирането на Рохани. Иранският президент беше обещал да не прибягва повече до цензура. Дотогава \"бях ядосан на всички мои приятели, които потегляха, но за първи път си помислих, че може би е време да замина\", уверява той. В някои аспекти на всекидневния живот са се подобрили от гледна точка на младежите, но не достатъчно бързо, за да отговорят на очакванията им. Днес те критикуват открито правителството и системата по начин, който беше немислим само преди няколко години, но се усещат пренебрегнати. \"Лидерите не слушат младите, те пренебрегват надеждите им, мненията им за живота, обществото, религията и политиката\", оплаква се Ехсан, 24-годишен студент. /От БТА/", "date": "2018.07.25", "title": "Младите иранци - подложени на икономически натиск и разделени относно бъдещето"}
{"url": "https://www.24chasa.bg/novini/article/6978851", "text": "Преди минути приключи операцията на 6-годишното момченце, блъснато от кола на тротоара в Сандански. Хирурзи и анестезиолози успяха да оперират успешно корема на детето, за да овладеят кръвоизлива. Имало е спукан далак, който е бил изваден. Тежка е обаче черепно-мозъчната му травма и се очаква детето да бъде транспортирано до \"Пирогов\", където го очаква екип неврохирурзи. Проф. Габровски е информиран и ще се включи в овладяване на тежкото състояние на детето.", "date": "2018.07.25", "title": "Овладяха кръвоизлива в корема на удареното от кола 6-годишно дете"}
{"url": "https://www.24chasa.bg/novini/article/6978849", "text": "Ръководителят на Гръцкия център за превенция и контрол на заболяванията Теофилос Розенберг съобщи днес, че на пострадалите от катастрофалните пожари в Гърция ще бъде оказвана психологическа помощ, предаде Танюг. Розенберг уточни, че психолози ще помагат на роднините на загиналите при пожарите и на онези, които са видели как имуществото им изчезва в пламъците. Същевременно екипи от епидемиолози ще проверяват дали в засегнатите от пожари райони има опасност за здравето на хората, предава БТА.  Както бе съобщено днес, броят на жертвите от пожарите в Атика се е увеличил до 79 души.", "date": "2018.07.25", "title": "Гърция предлага психологическа помощ на пострадалите от пожарите"}
{"url": "https://www.24chasa.bg/novini/article/6978913", "text": "Почина работник, блъснат на Околовръстното шосе в София преди близо месец,  За кончината му съобщи съпругата му Мария Иванова в личния си профил във Фейсбук. Катастрофата е предизвикана от 24-годишната Силвия Зорова - дъщеря на председателя на Асоциацията на млекопреработвателите в България и собственик на \"Пършевица\" Димитър Зоров, съобщава .  След едномесечна борба за живот, 57-годишният Митко Иванов е издъхнал в \"Пирогов\", въпреки усилията на лекарите да го спасят. Тежката катастрофа станала на 26 юни при разклона за Драгалевци, когато Зорова шофирала мощния си джип \"Мерцедес\" по Околовръстното шосе,   . Тя се ударила челно в камион на \"Чистота\", а след това помела двама от работниците, миещи платната. Двамата мъже - 57-годишният Иванов и 40-годишен негов колега, били транспортирани в \"Пирогов\" и във Военномедицинска академия. По-младият мъж бил без опасност за живота, но състоянието на Митко Иванов било критично. Той бил приет за лечение с 8 счупени ребра, счупен таз, травма на черния и белия дроб и с кръвоизлив в корема. \"След едномесечна невероятна борба за живот, моят съпруг почина, благодарение на Силвия Зорова. За съжаление, нито мъката, която изпитваме аз и синът ми, нито сълзите ни, ще ни го върнат\", написа още съпругата на починалия мъж.", "date": "2018.07.25", "title": "Мъж почина след катастрофа, причинена от дъщерята на шефа на \"Пършевица\""}
{"url": "https://www.24chasa.bg/novini/article/6978923", "text": "Един от основните приоритети в сектор \"Енергетика\" е свързан с удължаването на живота на V и VI блок на АЕЦ \"Козлодуй\". Това каза министърът на енергетиката Теменужка Петкова на брифинг в енергийното министерство, където бяха представени резултатите от завършването на проекта за удължаване срока на експлоатация на VI блок на АЕЦ \"Козлодуй\", предаде БТА.  Енергийният министър подчерта, че атомната централа осигурява 33 на сто от общото потребление на електроенергия на България и е гарант за енергийната сигурност на страната. Тя припомни, че в края на миналата година беше завършена работата по предоставянето на нов 10-годишен лиценз за работа на V блок на АЕЦ \"Козлодуй\". Теменужка Петкова посочи, че планираните мерки и дейности за удължаването на експлоатацията на VI блок на АЕЦ \"Козлодуй\" са 227. От тях 138 ще бъдат изпълнени до края на юли. По график 70 от дейностите ще бъдат завършени до края на годината, а останалите 19 дейности са планирани за следващия лицензионен период. Тя подчерта, че всички тези дейности са извършени за сметка на средства от АЕЦ \"Козлодуй\", защото за изминалата 2017 г. централата е отчела печалба от 117 млн. лева. Първият заместник-генерален директор и директор на Блока за развитие и международен бизнес на държавната корпорация \"Росатом\" Кирил Комаров изтъкна, че VI блок на АЕЦ \"Козлодуй\" може да бъде безопасно експлоатиран още 30 години. По думите му това се доказва от извършените над 200 действия и мерки за удължаването на неговата експлоатация. Предстои в Агенцията за ядрено регулиране да бъде предаден пълният пакет с необходимите документи за кандидатстване за продължаване лиценза на VI блок за следващ 10-годишен период. На въпрос дали \"Росатом\" проявява интерес към бъдещо строителство на АЕЦ \"Белене\" Кирил Комаров отговори, че по принцип руската компания проявява интерес към този проект но първо трябва да станат ясни условията, при които ще се реализира. Той добави, че никъде по света такива големи енергийни проекти не се осъществяват без държавно участие. Друг е въпросът каква точно ще бъде формата и в какво ще се състои това участие, като тези въпроси се решават от правителството на всяка страна. Комаров обаче отчете, че България вече активно е участвала в този проект чрез закупуването на оборудването.", "date": "2018.07.25", "title": "Петкова: Удължаване на живота на 6-ти блок на АЕЦ \"Козлодуй\" е приоритет за кабинета"}
{"url": "https://www.24chasa.bg/novini/article/6978971", "text": "„Загиналият мъж в катастрофата е чичо на бременната в осмия месец жена. Двете семейства работят в Германия и са се прибрали преди дни\", каза кметът на село Воднянци, откъдето е  \"В неделя имаше сватба в селото – на бременната жена и съпруга й, който е от село Подслон. А сега ще правим погребения, две семейства са почернени” – каза кметът на селото Атти Мустафа.", "date": "2018.07.25", "title": "Загиналата бременна при катастрофата край Добрич се омъжила в неделя"}
{"url": "https://www.24chasa.bg/novini/article/6978978", "text": "България е поканила компании от седем държави да изпратят оферти за конкурса за купуване на 16 нови или употребявани изтребители, с които да замени остаряващите съветски МиГ-29, съобщи \"Ройтерс\", цитирайки Министерството на отбраната в София. Според агенцията става дума за фирми от САЩ, Португалия, Израел, Италия, Германия, Франция и Швеция. Крайният срок за подаване на предложенията е 1 октомври, което означава, че за изготвянето и внасянето им има по-малко от два месеца и половина, пояснява  . Потенциалните доставчици според българското министерство включват три групи. Първата е за нови или употребявани самолети - американските \"Боинг\" (F/A-18 Super Hornet) и \"Локхийд\" (F-16), шведската \"Сааб\" (Gripen C/D), френската \"Дасо\" (Rafale). Втората е само за нов самолет - германската \"Юрофайтър\" с Eurofighter 3 Tranche. Третата е само за употребявани машини - Португалия (F-16), Израел (F-16) и Италия (Eurofighter Tranche 1). През юни парламентът одобри плана за купуване на бойни самолети, като идеята е това да стане на два етапа. За първите 8 машини са предвидени близо 1.8 млрд. лева (малко над 1 млрд. долара). Сумата включва наземното обслужване, обучението на пилоти и инженери и три години асистиране на първоначалното им интегриране в отбранителните системи на България и НАТО. \"Ройтерс\" припомня, че въпросът за обновяване на бойната авиация не намира решение от няколко български правителства в продължение на повече от 10 години. Но след анексирането на Крим и решението от срещата на върха на НАТО в през 2014 г. бе поет ангажимент до 2024 г. разходите за отбрана да се увеличат до 2% от БВП. От януари 2017 г. новата администрация на президента Доналд Тръмп засили традиционното от последните години настояване на Вашингтон европейците да заделят повече средства за отбраната си и те да са така структурирани, че достатъчна част от тях да отиват за обновяване на техниката и бойните възможности, а не изключително за заплати и инфраструктура.", "date": "2018.07.25", "title": "България е поканила 7 държави да направят оферти за новите изтребители"}
{"url": "https://www.24chasa.bg/novini/article/6978988", "text": "\"Жертвите на трафик на хора са предимно млади и безработни. Притиснати в ъгъла, те гледат само каква заплата им се предлага, като често не обръщат внимание на липсата на трудов договор и осигуровки.\" Това каза във Варна Петя Атанасова, председател на сдружение \"Младежка инициатива за устойчиво развитие\". По нейните думи асоциация \"Анимус\" направила експеримент, който напълно потвърдел опасенията им. Разпространили фалшива оферта, че набират рибари за Дания, които да вадят, буквално написано в офертата, зелен хайвер. Над 120 кандидати, част от които били с със средно и висше образование, подали почти ведна молби. За да повиши критичността сред младите при избор на работа, сдружението съвместно със студентските съвети във Варна, Бюрото по труда и КТ \"Подкрепа\" е провело дебютна кампания \"Робски труд NO\". \"От април досега достигнахме до над 3000 младежи от 19 до 29 г., които са най-уязвимата възрастова група за трудова експлоатация. Надяваме се финансираната от общинската дирекция \"Превенции\" кампания да стане ежегодна\", добави Атанасова. Варна е сред добрите примери в страната. След бум в трафика на бременни за продажба на новородените им зад граница през 2009 г., от няколко години в региона няма нито един такъв случай, докато в страната за първото тримесечие са отчетени 34. Статистиката за страната сочи притеснителния факт, че жертвите на трафик на хора се увеличават. Данните са на Върховната касационна прокуратура, съобщи Димитър Василев, секретар на Комисия за борба с трафика на хора във Варна. Само за първите три месеца на тази година жертвите от България са 266. 85% са жени, повечето от които са експлоатирани като проститутки. Във Варненско по данни на МВР тези случаи също се увеличават, но от миналата година се наблюдава и тревожна тенденция за ръст на млади жени, които сами, напълно наясно, отиват доброволно да продават телата си зад граница, уточни Василев. Според отчета на ВКП от януари до март в цялата страна са регистрирани 50 непълнолетни и трима малолетни жертви на трафик. Децата са с 14 повече, отколкото през 2017 г.", "date": "2018.07.25", "title": "Жертвите на трафик на хора у нас стават все повече"}
{"url": "https://www.24chasa.bg/novini/article/6979036", "text": "Общо 175 мигранти са били спасени днес край бреговете на Испания, съобщи националната спасителна служба, цитирана от БТА. Мигрантите са открити в Гибралтарския проток при 14 спасителни операции. По-рано Международната организация по миграцията съобщи, че броят на мигрантите, пристигнали в Европа през Средиземно море от началото на 2018 г., е надминал 50 000 души. Над 1400 са загинали или са безследно изчезнали. МОМ обърна внимание на рязкото увеличение на броя на мигрантите, отправящи се към Испания. От началото на годината там са пристигнали общо 18 000 души и през тази година Испания е задминала Италия и Гърция по този показател.", "date": "2018.07.25", "title": "Над 170 мигранти са спасени край бреговете на Испания днес"}
{"url": "https://www.24chasa.bg/novini/article/6978953", "text": "Българинът Преслав Наков разработва различни софтуери, които хващат фалшивите новини в интернет, като част от работата си в Катарския институт по компютърни изследвания, където е старши научен сътрудник. Програмите бяха представени лично от него на лекция в Софтуерния университет във вторник. Системата им разполага със собствена база данни и анализира отделни откъси от текст, като разглежда какви са думите в тях, какво време се използва, дали се споменават конкретни хора и позиция, дали има противоречия и др. След като открие подозрителни твърдения, софтуера автоматично ги проверява по ключови думи в търсачката \"Гугъл\" и намира най-важните резултати от нея. Засега той работи само с английски и арабски език. В последствие екипът започва да проверява не само отделни твърдения и новини, но и самите медии. Чрез друг софтуер се анализира достоверността на даден уебсайт по няколко критерия като името на медията, трафика на сайта, присъствието му в \"Уикипедия\" и туитър, съдържанието на публикациите в него и дали те са пристрастни. Разработена е и програма за проверки във форуми, която отсява най-добрите отговори на зададен въпрос. За \"добър\" отговор се смята този, който дава конкретна информация по въпроса. Ако в него се съдържат точни факти, тяхната достоверност се проверява, както и потребителят, дал отговора. Освен това се прави и лингвистичен анализ - изрази като \"аз мисля\" или \"може би\" се подчертават, за да е ясно, че става въпрос за предположение. Проверка с такъв софтуер е правена от екипа и в един от най-популярните български форуми. Отново в български новинарски форум е тестван и софтуер за засичане на т.н. интернет тролове - потребители, наети от определени организации за извършване на пропаганда или рекламна дейност. Програмата следи съдържанието на коментарите, времето и честотата на публикуването им, кой ги пише и тн. Според Наков проблемът не е в това, че фалшивите новини са фалшиви, а че те се използват като политическо оръжие и след като е открита неговата ефективност, е трудно да бъде спряно. Последствията могат да бъдат много големи - например икономическата блокада на Катар започва именно с фалшива новина, разпространена от хакери, превзели информационната система на странта, разказва Наков, който в момента живее там. Според него до 2025 г. 90% от новинарските статии ще бъдат създавани от компютър, което може да се превърне в голям проблем и да улесни фалшифицирането на новините.", "date": "2018.07.25", "title": "Български софтуер засича фалшиви новини и интернет тролове"}
{"url": "https://www.24chasa.bg/novini/article/6979040", "text": "Турският президент Реджеп Тайип Ердоган посочи днес, че ще обсъди с руския си колега Владимир Путин офанзивата, която осъществява режимът в Дамаск в провинция Дераа /Южна Сирия/ с подкрепата на Москва, предаде АФП. Президентите на Турция и Русия се очаква да се срещнат утре покрай форум на страните от БРИКС /Бразилия, Русия, Индия, Китай, Република Южна Африка/, който се провежда в Йоханесбург от днес до петък, предаде БТА. Ердоган съобщи пред журналисти в Анкара преди да отпътува за Република Южна Африка, че двамата с Путин ще обсъдят темата за Сирия и по-специално \"въпроса за Дераа, който е един от най-трудните въпроси\". Ердоган посочи, че ще постави за обсъждане и въпроса за Идлиб - провинция в Северозападна Сирия, контролирана от джихадистка коалиция. Тази провинция се намира до границата с Турция и Анкара се опасява, че евентуална операция на режима срещу този район може да предизвика нова миграционна вълна. В Дераа и в Идлиб \"всичко може да се случи във всеки един момент\", заяви Ердоган. От началото на сирийската криза през 2011 г. Турция подкрепя сирийските бунтовници, които искат да свалят президента Башар Асад, на когото Русия и Иран оказват военна подкрепа. Въпреки противоположните си позиции Анкара и Москва си сътрудничат тясно по сирийската тема от миналата година. Русия, Иран и Турция са гарантки на процеса от Астана, който позволи намаляване на интензивността на стълкновенията на терена чрез създаване на \"зони за деескалация\" миналата година. Турското правителство обаче остро критикува предприемането миналия месец от сирийския режим с подкрепата на руската авиация на офанзива в провинция Дераа. Турция бе силно засегната от сиирйската криза с пристигането на нейна територия на над три милиона бежанци.", "date": "2018.07.25", "title": "Ердоган ще обсъди с Путин \"трудния въпрос\" за Дераа"}
{"url": "https://www.24chasa.bg/novini/article/6979041", "text": "Новозеландският парламент гласува днес закон, с който въвежда специален платен отпуск от 10 дни за жертви на домашно насилие. Мярката има за цел да помогне на пострадалите да напуснат дома, предаде Франс прес, цитирана от БТА.  Депутатката от Партията на зелените Джан (Джанет) Лоуги обясни, че се очаква с този отпуск жертвите да получат възможност да избягат от насилието и да получат помощ, без да се страхуват, че може да изгубят работата си. \"Това е от полза за жертвите, от полза за работодателите и от полза за обществото\", заяви тя, след като законът беше приет с 63 на 57 гласа. Преди Нова Зеландия, през 2004 г. такъв вид 10-дневен платен отпуск въведоха Филипините. Статистиката показва, че Нова Зеландия е една от най-засегнатите от домашно насилие развити страни. Делът на убийствата в семейството на човек от населението там е двойно по-голям, отколкото в Австралия, Канада или Великобритания. Лоуги, която е част от управляващата левоцентристка коалиция, изрази съжаление, че помощта за жертвите на домашно насилие често идва твърде късно. \"Чакаме положението да стане наистина много лошо, някой да бъде убит, и едва тогава ставаме загрижени\", отбеляза тя. Предназначението на новия отпуск е да се даде на жертвите, които се опитват да избягат от общия дом, нужното им време, било то да се явяват в съда, да се преместят другаде или да намерят ново училище за децата си. Консервативната опозиция не подкрепи тази реформа, обяснявайки, че намерението зад мярката е добро, но има опасност тя да попречи на жертвите при евентуално търсене на работа. \"Работодателите ще проучват \"под лупа\" кандидатите, питайки се дали те може да се окажат жертви на домашно насилие, тъй като в крайна сметка това ще засегне дейността им\", каза представител на Националната партия. Нова Зеландия отдавна е новатор в защитата на правата на жените. През 1893 г. тя става първата страна света, където жените получават право на глас.", "date": "2018.07.25", "title": "Дават 10 дни платен отпуск на жертви на домашно насилие в Нова Зеландия"}
{"url": "https://www.24chasa.bg/novini/article/6979035", "text": "А1 отбелязва стабилен ръст на основните си финансови показатели през второто тримесечие на 2018 година. Приходите на компанията са се повишили със 7% до 110,5 млн. евро, а оперативната печалба (EBITDA) е нараснала с 8,9% до 36,3 млн. евро, запазвайки позитивната тенденция от последните над две години. От края на май 2018 компанията прие бранда А1 като част от A1 Group, което засили позиционирането на телекома на пазара и донесе позитивен импулс в отношенията му с неговите клиенти. Ръстът се дължи основно на увеличението на приходите от фиксирани услуги и устройства. Приходите от фиксирани услуги нарастват с 11,4% до 25,3 млн. евро за периода. Основните причини за това са стабилния ръст при специализираните корпоративни решения, успешното предлагане на допълнителни услуги на настоящи клиенти и продължаващия ръст на приходите на собствените ТВ канали MAX Sport. Приходите от мобилни услуги също отбелязват ръст от 0,3% до 66,6 млн. евро благодарение на увеличения брой на бизнес абонатите и повишените усилия за запазване на клиенти чрез таргетирани пакетни оферти. Приходите от устройства също се повишават с 25,5% до 16,1 млн. евро заради тенденцията все повече хора да търсят и ползват смарт устройства със смарт тарифни планове. Общият брой клиенти на договор за мобилни услуги се увеличава с 0,9%. Това компенсира донякъде продължаващото влияние от промяната в Закона за електронните съобщения, ограничаваща максималния брой предплатени номера, които може да ползва всеки клиент, довело до спад на клиентите на предплатени услуги с 25,8% за периода. Така общият брой клиенти на мобилни услуги намалява с 3,1% до близо 3,974 милиона. Броят на клиентите на фиксирани услуги отбелязва ръст от 1,3% през втората четвърт до близо 1,015 милиона. Позитивният тренд при ТВ и интернет услугите компенсира спада от намаляващата популярност на фиксираните телефонни услуги. Оперативната печалба (EBITDA) на А1 бележи ръст и това тримесечие. Основните причини са увеличените продажби на фиксирани услуги и собствено съдържание, както и позитивният тренд в приходите от мобилни услуги. Средният приход от абонат (ARPU) също нараства с 3,8% до 5,6 евро.", "date": "2018.07.25", "title": "А1 със стабилен ръст на приходите и печалбата през второто тримесечие"}
{"url": "https://www.24chasa.bg/novini/article/6979265", "text": "Световната банка одобри финансиране от 50 милиона евро за Румъния по Проект за укрепване на управлението на риска, който ще подобри инфраструктурата на службите за намеса при извънредни ситуации и реакция на бедствия, предаде агенция Медиафакс, цитирана от БТА. Според Световната банка Румъния е сред най-застрашените сеизмично държави от ЕС, с много погубени човешки животи и повредени сгради от земетресения през последните два века. Над 75 процента от населението на страната, включително 65 процента от градското население, живее в зони, изложени на сеизмичен риск. Нещо повече - 45 процента от транспортните служби и тези за доставка на енергия, вода и комуникации, както и 70-80 процента от брутния вътрешен продукт на Румъния, се намират в зони, изложени на сеизмичен риск. Последиците от климатичните промени също се увеличиха значително през последните десетилетия, предизвиквайки свлачища, естествени пожари, суша и екстремни метеорологични явления. През 2006 г. например станаха наводнения, които причиниха икономически загуби на стойност един процент от БВП, посочва Световната банка. Чрез проекта ще бъдат подкрепени инвестициите в сгради на противопожарната и други служби за намеса при извънредни ситуации, така че да се осигури по-доброто им функциониране при всякакъв вид природно бедствие, съобщи директор на Световната банка за Румъния и Унгария. Световната банка работи в Румъния от 1991 г. и оттогава е предоставила финансиране на обща стойност над 13,6 млрд. долара под вид на заеми, гаранции и помощи във всички сектори на румънската икономика.", "date": "2018.07.25", "title": "Световната банка дава 50 млн. евро на Румъния на службите за реакция на бедствия"}
{"url": "https://www.24chasa.bg/novini/article/6979268", "text": "Над 100 души са загинали при извършените днес нападения в южната сирийска провинция Суейда, предаде Франс прес, цитирайки Сирийския център за наблюдение на правата на човека. \"Бяха убити 35 мирни граждани и 67 бойци, подкрепящи режима\", съобщи директорът на мониторинговата организация Рами Абдел Рахман. Според него това са атентатите с най-голям брой жертви в тази провинция от началото на конфликта през 2011 г., предаде БТА.  Отговорност пое \"Ислямска държава\".", "date": "2018.07.25", "title": "Над 100 са жертвите на нападенията в южната сирийска провинция Суейда"}
{"url": "https://www.24chasa.bg/novini/article/6979284", "text": "По искане на Окръжна прокуратура – Ямбол съдът задържа под стража Христо В. Той е обвинен за това, че вечерта на 19 срещу 20.07.2018 г. , в частен дом в гр. Тополовград умишлено умъртвил чрез удушаване възрастен мъж от същия град – престъпление по чл. 115, ал. 1 от НК. Това съобщиха от прокуратурата.  Според прокурора е налице основано предположение за това, че същият е извършил престъплението, за което е обвинен. Съдът прие мотивите на прокурора и задържа обвиняемия. Определението на Окръжен съд – Ямбол подлежи на обжалване пред Апелативен съд – Бургас.", "date": "2018.07.25", "title": "Оставиха в ареста мъжа, обвинен, че е удушил с перде инвалид в Тополовград"}
{"url": "https://www.24chasa.bg/novini/article/6979282", "text": "Специализираната прокуратура внесе в Специализирания наказателен съд обвинителен акт срещу трима участници в организирана престъпна група за данъчни престъпления, ръководена от адвокат, бивш председател на Районен съд. Доказателствата по досъдебното производство сочат, че групата е създадена през октомври 2010 г. и е действала на територията на цялата страна, най-вече в Сандански, Благоевград и София. Престъпната й дейност е прекратена на 20 юли 2016 г., когато участниците са задържани при специализирана полицейска операция под ръководството на Специализирана прокуратура. Преди групата да бъде сформирана, бъдещият й ръководител и един от участниците били съсобственици и управлявали фирма с предмет „търговия с разнообразни стоки“. На практика обаче, основната дейност на дружеството била придобиване и отдаване под наем на недвижими имоти в Сандански и София. След като то придобило голям брой недвижимости и оборотите му рязко скочили, двамата съдружници решили да организират избягване на плащането на дължим ДДС чрез фиктивни сделки с т.нар. кухи фирми на „липсващи търговци“. По инициатива на ръководителя на групата за кратко били регистрирани над 10 такива фирми, чиито „собственици“ и „управители“ най-често ставали лица от ромски произход срещу дребни възнаграждения. Ръководителят лично поставял задачите на участниците в групата, решавал какво дружество и кога да се регистрира, кой да е негов пълномощник, кога да се включи в схемата за минимизиране на данъчните задължения, до кога да се използва и с кое друго контролирано дружество да се замени след компрометирането му. Строго определени били функциите и на участниците. Единият получавал задачите от ръководителя, указвал на счетоводителите на контролираните дружества кога какви фактури и за какви услуги да издадат, за кои лица да изготвят трудови договори от името на фирмите „бушони“ (за да заблудят контролните органи, че фирмите имат кадрова обезпеченост). Другият придружавал лицата с нисък социален статус до нотариус за заверка на документи за учредяване или придобиване на едно или друго контролирано дружество, предавал им за подпис документи, с които да се симулира търговска дейност, придружавал ги до банкови офиси за откриване на сметки и за финансови операции, за което им давал на дребни суми от 40-50 лв., предвидени и осигурени от ръководителя. Нанесените от данъчните измами щети за държавния бюджет са в особено големи размери, изчисляват се на 646 840,52 лева. Предстои Специализираният наказателен съд да насрочи разпоредително заседание по делото.", "date": "2018.07.25", "title": "Съдят бивш шеф на районен съд за данъчни измами за над половин милион лв."}
{"url": "https://www.24chasa.bg/novini/article/6979303", "text": "Тежка е ситуацията в Тетевен. Отивам там. В селата Глогово и Градежница положението е трагично. Трябва да осигурим достъп до 3 от махалите в село Глогово, които са откъснати\", посочи регионалният министър Николай Нанков за обстановката в община Тетевен и обявеното бедствено положение заради обилните дъждове. Нанков допълни, че се поддържа връзка с областния управител и се следи ситуацията. \"В случая причина за кризисната ситуация са дъждовете\", допълни той. Министърът посочи, че комисията към вътрешното министерство правят анализ на ситуацията и причините затова. \"Щетите ще бъдат възстановени от бюджета\", допълни министърът и посочи, че първо трябва да се предотврати причината и последствията и тогава ще остойностяват щетите. Той посочи, че размерът трябва да бъде остойностен в рамките на няколко дни. „Имаме проблеми и по поречието на река Черни вит, която подкопава пътя, който ремонтирахме основно през 2011 година“, коментира още министрът.", "date": "2018.07.25", "title": "Нанков: Ситуацията с дъждовете в Тетевен е тежка, отивам там"}
{"url": "https://www.24chasa.bg/novini/article/6979330", "text": "Неизвестен мъж е унищожил звездата на президента на САЩ Доналд Тръмп, поставена на Алеята на славата в Холивуд, съобщи телевизионният канал Ей Би Си 7. Вандалският акт е бил извършен в 03:часа часа местно време. Съобщава се, че злосторникът е доставил кирката в калъф за китара, предава БТА. Вандалът така е раздробил звездата, че отломки са се разхвърчали по цялата улица. Липсва описание на външността на извършителя. Това не е първият инцидент, в който е била замесена звездата на Тръмп на култовата холивудска алея. Няколко дни преди гласуването в президентската надпревара през ноември 2016 година на нея й посегна вандал, облечен като строител. ", "date": "2018.07.25", "title": "Разбиха с кирка звездата на Тръмп на Алеята на славата в Холивуд (Видео)"}
{"url": "https://www.24chasa.bg/novini/article/6979364", "text": "Вицепремиерът Красимир Каракачанов застава начело на Националния съвет по превенция на престъпността, който досега беше ръководен от министъра на вътрешните работи Валентин Радев. Това реши на днешното си заседание Министерският съвет. Той промени постановлението си за създаване на съвета от 2012 г., където бе записано, че негов председател е министърът на вътрешните работи. Преодоляно е несъответствие, възникнало с направеното разпределение на функциите между заместник министър-председателите, определени от Народното събрание и от премиера, пояснява пресцентърът на правителството.", "date": "2018.07.25", "title": "Каракачанов сменя Радев начело на Националния съвет по превенция на престъпността"}
{"url": "https://www.24chasa.bg/novini/article/6979357", "text": "Високата температура и поривите на вятъра, които достигаха до рекордната скорост от 120 км/час, отчасти са причина за опустошението, причинено от пожарите в областта на Атина Атика, каза днес професорът по астрономия и директор на Националната обсерватория в Атина Манолис Плеионис за гръцко радио, цитиран от агенция АНА. Голямата скорост на вятъра със сигурност е създала условия за бързото разпространение на пожарите, каза професорът, подчертавайки, че скоростта на вятъра е рекордна за посладните осем години, предаде БТА. Средната скорост на вятъра е била 65 км/час, но поривите му са достигали до 120 км/час, каза той.", "date": "2018.07.25", "title": "Жегата и вятърът от 120 км/ч причина за мащаба на пожарите в Гърция"}
{"url": "https://www.24chasa.bg/novini/article/6979359", "text": "В Индонезия беше осъден на четири години затвор християнин, който нарекъл пророка Мохамед \"прасе\" в профила си във Фейсбук, предаде Асошиейтед прес. Десетки хардлайнери скандираха \"Аллах акбар\" при обявяването на присъдата в съда Медан, Западна Индонезия, който призна 21-годишния студент Мартинус Гуло за виновен за обида на исляма и подбуждане към омраза. Спаоред съда той е злоупотребил с правото си на информация, оскърбявайки вярващите мюсюлмани. На студента ще бъде наложена и глоба от един милиард рупии (59 750 евро) или допълнително шест месеца затвор, предава БТА.  Спорният закон за информацията и електронните комуникации е критикуван от неправителствените организации, според които е неясен и отваря пътя за наказателно преследване на малцинства и критици на властта. Гуло беше арестуван през март, след като беше издаден на полицията от активисти на Фронта на защитниците на исляма, фундаменталистка организация, претендираща, че е стожер на моралния ред.", "date": "2018.07.25", "title": "4 години затвор и глоба получи християнин, нарекъл Мохамед \"прасе\" във фейсбук"}
{"url": "https://www.24chasa.bg/novini/article/6979381", "text": "Българският Червен кръст /БЧК/ ще преведе 3 хиляди евро на гръцката червенокръстка организация, с които ще бъдат подпомогнати засегнати от пожара в Гърция. Това съобщиха от БЧК. От БЧК изказват своята съпричастност с бедствената ситуация в Гърция и поднасят съболезнованията си.                                                                                                                                                                                                                                                                                                                       ", "date": "2018.07.25", "title": "Българският Червен кръст дава 3 000 евро на засегнатите от пожарите в Гърция"}
{"url": "https://www.24chasa.bg/novini/article/6979386", "text": "Под наблюдението на Районна прокуратура – Сандански се води разследване на пътно-транспортното произшествие, при което по непредпазливост била нанесена тежка телесна повреда на 6-годишно дете, съобщиха от Апелативна прокуратура. При спускане по улицата с голям наклон, на която по същото време се извършвали строително-ремонтни работи от \"УВЕКС\" ЕООД, той не се съобразил със забрана за преминаване и предприел маневра с висока скорост. Потегляйки напред, същият по непредпазливост ударил стоящия наблизо автомобил, след което прегазил намиращото се там дете и блъснал друг автомобил. Шофьорът, предизвикал пътно-транспортното произшествие, е С. Я. (73 години), неосъждан и няма криминални прояви. Извършената проверка с техническо средство за употреба на алкохол от страна водача е дала отрицателен резултат. Понастоящем той е задържан за срок до 24 часа по Закона на МВР. Пострадалото дете е в тежко здравословно състояние и се намира за лечение в болница.", "date": "2018.07.25", "title": "Прокуратурата разследва катастрофата в Сандански, при която пострада 6-годишно дете"}
{"url": "https://www.24chasa.bg/novini/article/6979371", "text": "По обвинителен акт на Окръжна прокуратура-Монтана е влязла в сила осъдителна присъда от две години „лишаване от свобода“ при „общ“ режим на изтърпяване за К. Петков от гр. Лом за извършено от него престъпление по чл. 115, във вр. с чл. 63, ал. 1, т. 2 от Наказателния кодекс, съобщиха от пресцентъра на прокуратурата. Подсъдимият Петков (на 15 години към момента на извършване на престъплението) бил ученик в една от гимназиите в града и живял с майка си. Интересът му към учебния процес бил непостоянен, понякога отсъствал от училище. Близо половин година преди трагичния инцидент бил регистриран в Детска педагогическа стая за управление на МПС след употреба на алкохол и без книжка, както и за употреба на наркотици. С пострадалия А.В., който учел в по-горен клас, поддържали връзка чрез компютри и имали епизодични срещи във връзка с употреба на наркотици. По този повод между тях възникнал конфликт, съпътстван и с физическа разправа от страна на А.В. спрямо подсъдимия. За изясняване на отношенията уговорили среща пред училище на 08.12.2014 г. Всеки от двамата решил да отиде, придружен от брат си. Страхувайки се да не бъде бит, Петков отишъл с по-големия си брат. На тръгване взели за всеки случай две отвертки. Късно вечерта в уговорения ден четиримата се срещнали пред училище, където започнал скандал, последван от побой. Въпреки че братът на подсъдимия предварително го посъветвал да не се меси, от време на време той се опитвал да го защити. Когато видял, че брат му не може да вземе надмощие и е съборен на земята, К.Петков решил да му помогне. Извадил отвертка от джоба си и нанесъл удари на А.В., като единият попаднал в главата му. От нанесения удар той се свлякъл на земята. Петков се паникьосал и заедно с брат му напуснали мястото, където останали другите двама братя. Една от отвертките била изхвърлена в контейнер, намиращият се до жилищния блок на майка им, а другата се счупила по време на побоя и останала на мястото на инцидента. По-малкият брат на пострадалия А.В. повикал помощ. От заключението на комплексната съдебно психиатрична и психологична експертиза е видно, че подсъдимият Петков е могъл да разбира свойството и значението на извършеното и да ръководи постъпките си, правилно е възприемал фактите, които имат значение за делото. Присъдата е окончателна и не подлежи на обжалване.", "date": "2018.07.25", "title": "Окончателно! Две години затвор за тийнейджър, убил с отвертка свой съученик"}
{"url": "https://www.24chasa.bg/novini/article/6979486", "text": "Две години затвор и 5000 лева глоба получи арестантът Петър Петров, който в края на миналия месец избяга от Трето районно управление в Пловдив, предаде  Наказанието е резултат от споразумение с прокуратурата и признание на вина за едно от престъпленията, по които е разследван Петров. 26-годишният Петър Петров от Монтана беше арестуван с близо 200 грама марихуана. В рамките на 24-часовото си задържане избяга от районното управление през отворен прозорец на служебната тоалетна. Няколко дни по късно се предаде сам. Срещу Петров се водят още две дела за наркоразпространение, а освен това той е и с условна присъда от една година, също за притежание на наркотици. Тя също ще влезе в сила, тъй като Петър Петров е извършил последните престъпления в рамките на изпитателния срок.", "date": "2018.07.25", "title": "2 години затвор и 5000 лева глоба за избягалия арестант от Пловдив"}
{"url": "https://www.24chasa.bg/novini/article/6979494", "text": "Хърватският президент Колинда Грабар Китарович и израелският й колега Реувен Ривлин посетиха днес бившия концентрационен лагер Ясеновац, където израелският президент призова Хърватия да признае и да не забравя миналото си, предаде Танюг. Трябва да се помнят убитите, трябва да се чуят свидетелствата на оживелите от това \"място на ужаса\", каза Ривлин. Грабар Китарович заяви, че Хърватия дължи почит на паметта на \"всяка жертва на Холокоста и на колаборационисткия усташки режим\" през Втората световна война, който е причинил страшни страдания на еврейската общност, но и на сърби, роми и хървати, смятани за врагове на режима, предаде БТА. Вярвам, че това е най-добре да се прави в тишина, с искрен човешки поклон пред жертвите, каза Грабар Китарович. Лагерът Ясеновац, известен като \"хърватския Аушвиц\", е най-големият концентрационен лагер в профашистката Независима хърватска държава през Втората световна война. Там са убити над 83 000 души, сред които 20 000 деца до 14-годишна възраст.", "date": "2018.07.25", "title": "Израелският президент: Морално задължение на Хърватия е да признае миналото си"}
{"url": "https://www.24chasa.bg/novini/article/6979501", "text": "Броят на загиналите при горския пожар, който опустоши гръцки крайбрежен град, нарасна днес на 80 души. Съдбата на десетки други остава неизвестна, а експерти по съдебна медицина опитват да идентифицират жертвите, които са изгорели живи, отбелязва Ройтерс. Тъй като повечето тела са силно обгорени, процесът на идентификация ще бъде много труден, казват експерти, което означава, че неизвестността за страдащите близки няма да свърши скоро, предаде БТА. Стотици хора попаднаха в капан в източния курорт Мати в понеделник вечерта, когато пламъци ги заобиколиха от всички страни. Мнозина скочиха в морето, за да оцелеят, но други починаха от задушаване в автомобилите си или притиснати от огъня на някоя стръмна скала. Гръцката противопожарна служба съобщи за смъртта на един оцелял, с което броят на загиналите достигна 80 души. Службата също така получава десетки обаждания за изчезнали хора, но все още не е ясно дали някои от тях са сред тези, които бяха намерени загинали, каза говорителка на противопожарната служба. Мнозина са обгорени до неузнаваемост. Гръцки следователи се заеха с тежката задача да идентифицират жертвите, разчитайки на ДНК или зъбни проби, а тревогата у близките продължава да нараства. \"Работата по идентифициране на жертвите на горските пожари започна, но повечето тела са напълно изгорели\", каза Григорис Леон, ръководител на Гръцкото дружество по съдебна медицина пред Ройтерс. Процесът на идентификация се извършва в моргата в Схисто, западно от Атина. Леон каза, че съвместно работят следователи, експерти по съдебна стоматология от Атинския университет и специалисти от службата по съдебна медицина на гръцката полиция. Съгласно гръцките закони аутопсиите са задължителни, за да се установи причината за смъртта и са последна фаза след процедурата по идентификация. Спасителни екипи претърсват днес района и морето в търсене на всичко, което може да осветли съдбата на изчезналите, които към момента наброяват около 40. \"Беше наистина ужасно\", разказа финландският турист Якоб Макинен. \"Трябваше да избягаме от хотела, отидохме на плажа, покрай плажа и след това бяхме приклещени от огъня толкова лошо, че трябваше да влезем в морето\", каза той пред телевизия Ройтерс. Той и други хора са прекарали няколко часа във водата. Все още не е известна причината за пожара, който се разпространи бързо в Мати - лабиринт от тесни улички и гъста гора. Според някои обръщането на силния вятър, дебелите борове, пожарът и паниката са били смъртоносна комбинация, която би направила и най-добрият план за евакуация безполезен. \"Не можеш да се измъкнеш. Моята къща пламна за две минути\", каза кметът на Маратон Елиас Псинакис пред телевизия Скай. \"С осем по Бофорт (сила на вятъра) и бор, нямаш никакво време\". \"Армагедон\", посочва в. \"Етнос\" на първа страница днес. Изданието е поместило снимка на изгоряло гръцко знаме сред клоните на овъглено дърво. Пожарите са често срещано явление в Гърция през летните месеци. Митрополит Амбросиос от Калаврита има теория за причините за пожара. Според него това е Божият гняв заради това, че гръцкият премиер Алексис Ципрас е отявлен атеист. Публикацията на митрополита предизвика незабавната реакция на Църквата, която се дистанцира от неговите изявления. Ципрас обяви тридневен национален траур.", "date": "2018.07.25", "title": "Най-малко 80 загинали в гръцкия ад, много хора са обявени за изчезнали"}
{"url": "https://www.24chasa.bg/novini/article/6979505", "text": "Президентът на САЩ Доналд Тръмп се разгневи на бившия си адвокат днес, след публикуването на аудиозапис, в който Тръмп обсъжда купуването на правата върху разказа на бивша моделка на \"Плейбой\" за предполагаемата й интимна връзка с него, предаде ДПА, цитирана от БТА. \"Що за адвокат е този, който ще записва своя клиент? Много жалко!\", писа президентът в Туитър. Той пита защо записът е прекъснат точно на място, когато \"аз казвах позитивни неща?\". В записа, излъчен първо от Си Ен Ен, а после публикуван и от други американски медии, се чува как адвокат Майкъл Коен и Тръмп обсъждат предложение да се изкупят правата на Карен Макдугъл в поверителен разговор, състоял се няколко седмици преди президентските избори през 2016 г. Бившата моделка на \"Плейбой\" твърди, че е имала извънбрачна връзка с Тръмп през 2006 г.", "date": "2018.07.25", "title": "Тръмп изригна срещу бившия си адвокат заради модел на \"Плейбой\""}
{"url": "https://www.24chasa.bg/novini/article/6979504", "text": "Холандски учени преустановиха клинично изследване след смъртта на 11 бебета, чиито майки приемаха виагра по време на бременността си, за да се стимулира растежът на фетуса, оповести Университетската болница в Амстердам, цитирана от Франс прес. Лекарството виагра срещу проблеми с ерекцията разширява кръвоносните съдове. Учените смятали, че малкото синьо хапче може да улесни притока на кръв в плацентата и да стимулира растежа на фетус, който има проблеми с развитието. Шансът за оцеляване на новородени с подобни усложнения е малък и няма лечение, отбелязаха от болницата, предаде БТА. Когато започналото през 2015 г. изследване било преустановено, 93 жени били приели виагра по време на бременността си, а други 90 - плацебо. Нито една участничка не е имала усложнения, свързани с приема на лекарството. Деветнадесет бебета, чиито майки приели виагра, обаче умрели, като смъртта на 11 от тях вероятно се дължи на белодробна хипертония, която може да е свързана с лекарството. Други 6 преждевременно родени пеленачета също имат белодробни проблеми, но оцелели. В приелата плацебо група 9 деца умрели, но нито един смъртен случай не е свързан с белодробни усложнения, докато три бебета, появили се на бял свят с подобни усложнения, оцелели.", "date": "2018.07.25", "title": "11 бебета умряха след тест с виагра в Холандия, спряха изследването"}
{"url": "https://www.24chasa.bg/novini/article/6979511", "text": "Двама души са се удавили през последните 24 часа в Североизточна Румъния, където проливни дъждове предизвикаха наводнения, предаде Асошиейтед прес. Същевременно властите изпратиха 5 100 души персонал в помощ на засегнатите от наводнения населени места, предаде БТА. Инспекторатът за извънредни ситуации в окръг Сучава съобщи, че 69-годишна жена е паднала днес в река, след като рухнал мостът, по който преминавала. Жената била отнесена от придошлите води на реката, а тялото й било намерено 10 км надолу по течението. Това е вторият смъртен случай за последните 24 часа, посочва АП. Властите съобщиха, че кравар на около 40 години се е удавил вчера, докато опитвал да спаси заклещена в придошла река крава в село Марджинени, близо до град Пятра Нямц (Североизточна Румъния).", "date": "2018.07.25", "title": "Наводнения в Румъния взеха две жертви"}
{"url": "https://www.24chasa.bg/novini/article/6979520", "text": "На работната среща днес темата бе здравеопазване и визията за реформи. Това заяви председателят на бюджетната комисия Менда Стоянова пред  . \"Няма да кажа какво сме говорили. Тепърва продължават разговорите. В началото на септември ще има редица от кръгли маси, за да може това, което ще се предложи на обществото, да е значимо. Доволна съм от срещата, която проведохме в рамките на голямата коалиция, когато се започнат разговорите от рано, много по-лесно се разбира идеята на един или друг и да излезем с консенсус, за да не го правим пред медиите\", сподели тя. \"На този етап смятам, че скандалите в \"Патриотите\" не пречат на правителството и коалицията. Както казах, не трябва така да се води комуникация. Мисля, че Сидеров малко пресоли манджата, но той е по-емоционален. Не ми се иска да коментирам отношенията в коалицията\", категорична бе Стоянова. \"Аз не смятам, че политиката на правителството и политиката на парламента са в тази посока. Ние сме провели редица законопроекти, правителството е приело редица поднормативни актове за намаляване на административната тежест, за създаване на по-добри условия за българския бизнес, за все по-голямо внимание към образованието и квалификацията на младите и по-възрастните хора. Реалните действия не говорят за \"убиване на бизнеса\"\", каза още тя. Според Менда Стоянова парламентът трябва да приеме ветото на президента Радев на Закона за приватизацията. Тя каза, че няма категорични данни, че нагреваемите цигари са по-малко вредни.", "date": "2018.07.25", "title": "Менда Стоянова: Не смятам, че скандалите в \"Патриотите\" пречат на коалицията"}
{"url": "https://www.24chasa.bg/novini/article/6979527", "text": "Омбудсманът на ЕС Емили О'Райли обвини днес ръководената от Жан-Клод Юнкер Европейска комисия в лошо управление заради реакцията й на лобистката дейност на бившия ръководител на ЕК Жозе Барозу, предаде Франс прес, цитирана от БТА. Омбудсманът О'Райли е получила няколко оплаквания. Заключенията й, които бяха публикувани днес, са много остри: \"Реакцията на комисията на направените от омбудсмана препоръки и предложения за подобрения не е удовлетворителна. Омбудсманът приключва проверката, като потвърждава констатацията си за лошо управление\", добави тя. През 2016 г. бившият председател на Европейската комисия Жозе Барозу започна работа в банката Голдмън Сакс, като пое писмено задължение да не лобира пред ръководения от Жан-Клод Юнкер екип. На 25 октомври обаче той се е срещнал с един от заместник-председателите на Комисията, бившия финландски премиер Юрки Катайнен, отговарящ за инвестициите и конкурентоспособността. Срещата се е състояла в брюкселски хотел близо до централата на ЕК. Катайнен е един от най-либералните чиновници в комисията и през 2014 г. за кратко служи като еврокомисар в ръководената от Барозу Европейска комисия. \"Срещата беше отбелязана като среща с банката Голдмън Сакс и следователно се смята за среща с цел лобиране\", въпреки че по-късно Барозу и Катайнен заявиха, че е била лична, подчертава омбудсманът на ЕС. \"Съдържанието на срещата също води до заключението, че тя се е отнасяла, поне частично, до въпросите на търговията и отбраната\", добави О'Райли. Омбудсманът настоява Европейската комисия да поиска становището на етичния комитет. Освен това тя настоява да се поиска официално удължаване на срока, през който Барозу не може да лобира пред ЕК. Жан-Клод Юнкер не се е съобразил тази препоръка, отбелязва О'Райли със съжаление. Обмудсманът предаде заключенията си на Европейския парламент и поиска да бъдат изпълнени препоръките и предложенията й за подобряване на кодекса за поведение на еврокомисарите и бившите еврокомисари. Освен това Емили О'Райли е била сезирана и по въпроса за спорното решение на Жан-Клод Юнкер да назначи доскорошния ръководител на своя кабинет Мартин Зелмайер за генерален секретар на Комисията.", "date": "2018.07.25", "title": "Омбудсманът на ЕС  критикува Еврокомисията за лошо управление"}
