{"url": "https://www.24chasa.bg/novini/article/6512598", "text": "Безпрецедентен бунт вдигнаха пилотите от авиобаза Граф Игнатиево и отказаха да участват в регулярните тренировъчни полети за деня с МиГ-29. Единствено се изпълняваше бойното дежурство по Air Policing - охрана на въздушните ни граници съвместно с италианските ВВС. Още предния ден във фейсбук се появи съобщение от военни летци, че на 24 октомври няма да се качат в изтребителите. Бойкотът стана факт във вторник сутринта и Оттам първоначално твърдяха, че няма бойкот на пилотите, а времето не позволявало да летят изтребителите. Впоследствие все пак министър Красимир Каракачанов и заместникът му Атанас Запрянов признаха за проблеми.  Начело на поделението е бригаден ген. Иван Лалов, който е съвипускник с президента Румен Радев. От същия курс на Висшето военновъздушно училище в Долна Митрополия е и настоящият командващ ВВС ген. Цанко Стойков. Преди да стане държавен глава, Радев бе командир на ВВС, а преди това и на база Граф Игнатиево. Радев също следеше ситуацията с отказалите да летят пилоти във вторник, обясниха от президентството. “Президентът Румен Радев е провел разговор с министъра на отбраната Красимир Каракачанов, който е поел ангажимент да ги информира за развитието на ситуацията и предприетите мерки”, заявиха от пресслужбата на държавния глава. “Част от авиаторите докладваха, че не се чувстват технически подготвени да летят. Останалите заявиха, че са съпричастни с тях”, коментираха пред “24 часа” от ръководството на авиобазата. Според нормативните документи ако летецът не се чувства уверен в безопасното изпълнение на поставената му задача, той може да бъде спрян от полети. Тази вратичка са ползвали за бунта си 67-те пилоти от Граф Игнатиево. “Летят рядко. Има млади момчета, които след като са се приучили на изтребителите, после прекъсват. А това не се отразява добре на подготовката им”, признават от командването. Въпреки че имаме 7 самолета, реално тренираме само с два. Останалите пет са с по 3-4 часа оставащ нальот и се пазят за резерва. При това положение не можем да се подготвим”, обясниха авиатори. Те посочват, че по изискванията на НАТО трябва да имат годишно по 180 часа нальот, но правят Другият проблем е с двигателите на изтребителите. Българска фирма е доставила миналата седмица 10 РД-33 от Русия, но те не са вкарани в експлоатация заради документални неуредици. От Министерството на отбраната обещават проблемът да бъде разрешен бързо. Криза имало и със смазочните материали. “Дори и двигателите от Русия да бъдат сложени на самолетите, те пак няма да могат да летят. Липсва масло за разконсервация и полети с тях”, обясняват от Граф Игнатиево. До практическо спиране на полетите заради липса на масло се стигна и през май-юни т.г. Тогава министър Каракачанов увери, че се търси решение на проблемите с логистиката и нальота на базата. Той пристигна на 11 юни т.г. в авиобазата и срещата му с летците продължи с часове. След като те изложиха подробно проблемите си, Каракачанов обяви, че МО пуска експресна поръчка за масло на двигателите на изтребителите. По думите му 500 литра са нужни, за да летят самолетите. “Обявяваме поръчката през борсата, за да не се губи време и да осигурим летателна годност на авиацията”, увери тогава министърът. Тогава ръководството на авиобазата постави пред Красимир Каракачанов сериозно проблема с липсата на достатъчно летателни часове за младите пилоти. Той обеща да бъдат увеличени, но не уточни с колко и кога. Всичко зависело от самолетите, с които разполагаме. “Оттогава ситуацията изобщо не се промени”, твърдят пилоти. От сайта на МО те разбрали, че смазочни материали и авиационно масло. Крайният срок за подаване на офертите е 22 ноември 2017. “До края на т.г. процедурата няма да бъде приключена. Това означава, че едва догодина ще имаме смазочни материали. Как ще тренираме дотогава”, питат авиаторите. Часове след техния бойкот зам.-министърът на отбраната Атанас Запрянов обяви, че тренировките в небето не са спрени. “Проявената неувереност на част от летците за извършване на полети е свързана преди всичко с недостатъчния брой нальот”, призна той. По въпроса за двигателите уточни, че от руската компания РСК МиГ са получени 10 - 6 нови и 4 ремонтирани, които били в добро техническо състояние. Не можело обаче да се използват, защото били придружени с копия на документи вместо с оригиналите. “До 10 дни че дубликатите съответстват на истинските книжа”, уточни Запрянов. Съветът по отбрана отпуснал още 20 млн. лв. за покупка на керосин до края на годината. По думите на зам.-министъра в момента има 7 оперативни изтребителя МиГ-29 в базата. Като се сложат и двигателите от Русия , ще станат 9 или 10 - достатъчно за тренировка на пилотите. Днес в Граф Игнатиево очакват Каракачанов, за да разговаря лично с летателния състав. Следващата седмица там трябва да започне двустранна летателна подготовка с полските ВВС. Съмнения, че отказът на военните пилоти е продиктуван извън базата Граф Игнатиево, изрази през деня военният министър Красимир Каракачанов. “Не знам кой е казал, че няма да има нов изтребител - ще има, може би някой съвсем изкуствено създава тази ситуация”, коментира той от Горни Дъбник, където бе на чествания. По-късно вечерта, след като говори с командира на базата ген. Иван Лалов, министърът обясни, че пилотите не се бунтували. “Армията не е детска градина. Не приемам приказки за стачки и бунтове”, коментира Каракачанов след разговора си с генерала. Проблемът на пилотите са доставените 10 двигателя за МиГ-29 по договор, подписан от бившия министър Николай Ненчев. Те били доставени без досиета и заради това не се поставят на самолетите. Ще модернизираме старата техника и ще купим нова, обеща отново Каракачанов. Недопустимо е в армията подчинени да отказват изпълнение на командирска заповед. Такова нещо досега не е имало, коментира пред \"24 часа\" един от дългогодишните началници на авиобаза Граф Игнатиево, който не пожела да бъде назован. Според него някой тласка летците в опасна игра. “Не се прави така. Ако действително се чувстват неуверени, отиват при командира и го запознават с проблема. Той предлага някакво решение. Но началникът на поделението е този, който може да спре полетите, а не подчинените му”, категоричен е първокласният военен пилот. Според него бунтът очевидно е бил предварително организиран. От доста време авиаторите били подклаждани да заявяват, че искат нови изтребители. ", "date": "2017.10.24", "title": "Стачка на военни пилоти, отказват да летят (Обзор)"}
{"url": "https://www.24chasa.bg/novini/article/6512614", "text": "Лувърът призова за дарения, за да върне в страната молитвеник, който е признат за едно от най-великите произведения на декоративното изкуство на френския Ренесанс, съобщи Асошиейтед прес, цитиран от БТА. Подвързията на молитвеника \"Часослов\" е от злато, инкрустирана е с изумруди, рубини и тюркоази. Той е принадлежал на Франсоа Първи, който го подарил на 10-годишната си племенничка през 16-и век. Цената на шедьовъра, който сега е в частна колекция във Великобритания, е 10 милиона евро. Групировката Ел Ве Ем Аш (LVMH) е обещала да даде половината сума. Музеят се надява да набере останалата. Президентът на Лувъра Жан-Люк Мартинез каза, че \"Часослов\" може да стане един от най-емблематичните експонати на музея, редом с \"Мона Лиза\".", "date": "2017.10.24", "title": "Лувърът призова за дарения, за да върне ценен молитвеник във Франция"}
{"url": "https://www.24chasa.bg/novini/article/6512586", "text": "806 265 британски лири или 1 769 568 лева дължи посолството на България в Лондон на британската фирма Transport For London за такса задръстване, съобщи британското външно министерство, цитирано от “Дневник”. Такса задръстване в размер на 11,50 лири се плаща за всяко влизане в центъра на Лондон в работно време. Тя беше въведена от бившия кмет на Лондон Кен Ливингстън през 2003 г. България е на 29-о място в класацията на длъжниците от около 145 дипломатически мисии. За поредна година лидер е посолството на САЩ с 11 820 975 лири, следвано от Япония със 7 911 210 лири. Най-изрядни са посолствата на Македония, Туркменистан и Панама с дължими едва 130 лири.", "date": "2017.10.24", "title": "Посолството ни в Лондон дължи над 1,7 млн. лв. за такса задръстване"}
{"url": "https://www.24chasa.bg/novini/article/6512624", "text": "Френският президент Еманюел Макрон заяви, че не иска да дава наставления на тема човешки права на египетския си колега Абдел Фатах ас Сиси, когото неправителствени организации критикуват за \"катастрофалното\" му представяне по този въпрос, предаде Франс прес. \"Както не приемам никой друг държавен лидер да ми дава уроци как да си управлявам страната, вярвам в суверенитета на държавите\", заяви Макрон и призова \"да не се дават уроци извън всякакъв контекст\", предаде БТА. \"Разбирам какъв е контекстът със сигурността. Президентът Сиси е изправен пред предизвикателство - стабилността на страната му, борбата срещу терористичните движения, срещу насилствен религиозен фундаментализъм. Това е контекстът, в който той трябва да управлява, не можем да се абстрахираме от това\", заяви Макрон, който се срещна в Париж със Сиси. Много неправителствени организации обвиняват правителството на президента Сиси, че е отговорно за \"най-тежката криза с човешките права в Египет от десетилетия\". Те редовно критикуват Египет за масовите арести, смъртните присъди, масовото използване на изтезания и преследванията на хомосексуалните. Президентът Абдел Фатах ас Сиси реагира гневно на въпрос за състоянието на човешките права в Египет, зададен от журналист след срещата с Макрон, предаде ДПА. Египет не прибягва до изтезания, заяви Сиси и предупреди журналистите, че има \"групи с радикална идеология, които публикуват неверни информации за ставащото в Египет\". \"Внимавайте да не ограничавате човешките права до политиката. Не сме в Европа с нейния интелектуален и цивилизационен напредък\", добави египетският президент, който отбеляза, че никой не го пита за правото на египтяните на по-добро образование, работа и жилище.", "date": "2017.10.24", "title": "Макрон: Не приемам друг държавен лидер да ми дава уроци как да управлявам страната си"}
{"url": "https://www.24chasa.bg/novini/article/6512626", "text": "Имаме семейна фирма, внасяхме автомобили от чужбина, занимавахме се и с международен транспорт. На този етап сме със затихващи функции, защото нямаме желание да правим каквото и да било. Те ни объркаха живота Плановете ни станаха безсмислени. Трябваше да си съберем багажа и като много наши познати да се махнем. Аз съм виновна, защото не пожелах да заминем, за да не оставяме родителите си. Но те си отидоха от този свят, без дори да разберат, че престъпниците са осъдени. Нашите адвокати ни посъветваха, че първо трябва да се изчерпи редът тук, а и ние на практика няма за какво да съдим държавата. Това може да сторят децата, тъй като са изтекли давностните срокове за изнасилванията. А и като осъдим държавата в Страсбург, кой ще плаща? Не съдиите, а парите ще са от нашите данъци. Тези престъпници от години са се занимавали с грабежи, кражби. Имали са “шапка”, покровители, които са ги закриляли Те са работните пчелички на тези над тях. Крадат, отвличат тирове, хора за много пари, но никой не им е търсил отговорност благодарение на тези над тях. Най-вече ме дразни, че ако съдебната система си беше на мястото, те щяха да са в затвора и това с нас, а и с други, нямаше да се случи. А държавата не взема никакви мерки. В каква държава живеем? В смешна. Може ли да имат толкова присъди и да са на свобода. Ето например единият от нападателите - Божидар Методиев-Лудия. Ако му съберем наказанията, той трябва да живее 50 г. в затвора. Как може нашето дело, а и други, да е било на специален отчет при бившия главен прокурор Никола Филчев, а всичко да се прикрива? Тези бандити винаги са се изплъзвали от правосъдието. Когато задържат един от тях - Петър Стоянов-Президента, са правени опити да бъде оневинен. Директно е казано: Може ли да бъде по-малко виновен? Военният прокурор Миталов. Никола Филчев му нарежда да напусне системата. Тогава става адвокат, после отива в провинцията. Третият от нападателите - Димчо Димов-Полицая, години преди да нахлуе в дома ни, прави грабежи в съучастие със същите или с други. 2-3 месеца след грабежа у дома е бил задържан в Транспортна полиция. Мълчи. Арестуван е в Челопечене, което е близо до Чепинци, пак за въоръжен грабеж на златни накити, пари. Пострадалите го разпознават, част от бижутата им били у него. Нас обаче никой не ни потърси да попита дали няма сред откритото и наши вещи. Адвокат на Димчо е бил покойният Камен Ситнилски (по-късно прокурор във ВКП). Измъква го от ареста и му казва да напусне системата. Димчо Полицая дори не е уволнен от МВР, както би трябвало да се случи. С цялата си наглост в съдебната зала казваше: Аз не мога да правя такива престъпления, аз бях на работа. Веднъж твърдеше, че придружавал контрольорите в градския транспорт, друг път, че бил край болница “Пирогов”. В крайна сметка къде е бил? У нас. Защото съм 100% сигурна, че той е човекът, който, докато ме удряше с пистолета по главата, казваше: И на нас не ни е приятно, госпожо, но сме на служба. От самото начало делото тръгна много лошо. Когато трябваше да се правят ДНК експертизи, следователят Ставрев от Столичната следствена служба започна да ни убеждава, че са много скъпи, че трябвало да се изпраща материалът в Германия. Предложихме дори, ако трябва, да доплатим. Впоследствие разбрахме, че в България има модерна техника. Всичко бе протакано умишлено и целенасочено. Целта бе да минат всички давностни срокове, за да не бъдат осъдени. Имаше една следователка Весела Илиева, с която работехме добре, назначи ДНК експертиза, но впоследствие всичко се скри. Съдебният лекар Станислав Христов, който е правил ДНК експертизите, известно време беше в болнични. Изчезнаха веществени доказателства и никой на никого не потърси отговорност. Почти във всяко съдебно заседание сме искали да се направи ДНК експертиза на един от нападателите - Димитър Николов-Бомбата. Всъщност тя му е правена, но какво забелязахме. Първия път бе отрицателна, което се разбра след много време. Втората я нареди в съдебната зала съдия Мирослава Тодорова (тя гледа делото в Софийския градски съд - СГС). Тогава той започна да нервничи и да обяснява: На мен вече ми е правена, повече няма да давам кръв. Тодорова му отвърна: Аз разпореждам да се направи. Човек, който е чист пред съвестта си и знае, че нищо не е сторил, защо ще буйства и ще отказва? Искахме да се направи трета експертиза и въз основа на нея да се сравнят резултатите от предишните две, дали са от него. Защото, ако се докажеше, че има разминаване, за какво говорим? Димитър Николов-Бомбата си противоречеше. Един път казваше, че са му вземали кръв, друг път - слюнка. Виждали сме го пред Съдебната палата в София да се разхожда и най-спокойно да си пуши, докато адвокатите му твърдят, че е болен и на това основание делото се отлага.  Пребит, смачкан. Няколко дни преди заседанието и няколко след него не бяхме на себе си. Това беше безкраен психически тормоз и напрежение. Сега, идвайки насам, само при мисълта, че пак ще говоря, се разтреперих. Съзнателният ни живот мина по съдебните зали. Имаше момент, в който мислехме да се откажем. Нямахме надежда, че тези хора ще бъдат осъдени. Помня, че военният съдия, който чете оправдателната им присъда, започна: В името на народа... и се разтрепери. Явно е имал някаква съвест. Нито един от съдебните състави не си направи труда да извърши нещо ново в разследването. Единствено съдия Павлина Панова (докладчик по делото във Върховния касационен съд и зам.-шеф на съда) направи допълнително разследване. Извика нови свидетели, извърши очни ставки. Тя ги осъди. Явно жената е неподкупна. Те са пчелички. Крадат, обират за някого и дават процент. Няма да споменавам име, но друг потърпевш от тях ми каза, че министър си е направил вилата от неговите пари Срещали сме се с няколко пострадали от тези бандити и сме коментирали.  Естествено, и двамата имаме лично оръжие.  Не сме очаквали, че е възможно да се случи това, което стана с нас. В първия момент на нападението им казвах: Не се бъзикайте бе, хора. Защото не вярвах, че е истина. По онова време даже не си заключвахме вратата на дома. Живеем в осветена къща с двор, въпреки че един от адвокатите им се опита да ни изкара, че едва ли не обитаваме пещера. На делото ме пита: Как сте го видели, като е било тъмно? Когато ме влачиха по стълбите към мазето, бях труп, но беше осветено. Всячески се стараеха да изкарат нас виновни Служебният адвокат на друг от бандитите твърдеше, че едва ли не сме си организирали грабежа. Не знам как може да има такива хора? Пожелавам им да им се случи същото и на тях. Ще ви разкажа следния случай. В една от почивките на делото в градския съд Божидар Методиев-Лудия нападна и удари свидетел полицай. Стана боричкане, дойде охраната. Лудия се опита да издърпа пистолета на охранител. Затвориха цялата Съдебна палата, събра се полиция, отвън имаше 5-6 патрула. Задържаха го и на следващото заседание вече беше свободен. Защо Мирослава Тодорова не направи нещо? Той нападна свидетел по делото, и то в Съдебната палата.  Петър Стоянов-Президента пък 2 г. се правеше на луд, за да не го съдят. Направиха му една експертиза, втора, петорна. До Съдебната палата пристига с лъскави мерцедеси, беемвета. В момента, в който влезе, започва да се държи неадекватно - отнесено. Съдията го пита: Ти луд ли си? Той отговаря: Да. Кой луд си признава. Две години никой не му каза, че заблуждава правосъдието. Всички до един се държаха свободно, нагло, вулгарно Говорят си, усмихват се. Например Димитър Бомбата се обръщаше към съда с думите: Не мога да направя такова нещо, как си го представяте? Когато военният съд ги оправда, Борис Маринов сключи ръце на гърдите си и започна: Благодаря ви, г-н съдия, благодаря. Цирк! Още докато делото се гледаше при Мирослава Тодорова, те използваха съда за свиждане. Винаги имаше поне един, а понякога по двама-трима в ареста. Идваха да ги виждат жените им, майките им. Заплашваха анонимния свидетел, след като го разкриха. Веднъж го разпитваха като анонимен, веднъж като явен. Нашите въпроси, които задавахме, не бяха уважавани. В самото начало Христо Върбанов-Ицо Папата, който е тартор на групата, е разпитван два пъти. Един път казва, че е бил във Франция, друг път - в Сърбия. Помолих военния съд да направи справка на външната ни граница, за да се види дали е бил в чужбина. Никой не пожела. Съдията ми отвръща: Господине, не съм чел делото. Подиграва се със съдбата ни.  Да, председателят на един от военноапелативните състави, които гледаха делото. Всички прокурори, с които сме разговаряли, бяха сигурни, че са виновни, но ни казваха директно, че няма да ги осъдят. Засичали сме се в деловодството, докато подавахме молби, за да се запознаем с протоколите от заседанията. Решавам се на по-човешки разговор и ги питам какво мислят? Отговарят ми: На всички ни е ясно, но няма да ги осъдят. Срещу тези бандити има десетки жалби, има и хора, които не са се оплакали, защото не вярват в правосъдието. Недопустимо е съдия Мирослава Тодорова, която беше председател на Съюза на съдиите, да не знае и да не провери, че Димчо Полицая е бил служител на МВР по време на грабежа. Заради това делото се проточи 6 г. в Софийския градски съд. Нямам обяснение. Ако не е жалко, е смешно. Продължавам да вярвам, че ако г-н Цветанов не беше дал гласност, нямаше да ги осъдят. Те просто не искаха да ги осъдят. Съвсем случайно. Една неделна вечер гледахме някакво предаване по телевизията, в което Цветан Цветанов говореше за пострадалите от правосъдието. Той беше вътрешен министър. Доста се двоумихме, но написах един имейл, че и ние сме потърпевши. Не очаквах отговор, но още на следващия ден от кабинета му се свързаха с нас. Тогава се срещнахме и му разказахме. Човекът беше потресен, просто втрещен от чутото Преди това бяхме писали до къде ли не - Висш съдебен съвет, Инспекторат, Министерство на правосъдието, до всички инстанции, за които се сещате. Отвсякъде ни отговаряха: Работи се по въпроса. Или: Не е от нашата компетентност. Куриозът беше, когато през 2014 г. писахме за пореден път до Висшия съдебен съвет. Проверявахме за отговор поне 5-6 пъти. Обясняваха ни да чакаме. Подадохме втора жалба и два месеца след като беше излязла присъдата на ВКС на 16 април 2016 г., получихме отговор, че има присъда. Щях да падна. Смешно е. Как да вярваш в системата? Няма как. Първи и единствен. Надявам се да нямаме друг. Трябваше да емигрираме още тогава, но останахме.", "date": "2017.10.24", "title": "Анчови, с  които се гавриха бандити, за правосъдието ни: Пребити и смачкани сме"}
{"url": "https://www.24chasa.bg/novini/article/6512573", "text": "Депозитите през септември имат по-голям ръст на годишна база, отколкото кредитите. Това показват данни на БНБ. Общият размер на депозитите е 70,9 млрд. лв., което е с 6,8% повече от година по-рано. При финансовите предприятия продължава намалянето на депозитите с 14,4% на годишна база. С 5,9% са се увеличили депозитите и кредитите на домакинствата за септември спрямо същия период на миналата година. Депозитите достигат 46,4 млрд. лв., а заемите - 19,509 млрд. лв. При жилищните кредити се отчита ръст от 5,8% и достига 9,269 млрд. лв., а при потребителските с 5,7% и са 7,737 млрд. лв. На годишна база другите кредити се увеличават с 35,7% и са 1,193 млрд. лева. С 4,9% се увеличил общият размер на отпуснатите кредити и достига 52,8 млрд. Най-голям годишен ръст има при спестяванията на нефинансовите предприятия - с 13,5% до 21,1 млрд. лв.", "date": "2017.10.24", "title": "Депозити с по-голям ръст от кредити"}
{"url": "https://www.24chasa.bg/novini/article/6512742", "text": "Комисията за разузнаването на Камарата на представителите на САЩ започна разследване на уранова сделка с Русия от времето на бившия президент Барак Обама, съобщи председателят на комисията републиканецът Девин Нунес, цитиран от ТАСС. Републиканските конгресмени искат да знаят дали закупуването от руска фирма на канадска компания, която е притежавала около 20 процента от запасите на уран на САЩ, е било щателно проверено от ФБР и други ведомства преди да бъде одобрено от орган за надзор на чуждестранните инвестиции в стратегически активи на САЩ, отбелязва ДПА, цитирана от БТА. В предизборната кампания миналата година президентът Тръмп заяви, че съперничката му от Демократическата партия Хилари Клинтън може да е получила опосредствано пари от Русия, за да не противодейства, в качеството си на държавен секретар на САЩ, на преминаването на канадската компания \"Юрейниъм уан\" под контрола на \"Росатом\" . Тръмп също твърдеше, че братът на шефа на предизборния щаб на Клинтън Джон Подеста е получил 180 000 долара от транзакции, свързани с \"Юрейниъм уан\", отбелязва ТАСС. Някои републиканци твърдят, че Държавният департамент е одобрил сделката по времето на Хилари Клинтън, след като благотворителната фондация на съпруга й Бил Клинтън е получила дарение от 145 милиона долара. Държавният департамент обаче контролира само едно място в органа, който е одобрил сделката, а според в. \"Ню Йорк таймс\" Клинтън не е участвала във вземането на това решение, отбелязва ДПА.", "date": "2017.10.24", "title": "Започнаха разследване на уранова сделка с Русия от времето на Обама"}
{"url": "https://www.24chasa.bg/novini/article/6512639", "text": "Не може да е просто съвпадение от септември до сега два пъти да пострадам в автомобилна катастрофа с такси. Такова подозрение изказа соцлидерката Корнелия Нинова пред struma.com. В понеделник тя претърпя втори инцидент в малките улички на центъра на София. “Добре съм, този път ми няма нищо, пиша си доклада за конгреса, но започвам да мисля, че случилото се не е случайно. За месец 2 катастрофи с такси на една и съща фирма”, коментира Нинова. Този път колата ѝ бе ударена странично от такси, излетяло от пряка на ул. “Княз Борис”, по която се е движела лидерката. Ударът не бил силен, а Нинова, която се вози на задната седалка, изпуснала мобилния си телефон, по който говорела в този миг. Шофьорът ѝ веднага подал сигнал на тел. 112. Пристигналите полицаи съставили акт на таксиджията. “Първия път ударът бе отзад, сега встрани. Не пострадах, но фактът, че нарушавайки правилата за движение, според мен не е случаен”, разказа още Нинова. В средата на септември служебната ѝ шкода бе ударена отзад при верижна катастрофа в центъра на София, предизвикана отново от такси. Тогава тя получи мозъчно сътресение и бе за кратко в болница, а заради камшичния удар две седмици ходи с ортопедична яка на врата. Сега пак ще трябва да сложи яка, разкриха нейни приближени, с които се чула след инцидента. Заместникът ѝ в парламентарната група Драгомир Стойнев разказа, че се е видял с Нинова, тя е добре, но и това наложило поставянето на яката. Лидерката може и да си стане ден-два вкъщи, но със сигурност ще е на линия за конгреса в събота, котегорична са нейни другари. В момента тя подготвя доклада си за партийния форум. Хората, които я познават, смятат, че Нинова ще се появи на работа и преди събота. Още предишния път тя дойде в парламента на втория ден след катастрофата - с яката и със слънчеви очила заради комоциото, за да се включи в дебатите по ветото на президента върху закона за околната среда. След това си остана за седмица вкъщи, но после ходеше на работа с яката. Дори пътуваше из страната. На “Позитано” 20 обаче са в паника от това дали наистина катастрофите с лидерката им не са случайни. По-конспиративно настроените видяха дори опити за атентат, след като в последните месеци Нинова си навлече много врагове и в партията, и в държавата. До момента не е ясно коя е таксиметровата компания. Нинова не е споделила името ѝ пред колегите си. В сайта “Епицентър” излезе информация, че отговорни за инцидента били коли от компанията “Радио СВ Такси”. От фирмата обаче казаха, че нямат такава информация и по двата случая. Според Емил Игнатов, собственик на компанията, ако пътното произшествие не е сериозно, то може и изобщо да не се докладва от шофьора. При първия инцидент обаче Нинова пострада по-сериозно, а дори и тогава Игнатов не е получил сигнал за катастрофа от свои служители. От браншовата организация, както и от фирмите “Окей Супертранс”, “За едно евро” и “Йелоу такси” също коментираха, че не знаят кой е отговорен за произшествията и не са получили сигнали от свои шофьори да са участвали в такива. ", "date": "2017.10.24", "title": "Нинова подозира, че нарочно 2 пъти за месец я бута такси"}
{"url": "https://www.24chasa.bg/novini/article/6512540", "text": "София трябва да се развива, като териториите в нея станат мултифункционални, за да можем да намалим пътуванията и трафика през града. Това си поставям като цел пред развитието на столицата, заяви главният архитект на Столична община Здравко Здравков по време на дискусията “Property, идеи и инвестиции”, организирана от “24 часа” и списание .bg/Иноватор. Форумът, който е част от кампанията “Новата БГ икономика”, събра на едно място в зала “Киото” на хотел “Маринела” зам.-министъра на регионалното развитие Валентин Йовев, ръководството на Камарата на архитектите в България, строителни предприемачи, имотни агенции. Арх. Здравков обясни, че една от целите му е паразитният график в града да намалее. За това са нужни мултифункционални комплекси, в които има едновременно жилища, офис площи и сгради с предназначение за свободното време. По този начин ежедневните придвижвания през града ще намалеят. “Комплексите сега са строени на принципа град спалня - живееш на едно място, работиш на друго. Заради това е нужно създаване на микс от функции в рамките на отделните територии”, обясни главният архитект. Идеята му е анализът за развитието на София, който се изготвя в момента, да покаже от какви функции са лишени отделните софийски райони. Когато това стане ясно, общината ще издава преимуществено разрешителни за строеж в тези райони само за сгради, каквито там липсват. “Правилната инвестиция не може да се осъществи без развитието на градския транспорт”, изтъкна арх. Здравков. И добави, че именно линиите на метрото са засилили частните инвестиции в отделни райони на столицата и по протежение на трасето на подземната железница се строят качествени имоти. Като пример посочи строителството в района на “Хладилника”, което се засили именно след достигането на метрото до търговския център там. По думите му най-много визи за нови строежи в момента се издават в “Овча купел”, където ще минава третия метролъч и станциите и тунелите вече се изграждат. Главният архитект изтъкна, че нищо чудно през 2019-2020 година отново да говорим за криза на имотния пазар. “Надявам се тогава сривът да не е чак толкова голям, но във всеки случай ще има едно успокояване на пазара”, каза арх. Здравков. Той изтъкна, че в момента дори цените в комплекси като “Дружба” и “Овча купел” гонят 1000 евро на квадратен метър заради развитието на подземната железница. “От 2015 г. имаме един ръст на строителството в София, Бургас, Пловдив и Варна”, изтъкна той. Въпреки това според него инвеститорите са си взели поука от срива на цените през 2009-2011 година, който достигна до 40%. “Увеличаването на изискванията за енергийна ефективност, за общите части, за гаражите - всичко това увеличава качеството на строителния продукт Разчитам на бизнеса да гледа в по-далечен период, а не само следващите 2-3 години да се надяват да продадат всичко\", заяви арх. Здравков. Проблемите, които сега съществуват в големите градове и специално в София, ще продължат да се увеличават през годините, смята главният архитект. “В София спазваме тенденцията в Европа за едно домакинство-един човек. Което кара инвеститорите да се съсредоточават в градските части\", каза Здравков. “Към 2050 г. населението в Европа ще намалее с 15%. Населението в България също трайно ще намалява. От 7 млн. население на България в момента 1,3 млн. живеят трайно в София. И въпреки намаляването на населението в страната хората ще продължат да се придвижват към София и 1/4 от родното население след време ще живее в столицата, заяви главният архитект. Тези данни според него са от проучване, което той е поръчал, за да може да планира развитието на териториите на града. Строителните предприемачи подчертаха, че в много от жилищно-офисните им проекти пречат претенции за собственост върху терени, които по общ устройствен план би трябвало да са улици или други обществени пространства. “Този проблем стои с бившите земеделски имоти, които са реституирани, без да се отчете придадената им стойност - това, че те вече са урбанизирани. Трябвало е да им се изработи подробен устройствен план, за да станат пригодни. Столичната община, нито която и да е друга община, не носи вина, че реституцията се проведе по този начин, каза арх. Здравков. Той каза, че протестите в София често са следствие именно от тази реституция. Другият такъв проблем бил с неотчуждените улици. “Инвеститорите искат прекалено големи суми за тези парченца от имоти. Така стана и със сградата на Би Ти Ви, където инвеститорът поиска 300 хил. лв.”, обясни арх. Здравко Здравков. Колкото до оградите, които често някои частни собственици вдигат, за да попречат навлизането на хора или коли в тяхното владение, а по този начин преграждат и улици, арх. Здравков отдаде на желанието на законодателя. “Оградите искахме да ги забраним, но парламентът реши, че това е върховна изява на правото на собственост И направи така, че ограда се слага по-лесно от табела, която обозначава собственост. За улиците са нужни законодателни решения за придобиване на имотите от страна на общините. Тези собственици ограждат и рекетират после всички останали собственици и общината”, каза главният архитект на София. Той даде пример с Френския лицей, който по този начин е превърнал улица, т.е. обществен терен, в паркинг. “Собствениците не са ентусиазирани да си даряват парченцата от имотите за улици. Същият проблем стои с терените за озеленяване, хората натискат те да бъдат отчуждавани бързо. Придобиваме ги по 100 евро на квадрат минимум”, разказа още арх. Здравков. Той определи и като абсурдна възможността едно обжалване за конкретен имот да събори в съда целия подробен устройствен план на район “Когато гражданите протестират, те са прави. Това, че ще трябва да се инвестират стотици милиони в отчуждаване, е факт. Не бива да подценяваме хората, че не са готови да платят за това. Трябва да се повишават данъците върху имотите, които събират общините, и средствата да се влагат в благоустрояване. Когато хората виждат, че се реализират идеите за по-добра среда, те ще подкрепят такова вдигане на данъците, колкото и да ви се вижда политически тежко такова решение”, каза по време на дискусията Георги Павлов, изпълнителен директор на “Адрес - недвижими имоти”. И даде съвет на арх. Здравков да построи красива обществена сграда в София, защото предназначението на всеки частен строеж не е да бъде красив, а от него да се печели. “Постройте най-красивото училище в София. Второто нещо е да построите един огромен парк”, обърна се Павлов към главния архитект. Постоянната смяна на правилата за строителство и проектиране отблъсква и тормози инвеститорите. Това обясни инвестиционният директор на Arco real estate Ивайло Мишев на дискусията “Property, идеи и инвестиции”. Инвеститорите нямат яснота колко време ще им отнемат разрешителните, колко време ще им отнеме приемането на подробен устройствен план, обясни Мишев. Огромен проблем пред строителите е и комуникацията с комуналните дружества като електроразпределителните и ВиК дружествата. “Няма описание стъпка по стъпка през какво минава инвеститорът за да си докара ток или вода до обекта. Тези фирми - имам опит от столицата с ЧЕЗ и “Софийска вода”, са затворени общества и никой не обяснява как и откъде ще си включиш обекта. Защо например се плаща такса присъединяване, след като се плаща за електромерите, плаща се отделно за трафопост, отделно за кабелите до обекта? Става въпрос за стотици хиляди левове”, каза Мишев. Проблемите със застрояването на града идват и от абсурдния текст в Закона за устройство на територията, че на ъглов парцел няма ограничение във височината, обясни още инвеститорът. Той предложи проблема със собствеността върху терени, кои трябва да са улици, да се реши по следния начин: след като влезе в сила подробният устройствен план и в него има начертани нови улици в частни парцели, те да се считат за улици и да се ползват като такива. “А общината и собственикът да си преговарят колкото си искат, вместо собственикът да слага огради и бариери”, каза Мишев. “Не трябва да се смесват инвестиционни намерения с политики. Има норми и срокове и това трябва да се спазва”, каза Коста Андреев, оперативен директор на “Гаранти Коза България”. Компанията все още не може да осъществи проекта си “Гран Каньон” в “Младост” заради районната кметица Десислава Иванчева. Инвеститори в района дори събират подписка срещу кметицата, защото реално там всичко е спряно, стана ясно на дискусията.  Освен да се променя законът за София, трябва да се измени и Общият устройствен план на столицата, препоръча арх. Емил Сардарев от Камарата на архитектите по време на дискусията “Property, идеи и инвестиции”. “125 метра е значителна височина за сграда, а в София 35-етажните сгради са много малко. 75 метра височина, която се предвижда извън бъдещия район на небостъргачите, също е сериозна височина. За определени места трябва да се проведат конкурси, за да се правят небостъргачи с малка застроена площ\", препоръча Сардарев.Според него за ъгловите парцели трябва да бъде въведено ограничение сградите да не са повече от 2 пъти височината на околните.  През ноември Министерството на регионалното развитие и благоустройството ще изготви и предложи за публично обсъждане нова жилищна стратегия на България. В нея ще намерят отговор много от въпросите на устройственото планиране и подобряване на средата за обитаване, каза зам.-министърът на регионалното развитие Валентин Йовев по време на дискусията. Според него местната власт трябва да стимулира гражданите да използват електронни услуги, например кадастралните, а не да изискват от граждани и предприемачи да им носят скици на хартия. Вече 93 840 българи са облагодетелствани от Националната програма за енергийна ефективност, по която се санират панелните блокове. Одобрени за реновиране и с вече сключени договори са 2022 многофамилни жилищни сгради, добави Йовев. ", "date": "2017.10.24", "title": "Главният архитект на София: Ще развиваме смесени комплекси, за да намалим трафика (обзор)"}
{"url": "https://www.24chasa.bg/novini/article/6512710", "text": "България трябва да положи максимални усилия, за да надгради съществуващия капацитет за справянето с миграционния натиск. Това каза пред „Фокус“ Красимир Ципов, заместник-министър на вътрешните работи. Според него, основното предизвикателство, пред което е изправено Министерството на вътрешните работи, е да бъде усвоена спешната европейска помощ на стойност 160 млн., които миналата година бяха отпуснати. „Средната усвояемост към началото на управлението на правителството на \"Бойко Борисов 3\" по Фонд „Вътрешна сигурност“ и Фонд „Убежище, миграция и интеграция“ беше 2% и 8%, в момента е съответно 38% и 46%. България, Министерството на вътрешните работи и Държавната агенция за бежанците имат редкия шанс да получат такава помощ, тъй като възможностите за националния бюджет не са огромни. Това ще помогне страната ни да бъде подготвена във всеки момент за кризисни ситуации“, коментира Красимир Ципов. Той уточни, че ще се работи в посока за създаване на нов модерен миграционен закон, който да обедини цялата материя, a именно Закона за чужденци, Закона за убежището и бежанците и Закона за гражданите на Европейския съюз и членовете на техните семейства.", "date": "2017.10.24", "title": "Ципов: Основното предизвикателство за МВР е да усвои спешната европейска помощ"}
{"url": "https://www.24chasa.bg/novini/article/6512532", "text": "Картел на фирми за санирането е открила Комисията за защита на конкуренцията. Експертите са посетили офисите на “ВМЛ – Консулт”, “Архкон Проект” и “Евиданс инженеринг”. Те бяха заподозрени в съгласувани практики през май тази година. Регулаторът открил информация за съгласувани действия при възлагане на обществени поръчки. Имало и тръжни манипулации, както и офериране и договаряне на цени и разпределяне на обекти. Присъствали и имената на още 25 фирми, които също ще бъдат проверени. Открити са и файлове, съдържащи информация за методиката на разпределяне на обектите в определени тръжни процедури.", "date": "2017.10.24", "title": "Картел на фирми за санирането"}
{"url": "https://www.24chasa.bg/novini/article/6512526", "text": "Бебе на 1 ден е най-малкият пациент, за когото се грижат лекарите от обновената Клиника по детска хирургия в “Пирогов”. Детето е с прекъсване на пасажа, което означава, че не може да се храни добре. Причината за състоянието му все още се изяснява, а когато стане ясна, докторите ще направят нужното да го излекуват. Това обясни началникът на клиниката доц. Христо Шивачев. В понеделник той и колегите му откриха официално обновената Клиника по детска хирургия и спешното приемно отделение. За празника в “Пирогов” дойдоха премиерът, министри, лекари, дарители. Повечето помещения никога не са били ремонтирани от построяването им през 1964 г. Сега започва обновяването и на детската ортопедия. 2,5 млн. лева отпусна здравното министерство при кабинета “Борисов 2”, с тях се направи ремонтът и бе закупена апаратура. Част от нея са 5 нови кувьоза и клиниката вече спокойно може да приема и току-що родени деца, какъвто е случаят и на най-малкия пациент там сега. “Като апаратура акцентът беше към кувьозите, получихме и системи за мониторен контрол в отделенията по неонатална и детска гръдна хирургия. Леглата също са нови, получихме и още превързочни и манипулационни материали - основно битови придобивки, но трябваше да създадем нормални условия за децата, родителите и персонала”, разказа доц. Шивачев. 45 са малките пациенти в момента - 15 в неонатологията, 10 в отделението по гръдна и 20 по коремна хирургия. 6 дечица са в реанимация. В отделението по новорожденска хирургия бебенцата са основно с аномалии на хранопровода, корема, червата, както и някои придобити заболявания. Отделението по гръдна хирургия лекува деца над 1 месец от болестите на гръдния кош, белия дроб и хранопровода. Това по коремна хирургия приема пациенти от 3 до 18 г.. Там се карат острите апендикси, травмите. А също - ехинококовите кисти на черния дроб, заболявания на далака и пр. “Болницата досега беше нещо мрачно, неприятно, което носи болки. Виждаме, че може да носи и усмивка”, описва доц. Шивачев промяната у пациентите си. 3500 - 4000 деца годишно минават през трите отделения, от тях само 1000 не остават за операции. А общо 12 000 малки пациенти преглежда на година “Пирогов”.", "date": "2017.10.24", "title": "Бебе на 1 ден е най-малкият пациент в обновената детска клиника на “Пирогов”"}
{"url": "https://www.24chasa.bg/novini/article/6512600", "text": "Чешкият президент Милош Земан размаха на пресконференция макет на автомат “Калашников”, на който беше написано “За журналисти”, съобщи Евронюз. Инцидентът става само няколко дни след като в Малта беше взривена разследващата журналистка Дафне Каруана Галиция. Земан извади фалшивия автомат по време на пресконференция в петък, когато чехите гласуваха на общи избори, спечелени от популиста милиардер Андрей Бабиш. Президентът предизвика шок и стъписване с постъпката си. В миналото Милош Земан има няколко гафа, свързани с медиите. Той нарече веднъж журналистите “хиени”, а по време на среща с Владимир Путин тази година заяви на руския президент, че някои от присъстващите репортери трябва “да бъдат ликвидирани”. Размахването на калашника за журналисти идва в момент, когато Доналд Тръмп е във война с медиите в САЩ, а правителствата в Полша и Унгария са обвинявани, че ограничават свободата на пресата. ", "date": "2017.10.24", "title": "Чешкият президент вади  калашник за журналисти"}
{"url": "https://www.24chasa.bg/novini/article/6512579", "text": "5,5 млн. лв. допълнителни разходи са одобрени на някои министерства от правителството в сряда. Министерството на регионалното развитие получава 3,9 млн. лв., икономическото - 179 хил., Министерството на околната среда и водите - 607 хил., на труда и социалната политика - 296 хил., а това на транспорта - 326 хил. Средствата са за изплащане към бенефициенти заради отменени финансови корекции от предишния програмен период. На Министерството на младежта и спорта се дават 30 хил. лв. заради участието на националния отбор по самбо на световното първенство в Сочи. 150 хил. лв. са за благоустройство на центъра на град Шипка. Средствата са за сметка на преструктуриране на разходи по бюджета за 2017 г. ", "date": "2017.10.24", "title": "5,5 млн. лв. разходи са одобрени"}
{"url": "https://www.24chasa.bg/novini/article/6512518", "text": "1,1 млрд. лв. по-малко ще влязат в хазната, ако 10%-ният плосък данък се замени с прогресивен, както предлага БСП. Това пресметна зам. финансовият министър Кирил Ананиев. Той припомни, че плоският данък е записан в програмата на правителството и запазването му не подлежи на съмнение. “Алтернативен бюджет означава бюджет от алтернативни приходи, алтернативни разходи и алтернативен дефицит. В предложенията на БСП се вижда сериозно намаление на приходите, а в същото време има нарастване на разходите с 2,5 до 3 млрд. лв., което води до допълнителен дефицит. Би могло да се стигне до дефицит от 4,5 - 5% от БВП, което противоречи на политиката на кабинета за фискална консолидация”, заяви още Ананиев. Зам. министърът определи проекта за държавните финанси за 2018 г. като бюджет на по-високите заплати. “Общото увеличение на разходите за персонал за следващата година възлиза на около 730 млн. лв., като това увеличение не е към администрацията, а към приоритетни за правителството системи - образованието, отбраната и сигурността, социалното осигуряване”, аргументира се Ананиев. Предложението е разходите за персонал в отбраната да се увеличат със 100 млн. лв., а тези в системата на МВР - с 55 млн. лв.”, каза още той. И препоръча този ресурс да не се разпределя “на калпак”, а ръководствата на съответните институции да го насочат към най-проблемните звена. Планираният 1 милиард нов дълг е за погасяване на стар дълг, което става по календар, но на нетна основа размерът на дълга ни ще намалее с 600 млн. лв.”, каза той пред Нова телевизия. По повод искането на БСП с 500 млн. лв. да се погасят дълговете на болниците. Ананиев коментира, че това може да бъде прието от ЕК като неразрешена държавна помощ. Бюджет 2018 бил на по-високите заплати", "date": "2017.10.24", "title": "1,1 млрд. лв. по-малко, ако пак има прогресивен данък"}
{"url": "https://www.24chasa.bg/novini/article/6512748", "text": "Украинската генерална прокуратура свали голяма част от обвиненията срещу бившия президент Виктор Янукович за събитията в центъра на Киев в края на 2013 - началото на 2014 г., съобщи неговият адвокат Виталий Сердюк, цитиран от ТАСС. \"Генералната прокуратура на Украйна под ръководството на Юрий Луценко вече сне от Виктор Янукович подозренията за разгонването на 30 ноември 2013 г. и през декември 2013 - януари 2014 г. на протестиращи, включително студенти и журналисти. Янукович вече не е обвиняем и в съпричастност към убийствата през февруари 2014 г. на Сергей Нигоян, Михаил Жизневски и Роман Сеник\", каза адвокатът, цитиран от БТА. Адвокатска кантора \"Авер Лекс\", разпространила изявлението на Сердюк, припомни, че на 2 март 2014 г. генералната прокуратура обвини Янукович, че по негово нареждане през декември 2013 - януари 2014 г. специалните части \"Беркут\" са убили 165 мирни протестиращи, включително 40 журналисти. Бившият президент беше обвинен също, че е съпричастен към убийствата на активистите Нигоян, Жизневски и Сеник, и към смъртта на 70 души и нанасянето на побой на над 500 протестиращи. Понастоящем това обвинение е напълно опровергано по редица факти, подчерта защитата. По-рано днес генералният прокурор Луценко заяви, че прокуратурата ще внесе в съда обвинение срещу Янукович за смъртта на мирни граждани на Майдана през февруари 2014 г., след като приключи делото срещу него за държавна измяна.", "date": "2017.10.24", "title": "Снеха голяма част от обвиненията срещу Виктор Янукович за събитията на Майдана"}
{"url": "https://www.24chasa.bg/novini/article/6512456", "text": "Сливенската полиция задържа телефонен измамник при опит да прибере 7000 лева, съобщиха от ОД на МВР-Сливен. При полицейска операция на 19 октомври, в сливенския квартал \"Българка\", е задържан 48-годишният Костадин К. от шуменското село Пет могили. Той е хванат, докато е взимал пакет, съдържащ 7000 лева, хвърлен от жена на 62 години. Малко по-рано през деня жената е била заблудена, че помага на полицията за залавяне на група, занимаваща се с телефонни измами. Тя е хвърлила през терасата на жилището си плик с уговорената сума. От Районната прокуратура в Сливен съобщиха, че на мъжа е била наложена мярка за неотклонение \"задържане под стража\". От там уточниха, че той е действал в съучастие като помагач.", "date": "2017.10.24", "title": "Задържаха телефонен измамник при опит да прибере 7000 лева в Сливен"}
{"url": "https://www.24chasa.bg/novini/article/6512481", "text": "Солунски съд днес отложи за втори път решението дали да бъдат екстрадирани двама души, издирвани от Македония по обвинения, свързани с нелегално подслушване, предаде МИА, цитирана от БТА. Бившият началник на Пето управление на МВР Горан Груйовски и служителят на Управлението за сигурност и контраразузнаване Никола Бошковски бяха изправени пред съд в Солун в петък за притежание на фалшиви документи. Липсата на преводач от гръцки на македонски отложи за днес делото, но отново не бе намерен преводач. Те бяха задържани въз основа на международна заповед за арест, издадена от македонските власти. Груйовски и Бошковски са обвинени от специалната държавна прокуратура в Македония в нелегално подслушване и унищожаване на системи за подслушване. Груйовски и Бошковски се укриваха от правосъдието от 18 юли, когато македонски съд нареди да бъдат задържани. Скандалът с подслушването в Македония започна през 2015 г. и предизвика политическа криза в страната.", "date": "2017.10.24", "title": "Отново не намериха преводач за делото срещу македонските спецченгета, заловени в Солун"}
{"url": "https://www.24chasa.bg/novini/article/6512487", "text": "Полицаи и прокурори все още не са започнали да събират доказателства, че Спас Василев от Кочериново е човекът, представял се от няколко години във фейсбук за Александър Николов от Париж. Това обяви 3-членен състав на Софийския градски съд (СГС). Той обаче остави Василев зад решетките с аргумента, че на свобода може да попречи на разследващите да си свършат работата. Във вторник Василев застана пред съда, тъй като обжалва ареста, наложен му от първата инстанция. Засега той е обвинен само за измама с 490 лв. Според прокуратурата през 2012 г. Василев завлякъл с парите Иван Ралчев, който работи в ПИБ, обещавайки му 10 самолетни билета за европейски дестинации. Освен това го излъгал, че работи в агенцията за обслужване на полети “Юзит Кълърс”. Съдия Милен Михайлов посочи, че по делото са присъединени 3 прокурорски преписки. Едната е за машинациите на Василев като Александър Николов. Съдията обаче подчерта, че за този случай той все още няма обвинения. Не е подведен под отговорност и за други 2 измами със самолетни билети от 2010 и 2012 г. “Макар че не е осъждан, съдът не може да пренебрегне данните за престъпления, които има по делото”, обобщи Михайлов. Магистратите решиха, че Василев може да се укрие, ако бъде пуснат, тъй като не живее на постоянния си адрес в Дупница. 5 г. той е бил издирван. При последното му задържане на 13 октомври т.г. той не се е предал сам, както твърди защитата му, посочи СГС. В залата Василев не се оправдаваше заради обвиненията си. Каза само, че не иска да е задържан.", "date": "2017.10.24", "title": "Съдът: Докажете, че Спас е измамникът Александър (обзор)"}
{"url": "https://www.24chasa.bg/novini/article/6512505", "text": "Мъж и жена са загинали при катастрофа по пътя Добрич-Генерал Тошево, съобщи началникът на КАТ при областната дирекция на МВР Жулиян Минев. Тежкият инцидент е станал около 17 часа близо до село Стефан Караджа, където джип и лек автомобил \"Фолксваген Поло\" са се ударили. Жертвите са пътували в лекия автомобил. Все още се изяснява самоличността им. Пътят е затворен заради катастрофиралите коли, каза Жулиян Минев. От КАТ съобщават да се използва обходен маршрут от Добрич през селата Победа и Методиево.", "date": "2017.10.24", "title": "Мъж и жена загинаха при катастрофа по пътя Добрич - Генерал Тошево"}
{"url": "https://www.24chasa.bg/novini/article/6512499", "text": "Руската лунна база ще бъде построена на повърхността на естествения спътник на Земята в периода 2040-2050 г., предаде ТАСС, цитирана от БТА. Проучвания на ресурсите на Луната ще започнат през 2050 г., според презентацията на ракетно-космическата корпорация \"Енергия\", представена пред журналисти днес. Подготовката за построяването на лунната база ще започне в периода 2031-2040 г. Мястото за строителството ще бъде избрано до 2030 г. Ключово за развитието на руската лунна програма е създаването на новия пилотиран кораб \"Федерация\". Първият му безпилотен полет е планиран за 2022 г.Той ще бъде последван от безпилотен полет към Международната космическа станция и пилотиран полет през 2024 г..", "date": "2017.10.24", "title": "Руската база на Луната ще бъде построена до 2050 г."}
{"url": "https://www.24chasa.bg/novini/article/6512511", "text": "Поне шест души са загинали, а 12 тежко са ранени, в резултат на силния тайфун, който удари Япония в неделя, пише Asahi Shimbun, цитира от \"Фокус\". Агенцията за гражданска защита е съобщила за още 85 души с леки наранявания и около 50 разрушени сгради, като сред тях е и част от стената на старинен замък, представляващ популярна туристическа дестинация. Ураганните ветрове са били придружени от проливни дъждове, като в някои част от страната има наводнения. Властите в Шингу, област Уакаяма, са отчели валежи от 888.5 милиметра на квадратен метър, което е най-високата отчетена стойност в района досега. Силната буря удари о. Хоншу рано сутринта в неделя местно време, след което премина към морето на изток от о. Хокайдо, където е загубила силата си, пише още вестника.", "date": "2017.10.24", "title": "Шест загинали след тайфун в Япония"}
{"url": "https://www.24chasa.bg/novini/article/6512524", "text": "Петдесет и четири дървета са били съборени днес от силния вятър и са паднали върху 41 автомобила в румънската столица Букурещ, предаде агенция Аджерпрес, като се позова на Инспектората за извънредни ситуации. В редица райони на Румъния днес е обявено предупреждение с жълт или оранжев код за силен вятър и обилни валежи.По-конкретно за Букурещ е валиден жълт код, който е в сила до 23,00 ч. днес, предаде БТА. Националната метеорологична администрация съобщи, че скоростта на вятъра в района на румънската столица ще бъде между 55 и 70 км/ч. Вятърът е съборил също рекламно пано и електрически стълб. Инспекторатът за извънредни ситуации предупреждава още, че поривите откъсват и елементи от покривите на жилищни сгради в Букурещ.", "date": "2017.10.24", "title": "54 паднали дървета върху 41 автомобила в Букурещ"}
{"url": "https://www.24chasa.bg/novini/article/6512552", "text": "От закупените 12 нови вертолета „Кугър“ само 2 се използват, останалите са за ремонт. Това съобщи пред „Фокус“ ген.-майор Иван Парапунов, бивш командващ въздушната авиация на България, създател на Фондация Български ВВС, бивш военен аташе в Москва. Той уточни, че преди да се говори за закупуване на нов изтребител, трябва да се прегледа състоянието на цялата техника. „Този процес не е овладян и контролиран от държавата. Защо непрекъснато, всекидневно, месеци се говори за изтребители. А какво е състоянието на останалата авиация? Счита се, че със закупуването на нови 8 или 16 самолета ще решим въпроса с въздушния суверенитет на България. Много са въпросите. И аз подкрепям вижданията на министър Красимир Каракачанов, че по-добре е сега да възстановим и модернизираме това, което имаме. Да пренасочим средствата не само в авиацията, но и към другите видове въоръжени сили, за да имаме нещо налице, за да прекратим тази агония в армията“, коментира ген.-майор Иван Парапунов. Той допълни, че е необходимо България да направи преценка кои от въоръжените си сили ще развива. Генерал Парапунов изключи напрежението около „Граф Игнатиево“ да е изкуствено създадено.", "date": "2017.10.24", "title": "Бивш шеф на авиацията: Използват се само 2 от закупените 12 нови вертолета „Кугър“"}
{"url": "https://www.24chasa.bg/novini/article/6512571", "text": "Миграционната служба на Украйна заяви, че възнамерява да изгони от страната бившия губернатор на Одеска област и някогашен президент на Грузия Михаил Саакашвили, предаде ТАСС. \"Държавната миграционна служба констатира, че засега Саакашвили пренебрегва въпроса за уреждане на правния му статут в Украйна, което дава аргументирани основания на компетентните органи да извършат процедурни действия за неговото изгонване от територията на Украйна единствено съгласно действащото законодателство\", заяви службата, цитирана от БТА. Саакашвили се засели в палатковото градче на участниците в антиправителствените протести пред сградата на украинския парламент. Той се появи там, след като стана известно, че украинските власти са отказали да му предоставят статут на бежанец, което носи възможна заплаха от изгонване от страната. Саакашвили заяви пред журналисти, че възнамерява да се установи в една от палатките и се е взел топли дрехи. Преди това той се обърна към киевчани с молба за помощ. \"Порошенко иска да ме екстрадира. Искам да помоля за защита жителите на Киев и порядъчните граждани. Аз ще ви защитавам, но защитете и мен. Моля за защита от народа на Украйна\", заяви Саакашвили.", "date": "2017.10.24", "title": "Украинската миграционна служба възнамерява да експулсира Саакашвили"}
{"url": "https://www.24chasa.bg/novini/article/6512583", "text": "Американските власти са отказали визи на членове на делегация от турското министерство на правосъдието, като по този начин са им попречили да пътуват до САЩ за решаване на визовата криза между двете страни, предаде Ройтерс, като се позовава на турския телевизионен канал СиЕнЕн-Тюрк. Делегацията е трябвало да пътува за Вашингтон по-късно този месец, посочва СиЕнЕн-Тюрк, цитирана от БТА. Тази стъпка има вероятност да засили още повече разногласията между двете съюзнички от НАТО. Американското посолство в Анкара обяви по-рано този месец, че временно спира всички неимиграционни визови услуги в дипломатическите представителства в Турция. Решението бе обявено няколко дни след ареста на служителя в американското консулство в Истанбул Метин Топуз. Турция отвърна с реципрочна мярка.", "date": "2017.10.24", "title": "САЩ отказа визи на делегация на турското министерство на правосъдието"}
{"url": "https://www.24chasa.bg/novini/article/6512601", "text": "Русия и Кипър обсъдиха възможни доставки на руска авиационна техника и корабостроителни продукти, съобщи руският президент Владимир Путин след среща с кипърския си колега Никос Анастасиадис, предаде ТАСС. Путин каза, че са говорили и за развитие на сътрудничество в областта на иновациите, енергийната ефективност, медицината и фармацевтиката, информира БТА. Руският президент отбеляза, че двете страни придават голямо значение на преките контакти в бизнеса. Той посочи, че неблагоприятната глобална конюнктура и външните ограничения, предизвикани от политически причини, през последните три години са се отразили отрицателно на динамиката на търговията, но благодарение на предприетите съвместни усилия за първите 8 месеца на годината стокообменът между Русия и Кипър е нараснал с 36 процента. Анастасиадис от своя страна каза, че с Путин са обсъдили и отношенията между Русия и Европейския съюз, и изрази увереност, че те трябва да се нормализират и да проъдлжат да се развиват за общото благо. \"В нашите разговори с партньорите в Брюксел ние призоваваме за прагматичен подход към отношенията с Русия, който е необходим, за да се решават сериозни проблеми като борбата с тероризма и проблеми от регионален характер\", каза Анастасиадис след срещата. Говорейки за отношенията между Кипър и Русия, той отбеляза внушителния брой от двустранни споразумения - общо 67, 19 от които сключени през последните 5 години.", "date": "2017.10.24", "title": "Президентите на Русия и Кипър обсъдиха \nвъзможна доставка на руска авиотехника"}
{"url": "https://www.24chasa.bg/novini/article/6512535", "text": "Замразява се идеята първите 3 дни болнични да се плащат само наполовина от работодателя. Предложението, което разбуни бизнеса и синдикатите, бе стопирано от премиера Бойко Борисов за два месеца. През това време комисия от медици и полиция да направят проверки на лекари за фалшиви болнични, разпореди той. Здравното министерство пък ще трябва да подготви промени в нормативните документи за наказания на лекарите, които ги издават. “Фалшивите болнични ощетяват всички, в Полша за това отнемат правата на лекаря. Ангажирали сме всички сили на полицията”, заяви Борисов преди вчерашното заседание на правителството. На него той бе повикал шефа на НОИ Ивайло Иванов да обясни пред министрите предложението за намаляване на обезщетението за болнични. Трябва да направим така, че , заяви още Борисов. За последните 6 г. болничните листове са нараснали с 60% - от 1,9 млн. на 3 милиона годишно, отчете Ивайло Иванов пред правителството. Според него с намаляването на парите ще се намали и желанието на служителите да ползват болнични. Той даде за пример и много компании пред ликвидация, които пускат над половината си работници в болнични за 6 месеца. “Фирмите получават чрез болнични повече, отколкото това, което внасят като данъци по всички пера”, посочи Борисов и гневно заключи, че милиарди изтичат от тази система. И даде пример как миналата година Имаме сигнали и протести на компании, които искат да закриват заводи, защото работниците са им в болнични и не могат да работят, продължи министър-председателят. Такъв е случаят на английски работодател в Ихтиман, който получил 700 болнични за половин година, при положение че има само 500 работници. болнични листа, допълни Борисов. “Знаете като дойде петък, колко болнични се издават и айде - в Гърция на почивка. Ама всички данъкоплатци плащат за това”, напомни той. Премиерът обясни, че населението е намаляло, но болничните се увеличават с 60%, като непрекъснато растат и разходите за здравеопазване. В същото време болниците са с над половин милиард дългове, направи паралел Борисов. Според него предложението на опозицията тези дългове да бъдат платени няма да проработи. Причината - ако не се спрат фалшивите болнични и решения на ТЕЛК, дупката в здравеопазването ще продължи да расте. Още веднъж ще се пробваме с цялата сила на държавата дали може да се справим. Ако не, тогава ще отидем на мерки като в Полша, отсече Борисов. Подчерта, че става дума за културата на всички - от пациентите до медиците и работодателите. “Всеки доктор, като се подписва за болничен, да знае, че ощетява останалите граждани”, призова премиерът. Тъй като фалшивите болнични трудно се доказват, защото обикновено са изрядно оформени, ще се проверят лекарите, които издават най-много такива листове, както и предприятията със служители в масов отпуск. “Ще кажете защо полицията не се занимава - защото всеки може да изкара, че има кръвно, а докато отидат да го проверяват, може да му се нормализира кръвното”, даде пример Борисов. Но бе категоричен, че промените се спират, докато не се види ще проработят ли набелязаните мерки. Още веднъж ще се пробваме с цялата сила на държавата дали може да се справим, ако не, тогава ще отидем на такива мерки като в Полша, отсече Борисов. По думите му това трябва да е култура на всички от пациентите, до медиците и работодателите. “Всеки доктор като се подписва за болничен да знае, че ощетява останалите граждани”, каза още Борисов. Против идеята за болничните да се изплащат наполовина през първите три дни се обявиха и синдикати и бизнеса. В понеделник проектобюджетът на Държавното обществено осигуряване бе отхвърлен от надзора на НОИ. След това той ще мине на гласуване през Министерския съвет, оттам се внася в парламента и може да бъде приет от мнозинството, независимо от вчерашното му отхвърляне от надзора на НОИ. Предложението за първите 3 дни боледуване да се плащат 50% е именно с цел да ограничи неправомерното им използване, коментира управителят на НОИ Ивайло Иванов. Във Великобритания, Франция, Австрия има период, в който лицето не получава възнаграждение от работодателя или държавното осигуряване. “България възприе най-мекия вариант - да се изплащат 70% от работодателя за първите 3 дни, сега предлагаме да са 50%”, посочи той.  Има цели региони със съмнителни болнични, лекари, които издават твърде много, както и служители, които уж са болни, а са на почивка в чужбина. Това е показал анализът, които бе направен от експерти на НОИ и здравното министерство. Набелязани са мерки и срокове, които да регулират това ставащо все по-уродливо явление, каза министърът на здравеопазването проф. Николай Петров след спешната среща вчера при премиера Бойко Борисов за мерки срещу фалшивите болнични. Той също обяви за практиката фирми, които изпадат в несъстоятелност, изведнъж да се оказват с масово “заболели” служители. Всички тези фрапантни случаи водят до сериозен ръст на разходите на общественото осигуряване и затова ще се набележат спешни действия, стана ясно след срещата при премиера. “Дискутираме въпроса за повече регулация, коректност в процеса на освидетелстване на действително болните пациенти”, обясни проф. Петров. През следващите дни ще се засили контролът над документите. Проверката на лекарите за издаване на фалшиви болнични ще се прави от регионалните здравноосигурителни каси и НЕЛК (националните експертни лекарски комисии, през които се минава за издаване на болничен с продължителност общо над 180 дни). Ще се предвидят и наказания на медицинските лица, които издават некоректни диагнози. “Ще се променят някои нормативни документи така, че ще се потърси по-сериозна и строга отговорност от тези, които го вършат”, зарече се здравният министър. Какви точно ще са наказанията, ще се реши от експертите, уточни той. В Полша наказанието е отнемане на лекарски права, даде за пример премиерът Бойко Борисов преди заседанието на МС. “Ще се опитаме да вкараме повече регулация със съответния санкционен режим. Ще променим, където е необходимо, наредбите. Ще се извършат множество проверки”, обобщи Николай Петров. Здравният министър посочи няколко проблема, които трябва да се изчистят с мерките. “На първо място - определен тип работодатели имат индиректна полза от една такава рязко нарастваща практика”, обясни той. От другата страна са работодателите, които са ощетени от тази практика. “Не на последно място цифрите, които се товарят на бюджета на НОИ, са изключително тревожни”, каза той. Медицински специалист, който издаде болничен лист в нарушение на нормативно установените изисквания, се наказва с глоба от 1000 до 3000 лв. При повторно нарушение санкцията е от 4000 до 10 000 лв. за съмнение в издадения болничен лист. Това е разписано в Закона за здравето.  Контролът върху лекарите, които издават болнични, се осъществява от няколко нива - шефа на лечебното заведение, лекарските консултативни комисии, НОИ, здравната каса, която плаща за дейността по експертизата на работоспособността. При съмнение за фалшив документ сега работодателят може да обжалва издадения от лекар болничен лист пред лекарската консултативна комисия в 14-дневен срок. Експертите имат 10 дни да решат дали работникът е наистина болен. Ако шефът обаче все още има съмнения, той може да го обжалва пред ТЕЛК или пред нова комисия. При установено нарушение регионалният съвет отменя обжалваното експертно решение, а работоспособността се установява с повторната експертиза.", "date": "2017.10.24", "title": "Борисов спря орязването на  болничните, но иска строги  наказания за фалшивите (Обзор)"}
{"url": "https://www.24chasa.bg/novini/article/6512435", "text": "Украинските власти заявиха, че са засекли нова вълна от кибератаки срещу Украйна, и призоваха транспортните мрежи да бъдат особено бдителни, предаде Ройтерс. \"Призоваваме собствениците на телекомуникационни системи, другите информационни ресурси, на първо място транспортната инфраструктура, както и обикновените интернет потребители да се съобразяват с по-строгите изисквания за киберсигурност\", каза Екипът за реагиране на извънредни компютърни ситуации. Летището в украинския град Одеса заяви, че е затегнало мерките за сигурност, след като е било подложено на кибератака. \"Съобщаваме, че информационната система на международното летище в Одеса е атакувана от хакери. Всички услуги на летището работят в по-строг режим\", каза летището, цитира БТА. Киберполицията на Украйна заяви, че следи всичко, което се случва, но според нея изглежда, че не става дума за голяма кибератака срещу страната. Метрото в Киев също е било подложено на хакерска атака, посочва ТАСС. Някои медии съобщиха, че хакери са атакували и уебсайта на министерството на инфраструктурата, но украинската киберполиция опроверга тази информация.", "date": "2017.10.24", "title": "Украйна съобщи за нова вълна от кибератаки"}
{"url": "https://www.24chasa.bg/novini/article/6512301", "text": "Окръжна прокуратура – Благоевград предаде на съд Д.К., Р.И., С.Д. и В.И. Обвиняемите се занимавали с продажба на златни накити, бижута, монети и благородни метали. В нарушение на закона К. избегнал установяването и плащането на данъчни задължения в особено големи размери, като не подал изискуемата годишна данъчна декларация за 2010 г., 2011 г. и 2012 г. По този начин той не декларирал получени от него през годините доходи в размер на 763 049,50 лв., представляващи облагаем доход. Сред продаваната от Д. К. стока имало злато с различни проби – от 375, 585, 750 до 917 карата, сребро – проби 925, 999, както и инвестиционно злато и чуждестранни монети. Общата сума на неплатения от Д.К. за три години данък е 76 304,95 лв. Недекларираните доходи на другия обвиняем – Р.И., през 2013 г. възлизат на 1 236 118,40 лв. Те са придобити от същата дейност – търговия със злато, сребро, монети. Невнесеният от него данък е 123 611,84 лв. Обвиняемият С.Д. избегнал установяването и плащането на данъчни задължения в размер на 695,44 лв. върху получените от него доходи. Те са за 2011 г. и 2012 г., за доходи от 69 504,40 лв. По сходен начин действала и обвиняемата В.И., като не подала годишни данъчни декларации за 2011 г. и 2012 г. за получени доходи като физическо лице в размер на 441 583,25 лв. Неплатеният от нея данък възлиза на 44 158,33 лв. Очаква се насрочване на делото от съда.", "date": "2017.10.24", "title": "Търговци на злато на съд за укрити данъци"}
{"url": "https://www.24chasa.bg/novini/article/6512332", "text": "Министърът на туризма Николина Ангелкова и омбудсманът Мая Манолова се споразумяха заедно да участват в социални инициативи за подкрепа на зимния туризъм, съобщи пресцентърът на министерството. На работната среща при омбудсмана е станало ясно, че двете институции възнамеряват да организират разяснителни кампании сред ученици от цялата страна, като съдействат български деца да преминат обучение за поведение в планината още през този зимен сезон, а и на морето преди следващия летен сезон. Идеята е още в началото на зима 2017-2018 г. с помощта на експерти по планинско спасяване на децата да бъдат представени основните правила за безопасност в планината. Министър Ангелкова и омбудсманът Манолова предвиждат да съдействат и за организацията на практически демонстрации за спасяване на хора в планински условия. Те са се обединили около тезата, че подобна съвместна дейност е изключително полезна и наложителна преди новия зимен сезон, тъй като правилата за оцеляване и минималното оборудване за излети или ски походи в планината не се изучават в училище, а подобни знания и умения често спасяват човешки живот. Обсъдена е била и възможността за подготовка на наръчници за безопасност. Министърът и националният омбудсман са решили да работят заедно за осигуряване на възможност на все повече български деца, включително и от социалнослаби семейства, да имат възможност да практикуват зимни спортове още от този сезон. Министър Ангелкова е заявила пред омбудсмана, че прогнозите за зимния сезон на 2017 г. са изключително оптимистични. Очаква се да бъдат постигнати между 5 и 10 на сто ръст в посещенията на чуждестранни туристи спрямо 2016 г. За сравнение зимен сезон 2016-2017 беше рекорден за България. Общият брой посещения на чуждестранни туристи беше 1 млн. 476 хил., като постигнатият ръст от 19,6 процента е най-високият от влизането на България в ЕС през 2007 г., припомнят от Министерството на туризма. Тема на работната среща са били също осигуровките на сезонните работници, къмпингуването през летния сезон и лифтовете през зимния. Омбудсманът Манолова е подчертала, че основно е намирането на баланс между интересите на туристите, концесионерите, инвеститорите и природозащитните организации. Осигуряването на широка обществена подкрепа за политиките в туризма е водещ принцип в работата на Министерството на туризма, е уверила министър Ангелкова.", "date": "2017.10.24", "title": "Ангелкова и Манолова ще си сътрудничат в подкрепа на зимния туризъм"}
{"url": "https://www.24chasa.bg/novini/article/6512318", "text": "Саудитска Арабия ще се върне към умерения и толерантен ислям и много скоро ще унищожи екстремизма, обеща престолонаследникът Мохамед бин Салман бин Абдул Азиз Ал Сауд, предаде БТА.  \"Ние ще се върнем към умерения, толерантен и отворен към света и към всички други религии ислям\", заяви на икномическа конференция в Рияд принцът, цитиран от Франс прес.", "date": "2017.10.24", "title": "Престолонаследникът: Саудитска Арабия ще се върне към умерения и толерантен ислям"}
{"url": "https://www.24chasa.bg/novini/article/6512004", "text": "Софийският градски съд прие за разглеждане три граждански иска от Национална компания \"Железопътна инфраструктура\" /НКЖИ/ по делото срещу срещу Илия Илиев, бивш депутат от ДПС, Антон Гинев, бивш зам.-министър на транспорта и бивш изпълнителен директор на Национална компания \"Железопътна инфраструктура\" /НКЖИ/ и Огнян Георгиев, бивш директор на железопътната секция в Русе. Исковете са срещу Антон Гинев за малко над 4 млн. лв., срещу Огнян Георгиев за 998 115 хил. лв и срещу Илия Илиев за малко над 3 млн. и 140 хил. лв. Прокурорът поиска те да не бъдат допуснати заради изтекла давност, адвокатите изразиха несъгласие, но отбелязаха, че исковете биха забавили процеса и също поискаха да не се допуснат, съдът обаче не се съобрази и ги прие. Гинев е обвинен за умишлена безстопанственост на повереното му държавно имущество, от което са настъпили вреди за НКЖИ и ДП ТСВ в размер на 4 240 356 лв. Обвинението срещу Илия Илиев е за това, че в периода от 11 декември 2007 г. до 16 септември 2009 г. в Горна Оряховица и Русе в съучастие с длъжностни лица от НКЖИ и Държавно предприятие \"Транспортно строителство и възстановяване\" като помагач ги е улеснил в присвояване на чужди пари на НКЖИ и ДП \"ТСВ\". Георгиев е с обвинение за длъжностно присвояване в особено големи размери. Делото срещу тримата ще продължи на 4 декември с изслушване на свидетели.", "date": "2017.10.24", "title": "Съдът прие за разглеждане граждански искове от НКЖИ за над 8 млн. лeва"}
{"url": "https://www.24chasa.bg/novini/article/6512005", "text": "Сигнал за бомба в МОЛ \"Галерия\" в Стара Загора, подаден днес в 13,57 часа от мъжки глас на телефон 112, опразни сградата. Стотици посетители и хора от персонала бяха изведени навън и сега са под дъжда на улицата. Пред сградата дежурят противопожарен автомобил и полицейски коли, експерти проверяват дали наистина някъде вътре има поставено взривно устройство. Ако никой не поеме отговорността, за да се върнат хората на работа, по закон МОЛ-ът трябва да остане затворен за 24 часа, при положение, че не бъде открита бомбата, за която е съобщено. Специалистите не откриха взривно устройство и малко след 15:30ч. молът заработи нормално.", "date": "2017.10.24", "title": "Сигнал за бомба опразни мол в Стара Загора"}
{"url": "https://www.24chasa.bg/novini/article/6512007", "text": "52-годишният Ралф Сундберг, който изрита камериерка в Слънчев бряг, е платил  доброволно глобата от 4500 лв. На 19 октомври по сметката на районния съд в Несебър е постъпила сумата от 5000 лв.  - глобата, плюс разноските по делото. Плащането е станало чрез адвокатската кантора в България, която защитаваше Сундберг, установи проверка на 24 часа.  Шведът не обжалва решението на районния съд в Несебър, който му наложи административно наказание глоба в размер на 4500 лв. Заради чистото си съдебно минало, фактът, че обвинението, повдигнато срещу бияча предвижда до 3 г. затвор и липсата на материални щети, делото срещу Сундберг се гледа по специален ред. Той бе освободен от наказателна отговорност и ден след съдебния процес отлетя за родината си. На 3 юни т.г. пияният Ралф Сундберг изрита в главата камериерката Диана Петкова, докато чистела във фоайето на хотела. Петкова е категорична, че ще заведе граждански иск срещу бияча, посегнал й без никаква причина. ", "date": "2017.10.24", "title": "Шведът, изритал камериерка, плати доброволно глобата"}
{"url": "https://www.24chasa.bg/novini/article/6512063", "text": "Русия подкрепя намирането на справедливо решение на кипърския проблем, заяви днес президентът на Руската федерация Владимир Путин в началото на среща с президента на Кипър Никос Анастасиадис, предаде ТАСС, цитирана от БТА. Ще обсъдим всички аспекти на нашите отношения, и разбира се, международни въпроси, като вътрешното уреждане на кипърския проблем, каза Путин. Вие знаете, че Русия винаги се е застъпвала за справедливо решение, допълни той. Путин отбеляза, че срещите с президента на Кипър винаги имат съдържателен и конструктивен характер. Това, по думите му, не е изненадващо, тъй като отношенията между двете страни са се развивали в продължителен период от време. Съветският съюз бе първата държава, която призна независимостта на Кипър, припомня ТАСС. Никос Анастасиадис посочи, че независимо от много добрите отношения между двете страни, има възможност за разширяване на двустранното сътрудничество. Кипърският проблем, отношенията между ЕС и Русия, регионални и двустранни проблеми - трябва да обсъдим всичко това, заяви Анастасиадис. Той благодари на Русия за подкрепата, която оказва на Кипър.", "date": "2017.10.24", "title": "Путин: Русия подкрепя намирането \nна справедливо решение на кипърския проблем"}
{"url": "https://www.24chasa.bg/novini/article/6512049", "text": "Животът на 82-годишният варненец Божидар Катеринов се изпълни с огромна радост на 19 октомври. Тогава той стана прадядо, при това два пъти, предаде    В един и същи ден внуците му се сдобиха със синове, като едното бебе се роди в София, а другото – във Варна. Прадядото разказва за невероятния факт. „Лекарят ми каза, че този случай е уникален и ме посъветва да се обърна към медиите. Децата получиха прекрасни имена, славянски, български – Дарко и Венцислав!“, разказа ентусиазираният прадядо. Божидар Катеринов има два сина, те от своя страна също имат по две деца. Дарко, който се е родил във Варна, и Венцислав, който е софиянец, са пряко продължение на мъжката линия в рода. Семействата вече планират родовата среща, в която да участва и гордият прадядо, но за да се състои тя, дечицата трябва да поотраснат.", "date": "2017.10.24", "title": "Уникален случай! В един и същи ден 82-годишен се сдоби с два правнука - във Варна и в София"}
{"url": "https://www.24chasa.bg/novini/article/6512071", "text": "Бившият германски финансов министър Волфганг Шойбле беше избран за председател на Бундестага - долната камара на парламента на Германия, който се събра днес на първото си заседание след изборите на 24 септември, предаде Ройтерс. Шойбле, който е член на Християндемократическия съюз (ХДС) на канцлерката Ангела Меркел, се съгласи миналия месец да напусне поста финансов министър, давайки възможност на друга партия да вземе тази длъжност като част от преговорите за съставяне на ново коалиционно правителство, информира БТА. Шойбле е известен с твърдата си позиция в защита на балансирания бюджет и с лидерството си по време на кризата в еврозоната, но е изправен пред нови предизвикателства като председател на Бундестага, в който за първи път от десетилетия влиза крайнодясна партия \"Алтернатива за Германия\". В новия си състав Бундестагът се разрасна до 709 депутати, което го прави най-големия демократично избран парламент в света, посочва ДПА. Той включва рекордните шест парламентарни групи, от които най-голямата е на консервативния блок на Меркел, в който влизат ХДС и Християнсоциалният съюз. Според променените парламентарни правила произнасянето на встъпително слово при откриването на първото заседание се пада не на най-възрастния, а на депутата с най-дълъг парламентарен стаж. В случая това е Шойбле, но той се отказа предвид очакваното му избиране за председател на Бундестага. Съгласно старите правила произнасянето на встъпителното слово щеше да се падне на депутата от \"Алтернатива за Германия\" Вилхелм фон Готберг, който е най-възрастният член на долната камара в новия й състав. Сега обаче след като Шойбле се отказа, тази чест се пада на Херман Ото Золмс от Свободната демократическа партия, който е втори по стаж, а и по възраст. \"Изборният резултат на 24 септември промени баланса на силите в парламента повече от очакваното и преразпредели политическите роли\", каза пред депутатите Золмс, цитиран от Асошиейтед прес. \"Ние трябва да приемем това решение на избирателите. Парламентът трябва да отразява разнообразието от мнения сред населението\", заяви той. Германският президент Франк-Валтер Щайнмайер официално се обърна към Меркел с молба да продължи да изпълнява задълженията на ръководител на правителството до съставянето на нов кабинет, посочва ТАСС.", "date": "2017.10.24", "title": "Шойбле беше избран за председател на Бундестага"}
{"url": "https://www.24chasa.bg/novini/article/6512103", "text": "Каталуня планира да обжалва в конституционния съд прилагането на член 155 от испанската конституция, който ще постави управлението на областта в ръцете на централното правителство, заяви днес говорителят на регионалното правителство Жорди Турул, цитиран от Ройтерс. Очаква се горната камара на парламента да разреши в петък на правителството в Мадрид да използва тези специални правомощия. Каталунското правителство смята да свика предсрочни избори, заяви Карлес Риера, политик от крайнолявата сепаратистка партия Кандидатура за народно единство и допълни, че неговата формация е против този ход. \"Регионалните избори са оръжие за заличаване на (референдума от) 1 октомври и на волята на мнозинството в Каталуния\", каза Риера на пресконференция.", "date": "2017.10.24", "title": "Каталуня ще обжалва в конституционния съд отмяната на автономията"}
{"url": "https://www.24chasa.bg/novini/article/6512008", "text": "Увеличението надхвърля 31%, сочат данните на асоциацията на туроператорите Велико Търново бележи най-висок туристически ръст в България през активния сезон. Увеличението на посетителите в Старата столица е с повече от 31%. Изследването е направено от Асоциацията на българските туроператори и туристически агенти, предадоха от местната администрация. Данните бяха изнесени по време на Петата работна среща между бизнеса и местната власт, която се провежда в Ловеч и събира представители на близо 20 общини и редица компании. Старопрестолният град е представен от Общинската туристическа агенция „Царевград Търнов“. Проучването на АББТА сочи, че в периода април – август 2017 г. увеличението на посетители с интерес към културния туризъм значително изпреварва ръста в морските курорти. На национално ниво тенденцията е най-силно изразена във Велико Търново /над 31% увеличение/. На второ и трето място се нареждат София и Пловдив с туристически ръст от 21,4% и 19,2%. Туристическият ръст в старопрестолния град се потвърждава и от данните на ОТА „Царевград Търнов“ за интереса към музейните обекти. Над 12% е ръстът на посетителите им в активния сезон спрямо същия период на 2016 г. Изследването на АББТА обхваща както туристите, влезли в музейните обекти, така и останалите гости на Велико Търново. Цифрите потвърждават ефективността на цялостната концепцията в управленската програма на кмета Даниел Панов и екипа му, касаеща сферите на културата и туризма, както и успешната дейност на ОТА „Царевград Търнов“. Новите туристически атракции, добрата грижа за паметниците на културата, богатият календар с многообразие от фестивали, концерти, изложби, пленери са основните фактори за цялостния ръст, за увеличаването на престоя на гостите на Велико Търново и за превръщането на града в целогодишна туристическа дестинация.", "date": "2017.10.24", "title": "Велико Търново бележи най-висок туристически ръст в България"}
{"url": "https://www.24chasa.bg/novini/article/6512105", "text": "Убийство на бременна жена, импровизирано цезарово сечение и отвличане на бебето. С такива обвинения бяха арестувани двама младежи на 18 и 22 години в бразилския щат Амазонас. Момичето и момчето са били двойка. Предполага се, че са познавали 20-годишната си жертва, пише „Ройтерс”,  Двамата подмамили бременното момиче далеч от цивилизацията, край бреговете на Амазонка. След като я удушили, извадили бебето от утробата й и побягнали от местопрестъплението с лодка. Задържани са веднага, след като слизат на брега. И двамата са разпитани в полицията, където са признали вината си. Бебето е прегледано в болница и по-късно предадено на грижите на негова леля.", "date": "2017.10.24", "title": "Младежи убили бременна жена и отвлекли бебето й в Бразилия (Видео)"}
{"url": "https://www.24chasa.bg/novini/article/6512172", "text": "Знак за цивилизоваността на обществото е отношението към хората, които поради една или друга причина са поставени в неравностойно положение и е дълг на държавните институции да работят за създаването на равни възможности за заетост, образование и здравна грижа. Това заяви държавният глава Румен Радев на среща на „Дондуков“ 2 с представители на Националната организация \"Малки български хора\" по повод 25 октомври – световен ден за информираност по въпросите на хората с нисък ръст, съобщиха от прессекретариата на държавния глава. Представителите на сдружението благодариха на Румен Радев за доброто сътрудничество и съпричастността на президентската институция към проблемите на хората с нисък ръст в България. В България да бъде създаден център, адаптиран към нуждите и проблемите на хората с нисък ръст, призова по време на срещата президентът на „Малки български хора“ инж. Светослав Чернев. По думите му страната ни трябва да използва опита на държави като Германия и Испания, а институциите да подпомогнат изграждането на подобен център, който ще улесни намирането на работа, предоставянето на лечение и рехабилитацията на хората с нисък ръст. „Убеден съм, че това е обща кауза, както за хората с нисък ръст, така и за всички отговорни институции и българското общество“, подчерта държавният глава. Президентът се ангажира да бъде домакин на редовни срещи с представители на организациите на хората с увреждания. Представителите на сдружението запознаха Румен Радев със своите идеи за адаптация на жилищната среда и на работните места към потребностите на малките хора в България. През 2018 г. страната ни ще поеме председателството на Съвета на ЕС и според инж. Чернев това е добър повод да бъдат поставени на дневен ред и проблемите на малките хора в Европа.", "date": "2017.10.24", "title": "Радев: Няма хора с нисък и висок ръст, има български граждани с равни права"}
{"url": "https://www.24chasa.bg/novini/article/6512198", "text": "България има още един медал от олимпийските игри в Лондон през 2012 г. Това стана факт, след като на Милка Манева официално бе присъдено сребърното отличие в категория до 63 килограма на турнира по вдигане на тежести, съобщи  . Тя завърши пета в надпреварата, но след дисквалификации заради допинг на три от съперничките й се придвижи до втората позиция. Решението на практика вече е в сила и бе потвърдено в писмо от Международната федерация по вдигане на тежести. Това бе последната стъпка, преди Международният олимпийски комитет да пренареди класирането. Така Манева става първата българска щангистка с медал от олимпийски игри. В Лондон отличия спечелиха още Станка Златева (сребро, борба) и Тервел Пулев (бронз, бокс).", "date": "2017.10.24", "title": "България получи официално още един сребърен медал от олимпиадата в Лондон"}
{"url": "https://www.24chasa.bg/novini/article/6512194", "text": "Министърът на външните работи Мевлют Чавушоглу присъства на туристическо мероприятие в град Анталия и начерта оптимистична перспектива за бъдещето на турския туризъм, предаде информационната агенция Догу хабер ажансъ (ДХА), цитирана от \"Фокус\". „Следващата година ще има голямо увеличение на идващите у нас туристи от Германия; от всички места на Европа. Вече има бум в заявките; европейците искат да се върнат отново в Турция. Техните правителства може и да имат някои различия и проблеми с нашата страна. Ние казваме – нека по пътя на диалога да ги преодолеем. Ние искаме да знаете, че полагаме искрени усилия по този въпрос. Политиците обаче – особено когато има някакъв проблем – трябва да се въздържат от стъпки, с които наказват техните собствени граждани; т.е. цивилното население…”, посочва още Мевлют Чавушоглу, цитиран от ДХА.", "date": "2017.10.24", "title": "Мевлют Чавушоглу: Догодина западните туристи ще залеят Турция"}
{"url": "https://www.24chasa.bg/novini/article/6512174", "text": "Бебе от Тулуза изправи Франция пред дилема. Властите в града сезираха главния прокурор заради момченце, чиито родители го кръстили Джихад. Казусът с името трябва да бъде разгледан от съда, предаде  .  Досега, оказва се, не е имало проблем да кръстиш детето си Джихад в страната, която преживя едни от най-жестоките терористични атаки в Европа. В превод от арабски „джихад” означава „усилие” или „боря се”, а не конкретно „свещена война”, пише Би Би СИ. Според френските закони родителите могат да кръстят детето си както пожелаят, стига името да не е обидно за самото дете. Малкият Джихад от Тулуза се е появил на бял свят през август. Но и преди името Джихад е давано на бебета, родени във Франция. Обикновено терминът „джихадист” се използва за ислямистки бунтовници, както и за извършителите на терористични атаки, които се причисляват към организацията „Ислямска държава”. От началото на 2015 година, ислямистки бойци са убили повече от 230 души във Франция, а в страната все още е в сила извънредно положение. През 2013 година майка в град Ним, Южна Франция, е осъдена на 1 месец затвор и 2 000 евро глоба, след като изпратила на детска градина 3-годишното си дете Джихад с тениска с надпис „Бомба съм” и „Джихад, роден на 11 септември”. Тогава присъдата е за провокацията с 11 септември, а не за името Джихад. През 2015 година пък френски съд забрани на родители да кръстят дъщеря си Нутела, с мотива, че когато порасне името й ще стане повод за подигравки от страна на другите деца.", "date": "2017.10.24", "title": "Бебе, кръстено Джихад, отива на съд във Франция"}
{"url": "https://www.24chasa.bg/novini/article/6512211", "text": "Професионален търсач на съкровища твърди, че е открил най-древната известна морска астролабия - навигационен уред, използван от португалски изследователи през опасно плаване към Индия в началото на 16-и век, съобщи АФП. Дейвид Мърнс, който е американец, но работи във Великобритания, е намерил диска с диаметър 17,5 см в останките от потънал край Оман кораб през 2014 г. Предметът е идентифициран неотдавна от университета на Уорик, предаде БТА. \"Сканирането разкри гравюри около ръба на предмета, всяка от които е на 5 градуса. Това доказа, че става въпрос за астролабия. Знаците са давали възможност на моряците да измерват височината на Слънцето над хоризонта по пладне, за да определят географската ширина и посоката, която трябва да следват в открито море\" - обясни университетът в комюнике. Астролабията е от 1496 г. до 1500 г. - изработена е с 30 години по-рано от най-стария известен досега такъв уред. Компанията на Мърнс \"Блу уотър рикавърис\" е открила потъналия кораб през 1998 г., но е започнала да го изследва чак през 2013 г. съвместно с министерството на културата на Оман. Според Мърнс корабът е \"Есмералда\", който е участвал във втората експедиция на Васко да Гама до Индия през 1502-1503. Негов капитан е бил чичото на мореплавателя. Астролабията е с личния герб на португалския крал Мануел Първи, възкачил се на трона през октомври 1495 г. Уредът е включен в колекцията на националния музей на Оман.", "date": "2017.10.24", "title": "Уред, намерен в потънал кораб край Оман, е най-древната известна астролабия"}
{"url": "https://www.24chasa.bg/novini/article/6512215", "text": "Египетската полиция арестува 12 джихадисти в губернаторство Ал Фаюм, заяви днес вътрешното министерство, цитирано от ДПА и Асошиейтед прес. Арестите бяха извършени, след като преди няколко дни беше извършено нападение, при което според вътрешното министерство са били убити 16 служители от силите за сигурност. По-рано силите за сигурност бяха съобщили за 50 жертви, информира БТА. Заподозрените са признали, че са членове на радикалната групировка \"Хасм\", поела отговорност за нападението срещу силите за сигурност в петък южно от Кайро. Полицията също така е иззела 13 оръжия и две взривни устройства. Армията заяви, че е атакувала вчера конвой, който пресичал границата откъм Либия. При въздушния удар са били унищожени автомобили с оръжия и експлозиви и са били убити радикални бойци.", "date": "2017.10.24", "title": "Арестуваха 12 джихадисти в Египет"}
{"url": "https://www.24chasa.bg/novini/article/6512247", "text": "Полицията в Сливен издирва 17-годишния Чавдар Минев, съобщиха от пресцентъра на ОД на МВР-Сливен. Той е напуснал дома си на 22 октомври около 4.30 часа и оттогава е в неизвестност. Момчето е високо с кестенява коса и белег над лявата вежда. От полицията призовават всички, които имат информация за момчето, да се свържат с най-близкото поделение на МВР или на телефон 112.", "date": "2017.10.24", "title": "Издирват 17-годишно момче от Сливен"}
{"url": "https://www.24chasa.bg/novini/article/6511616", "text": "Шофьорът Ц.Д. - на 27 години, уби човек на пътя и избяга от мястото на произшествието, съобщиха от областната дирекция на МВР в Монтана. Инцидентът станал по пътя Брусарци - Крива бара. Водачът управлявал товарен мерцедес, пловдивска регистрация, с несъобразена скорост и след ляв завой налетял на движещия се, бутащ велосипед, мъж на 65 години. Блъснал го и причинил смъртта му, но не спрял на мястото. Открит е и е задържан от органите на реда след 50 минути. Пробата му за алкохол е отрицателна. Срещу Ц.Д. е образувано досъдебно производство. Съставени са му и два акта за нарушения на Закона за движение по пътищата, допълват от полицията.", "date": "2017.10.24", "title": "Шофьор уби велосипедист на пътя край Монтана и избяга"}
{"url": "https://www.24chasa.bg/novini/article/6511474", "text": "Постоянната смяна на правилата за строителство и проектиране отблъсква и тормози инвеститорите. Това обясни инвестиционният директор на Arco real estate Ивайло Мишев на дискусията на списание \".BG\" и вестник \"24 часа\" \"Property, идеи и ивнестиции\". \"Инвеститорите нямат яснота колко време ще им отнемат разрешителните, колко време ще им отнеме приемането на подробен устройствен план\", обясни Мишев на главния архитект на столицата Здравко Здравков. \"Този проблем с подробен устройствен план стои с бившите земеделски имоти, които са реституирани без да се отчете придадената им стойност, че вече са урбанизирани. Те трябва да им бъде изработен ПУП, за да станат пригодни. Столична община, нито която и да е друга община, не носи вина, че рестутицията се проведе по този начин\", отговори му обаче арх. Здравков. \"Протестите в града са следствие именно на тази реституция. Другият такъв проблем е неотчуждените улици. Инвеститорите искат прекалено големи суми за тези парченца от имоти. Така стана и със сградата на Би Ти Ви, където инвеститорът поиска 300 хил. лв.\", обясни още арх. Здравко Здравков. Огромен проблем пред строителите е и комуникацията с монополистите ЧЕЗ и \"Софийска вода\", обяви още Ивайло Мишев. \"Огромни проблеми са комуникацията с монополите. Няма описание стъпка по стъпка през какво иманав инвеститорът за да си докара ток или вода до обекта. Тези фирми ЧЕЗ и \"Софийска вода\" са затворени общества и никой не обяснява как и откъде ще си включиш обекта. Такса присъединяване защо се плаща, след като за електромери се плаща, за трафопост се плаща, за кабели се плаща? Става въпрос за стотици хиляди левове\", заяви Мишев. Проблемите със застрояването на града идват от абсурдния текст в Закона за устройство на територията, че на ъглов парцел няма ограничение във височината, обясни още инвеститорът. \"По подробен устройствен план има начертани нови улици в частни парцели. Защо след като влезе в сила това нещо да не се счита за улица. Нека се ползва като улица, а общината и собственика да си преговарят колкото си искат, а не собственикът да слага огради и бариери\", отбеляза като проблем Мишев. \"Оградите искахме да ги забраним, но парламентът реши че това е върховна изява на правото на собственост. а ограда се слага по-лесно от табела. За улиците са нужни законодателни решения за придобиване на имотите от страна на общините. Те ограждат и рекетират всички останали собственици и общината\", каза главният архитект на София. Той даде пример с Френския лицей който така превръща улица в паркинг. \"Собственицзите не са ентусиазирани да си даряват парченцата от имотите за улици. Същият проблем стои с терените за озеленяване, хората натискат те да бъдат отчуждавани бързо. Придобиваме ги на 100 евро на квадрат минимум\", разказа още арх. Здравков. Той определи и като абсурдна възможността едно обжалване за конкретен имот да събори в съда целия ПУП на район. \"Когато гражданите протестират, те са прави. Това че ще се трябва да се инвестират стотици милиони в отчуждаване, това е факт. Не бива да подценяваме хората, че не са готови да платят за това. Трябва да се повишават данъците, които събират общините. Когато хората виждат, че се реализират идеите за по-добра среда, те ще подкрепят това\", включи се в дискусията обаче Георги Павлов от \"Адрес недвижими имоти\". И даде съвет на арх. Здравков да построи красива обществена сграда в София, защото частните няма как да са красиви. \"Постройте най-красивото училище в София. Второто нещо е да построите един огромен парк\", обърна се Павлов към главния архитект. \"Не трябва да се смесват инвестиционните намерения с политики. Има норми и срокове и това трябва да се спази\", каза пък Коста Андреев от Гаранти Коза. Компанията все още не може да осъществи проекти си в Младост заради районната кметица Десислава Иванчева. Инвеститорите в строителството събират подписка срещу кметицата, защото реално там всичко е спряно, стана ясно на дискусията. Освен да се променя законът за София трябва да се измени и Общият устройствен план, препоръча арх. Емил Сардарев от камарата на архитектите. \"125 метра е значителна височина, а в София 35-етажни сгради са много малко. Има една фуния, която се отваря към Витоша. Там е предвидено да е до 75 метра, което също е сериозна височина. За определени места трябва да се проведат конкурси, за да се правят небостъргачи с малка застроена площ. Така няма да пречат, а ще стоят само като сигнатура\", препоръча Сардарев. Според него за ъгловите парцели трябва да бъде въведено ограничение да не са повече от 2 пъти височината на околните.", "date": "2017.10.24", "title": "Постоянно менящите се правила отблъскват инвеститори"}
{"url": "https://www.24chasa.bg/novini/article/6511649", "text": "Министър-председателят Бойко Борисов ще се срещне утре, 25 октомври, с премиера на Република Корея Ли Нак-Йон, който пристига на официално посещение в България тази вечер. Двамата ще проведат среща на “четири очи”, която ще бъде последвана от пленарни разговори между правителствените делегации. Това съобщиха от пресцентъра на Министерски съвет. Основна тема на разговорите ще бъде задълбочаването на двустранното сътрудничество в областта на търговията, инвестициите и иновациите. Конкретна стъпка за икономическото взаимодействие ще бъде учредяването на Българо-корейска търговска камара. Началото на бизнес форума ще бъде открито от двамата премиери в Хюндай Център София. Разширяването на икономическите отношения между двете държави идва след подписаната през 2015 г. Декларация за всеобхватно, ориентирано към бъдещето партньорство. По време на официалното си посещение министър-председателят Ли Нак-Йон ще се срещне и с президента Румен Радев и ще бъде гост на официална вечеря, давана от председателя на Народното събрание Димитър Главчев.", "date": "2017.10.24", "title": "Бойко Борисов ще се срещне с премиера на Корея Ли Нак-Йон утре"}
{"url": "https://www.24chasa.bg/novini/article/6511585", "text": "41-годишният Занко Пляков от симитлийското с. Долно Осеново, който загина при катастрофата край Драгичево снощи, ще бъде погребан в родното си село утре. Очаква се от Гърция да се върне съпругата му, която отскоро работи там. Мъжът заедно с още шестима свои колеги от селото работел в строителната фирма \"Стил комплекс\", която изпълнявала обект в столицата. Строили са частна жилищна кооперация в един от кварталите. Строителите от Долно Осеново пътували всеки ден до София с два микробуса. На връщане от работа в понеделник, около 18 ч единият бус се преобърнал и всички пътуващи в него са ранени. Час по-късно Пляков почина в болница. Останалите са настанени в различни здравни заведения, като двама от тях са в тежко състояние. Всички са на възраст от 23 до 53 г. Собственикът на строителната фирма Иван Достумски веднага е заминал за столицата, за да следи за състоянието на ранените и да е на разположение, ако се наложи оказване на някаква помощ. Един от работниците, пътували във втория микробус обясни, че не е видял катастрофата на колегите си. Всички били доволни от работата във фирмата, получавали добро заплащане.  Фирмата е една от силните в строителния бранш в Благоевград, като изпълнява обекти не само в областта, но и в София, Варна и др. градове. Преди 5 г. тя ремонтира сградата на Народното събрание, а наскоро приключи с ремонта на посолството на Албания. Допреди 12 г. Достумски бе съдружник във фирмата на Николай Галчев, която сега ремонтира сградата на НДК. Съпругите на двамата са сестри.", "date": "2017.10.24", "title": "Утре погребват загиналия строител при катастрофата край Драгичево"}
{"url": "https://www.24chasa.bg/novini/article/6511670", "text": "Тодор Д., излежаващ присъда във варненския затвор, опита да вкара марихуана зад решетките, но беше спипан и вече го очаква още един процес. Мъжът бил пуснат в отпуска за почивните дни. Когато се върнал обратно в затвора, багажът му проверен щателно от надзирателите на входа. Въпреки опита дрогата да ббъде скрита на сигурно място, униформените открили двете пакетчета. Общото им тегло е 1.78 грама. По случая вече има образувана преписка в районна прокуратура. Според надзирателите, лишените от свобода са много изобретателни в опитите си да крата дрога в затвора, но в повечето случаи биват разкривани. Криели пакетчета с различни \"стимуланти\" в подметки на обувки, в подгъви и хастари на дрехи, в шишета с шампоан, в туби с паста за зъби, в различни плодове или зеленчунци.", "date": "2017.10.24", "title": "Затворник опита да вкара трева зад решетките на варненския затвор"}
{"url": "https://www.24chasa.bg/novini/article/6511723", "text": "Земетресение с магнитуд 4,6 по Рихтер бе регистрирано днес в град Бодрум, окръг Мугла, Западна Турция, съобщи турската телевизия НТВ, като се позовава на правителствената Дирекция за управление при бедствия и извънредни ситуации (АФАД). Епицентърът на земетресението е бил на дълбочина 19,3 километра в района на курорта Бодрум. Трусът е регистриран в 12.36 часа, цитира БТА. Няма информация за ранени или за нанесени материални щети при труса. Земетресението е усетено в съседните окръзи.", "date": "2017.10.24", "title": "Земетресение с магнитуд 4,6 по Рихтер разлюля турския курорт Бодрум"}
{"url": "https://www.24chasa.bg/novini/article/6511748", "text": "Зает е една пета от капацитета на бежанските центрове в страната, което е приблизително 1000 души. 130 деца на мигранти са интегрирани успешно в български училища. Това заяви лидерът на депутатите от ГЕРБ, зам.-председател на партията и шеф на парламентарната комисия по вътрешен ред и сигурност Цветан Цветанов на форум с участието на чуждестранни специалисти и дипломати. През 2015 г. българските граници са атакувани от 98 315 души, днес, благодарение на договорената помощ от \"Фронтекс\" - от 5896, изтъкна той. И напомни, че Турция задържа на територията си над 4 милиона бежанци и страната ни остава в риск. „За нас председателството на Съвета на ЕС е голяма отговорност и предизвикателство. По време на него ще се опитаме привлечем Западните Балкани към политиките на Съюза, свързани с бежанците“, добави Цветанов. Зам.-министърът на вътрешните работи Красимир Ципов отвърна на обвиненията на БСП, че повече мигранти са спирани на българо-сръбската, а не на българо-турската граница - просто при всеки опит на бежанци да пробият западната ни граница на път за друга държава от ЕС, се отчита като нов случай. Затова един човек в системата съответсва на 5 бройки, каза той. Цветан Цветанов посочи, че днес Европейският съюз е много по-различен отколкото преди 5-10 години, когато не бил готов да се справи с бежанската криза и миграционния натиск. „През 2013 г. България, в стремежа си да покрие изискванията за членство в Шенген, изгради капацитет от 1 300 места леглова база в настанителните си центрове. До 2012 г. потоците, които влизаха в страната ни, не бяха повече от 1 000 годишно. 2013 г. обаче страната ни беше подложена на сериозен натиск от около 10 000 бежанци.“, каза зам.-председателят на ГЕРБ и допълни, че е трябвало да бъдат направени политики, които са били предизвикателство за държавата, защото е липсвала координация между институциите както на европейско, така и на национално ниво. „След затварянето на Балканския път през 2015 г. се опасявахме, че потокът от бежанци може да тръгне обратно към страната ни. Важно е тук да се отбележи една важна законодателна промяна на 43-тото Народно събрание, която включи Министерството на отбраната в охраната на границите, за да подпомага действията на гранична полиция. Благодарение тогава и на тези 160 млн. лв. допълнително финансиране, което получиха българските институции, успяхме да гарантираме външната сигурност на Европейския съюз.“, категоричен бе Цветан Цветанов. Той изтъкна, че подобни конференции дават възможност да се чуят както управленските решения и политики на държавата, така и в партньорство с неправителствения сектор, да се изгради по-добра координация и да се постигат по-високи цели. „Единствено по този начин ще можем да вървим в правилната посока, а тя е - да имаме по-голяма информираност, да имаме политика, която съответства на потребностите на гражданите, и да има разбиране към проблемите на бежанците, а не противопоставяне“, каза замеатникът на Бойко Борисов. „Бежанската криза и миграционният натиск са едни от най-сериозните предизвикателства в днешно време“, заяви от своя страна председателят на Сдружение „Граждани за европейски развитие на България“ и кмет на София Йорданка Фандъкова. Тя изтъкна, че по тази тема се работи изключително много, като Столична община, съвместно с МВР и Агенцията за бежанците, се стремят на национално и местно равнище да осигурят по-добри условия за живот на гражданите. „Благодарение както на държавата, така и на ЕС – днес ние не говорим за бежанска криза, а за трайно и дългосрочно решаване на проблема с миграционния натиск“, подчерта Йорданка Фандъкова. „Темата с миграцията е много гореща от 2015 г. насам. Затова е нужно европейските държави да синхронизират политиките си по този въпрос. На България й предстои председателство на Съвета на ЕС и нейна цел трябва да бъде внедряване на ефективни мерки за сигурност и граничен контрол“. Това каза в рамките на конференцията регионалният директор за Югоизточна Европа на фондация „Ханс Зайдел“ д-р Клаус Физингер.  Лоредана Теодореску от центъра за европейски изследвания „Вилфрид Мартенс“ отбеляза, че темата с бежанците е доста противоречива и поставя под съмнение солидарността на ЕС и свободата на движение. „От друга страна обаче това е шанс за ЕС да покаже своите силни страни. За да се справим с проблема, трябва да има един реалистичен подход, базиран на различни политики, които съм сигурна, че ще обсъдим днес“, увери тя. ", "date": "2017.10.24", "title": "Цветанов: 1000 са бежанците у нас, 130 деца ходят на училище (Видео)"}
{"url": "https://www.24chasa.bg/novini/article/6511732", "text": "34-годишен варненец помете две жени на пешеходна пътека, след като не спря на червен светофар на кръстовището на булевардите \"Осми Приморски полк\" и \"Чаталджа\" в морската столица. Освен това мъжът карал мотопед без никакви регистрационни табели. Жените, които са на 21 и на 61 години, са откарани в болница с различни травми, без опасност за живота. Мотопедистът се разминал с леки охлузвания. Срещу него е образувано предварително производство. Друг мъж се потроши и е в болница със счупен крак и контузии, след като излетя от пътя и се обърна по таван с фолксвагена си. 45-годишният З.Т. карал с доста висока скорост по пътя към село Войводино, на десен завой изтървал контрола над возилото, излетял, блъснал се в мантинелата и паркирал по таван. Бързо съдебно производство е обраувано срещу 46-годишен шофьор на БМВ. Мъжът, който е стар познайник на органите на реда и вече е бил осъждан за други престъпления, бил спрян за рутинна проверка и заковал дрегера на 2 промила. Задържан е за 24 часа.", "date": "2017.10.24", "title": "Варненец не спря на червен светофар, помете две пешеходки"}
{"url": "https://www.24chasa.bg/novini/article/6511762", "text": "\"Много съм щастлив да ви приветствам тук в навечерието на българското председателство на Съвета на ЕС и като продължение на срещата на президента Макрон с премиера Борисов. Бъдещето на Европа е сред ключовите теми. Вашето председателство ще бъде изключително важно и ние сме на ваше разположение за всичко, от което имате нужда\". С тези думи първият дипломат на Френската република Жан-Ив Льо Дриан посрещна българския дипломат и министър на външните работи Екатерина Захариева в Ке д'Орсе. Захариева е на двудневно посещение в Париж, съобщи МВнР. \"Разчитаме на вашата експертиза и подкрепа по време на председателството. Освен бъдещето на ЕС към важните теми бих добавила общата политика за сигурност и отбраната, по която очакваме съществен напредък, както и общата политика по убежище, по която нашите две страни имат сходни позиции\", заяви Захариева. Тя подчерта, че българското председателство вероятно ще има да се справя с около 200 отворени досиета, но българските екипи вече работят заедно с естонските, за да няма никакво забавяне в предаването на работата. \"Внимателно изслушахме речта на президента Макрон в Сорбоната. България иска да е част от всички интеграционни процеси и населението ни е едно от най- проевропейски настроените - каза министър Захариева. - Осъзнаваме, че не сме напълно готови за част от тези интеграционни процеси като еврозоната, но ви благодаря за подкрепата за присъединяването ни към ЕRМ2. Хареса ми посланието, че тези, които не са готови, трябва да получат механизъм за помощ. Благодаря и за постоянната подкрепа за съдебната реформа.\" България подкрепя и инициативата на президента Макрон да бъде чут гласът на гражданите за бъдещето на Европа и също ще организира дискусии по тази тема. \"Сигурен съм в привързаността на вашата държава към ЕС и желанието по време на вашето председателство съюзът да стане още по-солиден. С огромно удоволствие ще работим с вас. Подкрепяме българското председателство и позициите ви за политиката за убежище. Необходимо е още на границата да се изготви механизъм за прием, за да се спази принципът на солидарността след това. Така убежище ще получат бежанците, а не икономическите мигранти\", каза министър Льо Дриан. Българският и френският външен министър се обединиха, че гражданите очакват конкретни действия от европейските политици. \"Невъзможността ЕС да взема бързи решения доведе до ръст на евроскептичните и популистките партии. България може би бе единствената външна граница, която регистрираше всеки бежанец съгласно Дъблинския регламент. Радваме се, че европейската служба за охрана на границата Фронтекс започна работа от България\", каза Захариева. Тя представи и основния външнополитически приоритет на България и в частност на председателството - интеграцията на Западните Балкани. \"В региона живеят 22 млн. души. В някои от страните младежката безработица е близо 60 на сто. Трябва да кажем ясно искаме ли тези хора да са част от нашето семейство или ще продължим да имаме един нестабилен регион от 22 млн. души в сърцето на Европа\", каза Захариева. Българският вицепремиер се срещна и с министъра на правосъдието на Френската република Никол Белубе. Тя представи пред нея приоритетите на българското председателство в областта на правосъдието - създаване на институцията на европейската прокуратура, засилена интеграция в гражданското право, придвижване на досиетата за онлайн продажбите, както и общата политика за убежище. \"Приемаме идеята на президента Макрон европейската прокуратура да разследва не само финансови измами, но и сложни трансгранични случаи на тероризъм\", каза Захариева. Българският вицепремиер представи реформите до момента - въвеждането на гаранции за независимост и безпристрастност на магистратите в Конституцията и в устройствения закон на съдебната власт, изменението в наказателния процес за ускоряване и ефективност на правораздаването, както и плановете за съдебна карта, което ще изравни натовареността, а оттам и качеството на актовете. \"И ние във Франция продължаваме да работим в тази посока и подготвяме изменения на конституцията, за да се подобри независимостта на съдиите - каза министър Белубе. - Искам да ви уверя, че ако имате нужда, може да ви окажем експертна помощ и чрез магистратската школа, и чрез Инспектората на съдебната власт, който е независим орган към министъра на правосъдието. И при нас има искания инспекторатът да премине към ВСС.\" Двамата министри обсъдиха хода на различните досиета в областта на правосъдието, сред които обменът на данни от доставчици на електронни услуги с цел борба с киберпрестъпленията и подобряването на работата на Екрис - европейската система за криминална регистрация.", "date": "2017.10.24", "title": "Франция за България: Председателството ви е изключително важно, на ваша страна сме"}
{"url": "https://www.24chasa.bg/novini/article/6511736", "text": "Поне 700 лева стартова заплата за млад висшист, който работи по специалността си, необлагаем минимум и достойно заплащане на извънредния труд са сред исканията на КНСБ, които ще бъдат обявени на протеста в петък, съобщиха от пресцентъра на синдиката. На 27 октомври КНСБ ще направи национален протест \"Работеща България иска по-високи заплати!\". Синдикалният протестен митинг ще настоява пред управляващите за догонваща политика по доходите, която в ускорени темпове да ни доближи до средноевропейските нива, минимална работна заплата, която осигурява социално включване и нормална издръжка на живота, се посочва в съобщението. КНСБ иска поне още 100 лв. към заплатата на всеки български работник, както и да не се пипа клас \"прослужено време\". Синдикатът настоява още за цялостна реформа в Кодекса на труда, която да въведе ред във формирането на заплатите. Според КНСБ е нужна данъчна система, справедливо разпределяща тежестите между труда и капитала, между бедните и богатите. Първа стъпка трябва да е въвеждането на необлагаем минимум до размера на минималната работна заплата, смятат от КНСБ. Конфедерацията настоява за незабавно приемане на законова норма за криминализиране на все повече зачестяващите нарушения на правата на работниците и служителите на сдружаване и колективно договаряне. Осигуряването на необходимия финансов ресурс за издръжка и ефективно функциониране на Агенциите, работещи на терен (с контролни функции, предоставящи услуги и/или социална закрила на гражданите), е също сред исканията на КНСБ. КНСБ настоява още за засилен контрол по прилагането на социалното и трудовото законодателство, особено в частта за безопасни и здравословни условия на труд, работно време, заплати и социално осигуряване, както и за гарантиран достъп на всеки български гражданин до качествено образование и здравеопазване, функциониращи на социален, а не на пазарен принцип. КНСБ настоява работодателите да прекратят атаките срещу труда, както и да приемат, че нарастването на работните заплати е без алтернатива, резервите за растеж на икономиката са другаде, а не в разходите за труд. От синдиката ще отправят послание към бизнеса \"да разбере, че държавните изисквания за ред и прозрачност не са \"административна тежест\", а част от демокрацията и законността\". .", "date": "2017.10.24", "title": "КНСБ предлага 700 лв. стартова заплата за висшист, който работи по специалността си"}
{"url": "https://www.24chasa.bg/novini/article/6511767", "text": "Митнически и гранични служители на ГКПП \"Капитан Андреево\" задържаха половин килограм живак, съобщиха от Агенция \"Митници\". Токсичният метал е бил открит в дамската чанта на 44-годишна жена, която е пътувала в лек автомобил от Турция за България. Шофьорът и петимата пътници не са декларирали валута или ценности. Превозното средство обаче е било отклонено за щателна митническа проверка. При инспекцията в дамската чанта на една от пътничките е открита картонена капсула, в която е имало стъклено шише с непрозрачна сребриста течност. То е било с етикет с надпис \"Mercury\" и тегло 0,500 килограма. На веществото ще бъде извършена лабораторна експертиза. По случая е образувано досъдебно производство под надзора на Окръжна прокуратура - Хасково. Според експерти живакът се използва при изработката на бижута от благородни метали.", "date": "2017.10.24", "title": "Задържаха половин килограм живак на \"Капитан Андреево\""}
{"url": "https://www.24chasa.bg/novini/article/6511782", "text": "Това, което съществува в авиацията, е проблем, защото много години не е обръщано сериозно внимание. Това заяви вицепремиерът и министър на отбраната Красимир Каракачанов на питане на журналисти след тържествен ритуал днес в парка \"Генерал Лавров\" край Горни Дъбник. Проблемът не е от снощи, от 6 месеца или от година, уточни той. Много моля проблеми от болната глава да не се слагат на здравата, каза вицепремиерът, цитиран от БТА. Не знам кой е казал, че няма да има нов изтребител - ще има, може би някой съвсем изкуствено създава тази ситуация, допълни той. \"Аз съм казал каква е моята амбиция - първо поддръжка и модернизация на сега съществуващата техника и преговори за купуване на нов изтребител. Ходил съм преди три месеца в Граф Игнатиево, сега искам да видя първо проблема и, ако има нужда, ще отида до там\", каза Каракачанов. Критично е състоянието във всички видове въоръжени сили, допълни той. \"И в сухопътните войски се ползват машини от времето, когато са купувани самолетите. Същото е състоянието и във флота, само че няма как това да бъде решено с магическа пръчка, след като 25 години не е правено нищо или почти нищо - няма как това да бъде решено за месец или два\", каза вицепремиерът. Той допълни, че има три проекта за модернизация - единият е за нова бронирана машина за пехотата, строителство на два кораба и за закупуване на нов изтребител. Това са неща, които ще струват на бюджета на България 3,5 милиарда и аз не искам тези неща да стават на бегом и след мен някой да установи, че има пропуски, нарушения или че са направени неизгодни сделки, бе категоричен Каракачанов. \"На тези, които ми говорят само за 9 нови изтребители, задавам въпроса, ако ние зарежем 43 самолета, които можем да ремонтираме, и ги изоставим в хангарите, с 9-те нови, които ще придобием един ден, смятат ли, че ще решим проблема - няма да го решим. Нещата трябва да се движат паралелно - от една страна поддръжка и модернизация на съществуващата авиация и в същото време водене на преговори за закупуване на нови изтребители. Това, което е правено 25 години за мен е престъпление. Защо тогава не са поставили въпроса тези будни съвести?\", попита риторично вицепремиерът.", "date": "2017.10.24", "title": "Каракачанов: Има проблем в авиацията, защото години не е обръщано внимание"}
{"url": "https://www.24chasa.bg/novini/article/6511802", "text": "Три малолетни момчета от Провадия бяха задържани месец, след като обраха детска градина в родния си град. С тях работят инспектори от Детска педагогическа стая. По предварителна информация досега момчетата не са били регистрирани за други нарушения на закона. Самата кражба е извършена на 25-и септември. Хлапетата успели да влязат в помещенията и откраднали прахосмукачка и музикална уредба, без да е ясно за какво са им. Дълго време се успокоявали, че няма да бъдат разкрити, но все пак униформените ги задържаха. По случая е образувано досъдебно производство, материалите са докладвани в Районна прокуратура – Провадия.", "date": "2017.10.24", "title": "Три хлапета обраха детска градина в Провадия, спипаха ги след месец"}
{"url": "https://www.24chasa.bg/novini/article/6511809", "text": "Британска парламентарна комисия поиска от шефа на Фейсбук Марк Зукърбърг информация за всякакви платени дейности от свързани с Русия акаунти в социалната мрежа в периода на референдума през 2016 г. за Брекзит и парламентарните избори през 2017 г., предаде Ройтерс. Искането бе отправено от председателя на Комисията за дигиталната политика, медиите и спорта, която събира доказателства във връзка с разследване на фалшивите новини, цитира БТА.", "date": "2017.10.24", "title": "Великобритания иска от Зукърбърг данни за плащания, свързани с Русия и референдума"}
{"url": "https://www.24chasa.bg/novini/article/6511818", "text": "Искането на Районната прокуратура в Шумен да бъде задържан под стража обвиняем, държал и предал на друг огнестрелни оръжия, взривни вещества и боеприпаси, е уважено днес от състав на Шуменския районен съд, съобщиха от пресцентъра на Апелативната прокуратура във Варна. Петър П. /56 г./ от Шумен, който до момента бе задържан с постановление на Районната прокуратура за срок до 72 часа, ще остане в ареста. Престъплението, за което той е привлечен като обвиняем - по член 339, ал. 1 от Наказателния кодекс, се наказва с \"лишаване от свобода\" от две до осем години. По данни на прокуратурата, на 20 октомври 2017 г.,около 9.30 часа , по образувано досъдебно производство е извършено претърсване в дома на 52-годишния С. Д. от шуменското село Салманово. В помещение на къщата, обитавана от него, полицейските служители открили две огнестрелни оръжия без номера и модели, взривни вещества - тротилови пресовки, и боеприпаси. 52-годишният мъж също е привлечен като обвиняем по досъдебното производство. Пред разследващите той обяснил, че откритото в дома му оръжие, боеприпаси и взривове са му дадени от Петър П. Намерените огнестрелни оръжия, взривни вещества и боеприпаси са били иззети от екип на СОБТ- Варна. Районната прокуратура в Шумен е назначила балистични експертизи на иззетия арсенал. Обвиняемият Петър П. е осъждан многократно и е изтърпявал ефективни присъди. Последно е бил лишен от свобода за срок от девет години. Определението на Шуменския районен съд подлежи на обжалване пред Окръжния съд в града.", "date": "2017.10.24", "title": "Оставиха в ареста шуменец, обвинен за държане на боеприпаси и взривни вещества"}
{"url": "https://www.24chasa.bg/novini/article/6511852", "text": "41-годишният Руслан Диманов от Варна подписа споразумение с покуратурата и получи условна присъда за притежание и търговия на цигари без бандерол. Според споразумението присъдата му е 10 месеца затвор, отложени с 3 години изпитателен срок. Решението е окончателно и влиза в сила веднага. Руслан призна вината си за притежанието на общо 206 кутии контрабандни цигари от две различни марки и за нерегламентирана продажба. Общата стойност на откритото при обиска у тях е 1770 лева. Мъжът беше спипан случайно на 18-и май тази година. При рутинен обход в кв. \"Владисавово\" във Варна полицейски патрул забелязал мъжа и възрастна жена, да се скатават в храстите, близо до автобусна спирка и да разменят пакети и пари. Униформените успели да стигнат само до жената и се оказало, че тя купила 3 картона цигари без бандерол. Малко по-късно разследващите позвънили на вратата на търговеца и в дома му открили останалите папироси. По данни на съда Руслан не е осъждан досега. Районният съд във Варна наложи за всяко от деянията отделни наказания и определи той да търпи общо най-тежкото от тях. ой ще трябва да заплати направените по делото разноски и държавните такси. Нелегалните цигари са конфискувани и ще бъдат унищожени.", "date": "2017.10.24", "title": "Условна присъда за черноборсаджия"}
{"url": "https://www.24chasa.bg/novini/article/6511336", "text": "Павилион за бързо хранене е горял тази нощ, малко след 1 часа в Кърджали. Това съобщиха от ОДМВР-Кърджали. Огънят е унищожил мебели, техника, дограма. Четирима огнеборци са загасили пламъците, причинени от късо съединение в инсталацията.                                                                                                                                                                                                                                                                                                                       ", "date": "2017.10.24", "title": "Павилион за бързо хранене горя в Кърджали"}
{"url": "https://www.24chasa.bg/novini/article/6511333", "text": "50-годишен криминално проявен бургазлия е задържан и срещу него е образувано бързо полицейско производство, след като в дома му и нает от него апартамент са открити близо 3 кг. канабис. Служители от Първо Районно управление  извършили претърсване на къща, разположена на ул. \"Пробуда\". В една от стаите намерили около 50 грама изсушен канабис, а в гардероб - плик с около 150 грама от същия наркотик. Таванът на къщата пък бил превърнат в наркоферма, в която имало около 2 кг канабис, който в момента съхнел.  В два плика са открити и сумите от 16 200 лева и 5 160 евро. В квартира на ул.\"Д-р Нидер\", наета от С.П., са намерени и и иззети три плика с канабис с общо тегло около 600 грама, както и две електронни везни, съобщават от Областната дирекция на полицията.", "date": "2017.10.24", "title": "Удариха наркоферма на 50-годишен бургазлия, прибират 3 кг канабис (Снимки)"}
{"url": "https://www.24chasa.bg/novini/article/6511364", "text": "Сред чуждестранните туристи, отдъхвали по Добруджанското Черноморие, най-много са летовниците от Румъния - 39.8 на сто, от Германия - 16.8 на сто, и Русия - 7.4 на сто, съобщават от териториалното статистическо бюро-Североизток обобщените данни за местата за настаняване през август. Туристите, ползвали почивните бази в Добричка област, достигат 123 300 като бележат ръст с 13.5 на сто спрямо миналия август. От всички пребивавали летовници 30.6 на сто са българи,като повечето са отсядали в хотели с една, две или три звезди. Близо 48 на сто от чуждестранните туристи, които общо достигат 85 600 души, са ползвали бази със стандарт три звезди. Приходите от нощувки през август са 39 900 000 лева, като над 80 на сто от постъпленията са от чужденци, според статистическите данни. Регистрираните нощувки за месеца достигат 683 000 или с 11.6 на сто повече на годишна база. Общата заетост на местата за настаняване бележи увеличение с 3.5 спрямо миналия август - до 76.6 на сто от капацитета.", "date": "2017.10.24", "title": "Най-много туристи от Румъния, Германия и Русия по Добруджанското Черноморие"}
{"url": "https://www.24chasa.bg/novini/article/6511373", "text": "Гръцките власти разполагат с информация за присъствието през последните месеци на 51-годишния Василис Палеокостас в България. Според нея това е вторият път, когато има ясни индикации за присъствието на Василис Палеокостас в България, тъй като негово присъствие е имало и в края на 90-те години. Информацията е на база телефонни обаждания, записани от затвора на остров Корфу. Василис Палеокостас или неуловимия „Робин Худ“, както го наричат гръцките медии е замесен в множество престъпления извършени в Гърция. Между тях е отвличането на солунския бизнесмен и ръководител на компанията „Алумил“, Георгиос Милонас. Похитителите поискаха от семейството му откуп от 30 милиона евро.   Гръцките власти също обявиха тогава награда от 1 млн. евро за залавянето на Василис Палеокостас, като най-издирвания престъпник в Гърция, който от години не дава мира на органите на реда.", "date": "2017.10.24", "title": "Най-известният гръцки престъпник Василис Палеокостас се укрива в България?"}
{"url": "https://www.24chasa.bg/novini/article/6511377", "text": "\"Софийска вода\" временно ще прекъсне водоснабдяването в някои части на столицата на 25 октомври. От 9.00 до 21.00 часа ще бъде спряно водоподаването в кв. \"Овча купел\" в района на ул. \"Монтевидео\", ул. \"Маестро Кънев\", ул. \"Иван Радоев\", ул. \"Народно хоро\", ул. \"Арх.Франк Лойд Райд\", ул. \"Народен герой\", ул. \"Букет\", ул. \"Без име\", ул. \"Боряна\". От 10.00 до 18.30 часа ще бъде спряно водоподаването в района на ул. \"Персенк\" от ул. \"Драгалевска\" до ул. \"Плачковица\". От 10.00 до 22.00 часа ще бъде спряно водоподаването в жк. \"Лозенец\" в района на ул. \"Голо бърдо\" от бул. \"Джеймс Баучeр\" до бул. \"Черни връх\", ул. \"Капитан Тодор Ночев\" от ул. \"Голо бърдо\" до ул. \"Люботрън\". От 10.00 до 17.00 часа ще бъде спряно водоподаването в центъра на София по ул. \"Средна гора\" от ул. \"Св. Св. Кирил и Методий\" до ул. \"Цар Симеон\". От 9.00 до 18.00 часа ще бъде спряно водоподаването по ул. \"Тунджа\" от бул. \"Прага\" до ул. \"Разслатица\". От 9.00 до 19.00 часа ще бъде спряно водоподаването в района на ул. \"Родина\", ул. \"Хаджи Димитър\", бл. 70. От 10.00 до 22.00 часа ще бъде спряно водоподаването в кв. \"Кремиковци\", в района на ул. \"Бели брези\", ул. \"Ален мак\", ул. \"Кирил и Методий\", ул. \"Княз Борис\", ул. \"Странджа\". От 9.00 до 19.00 часа ще бъде спряно водоподаването в с. Бистрица, в района на ул. \"Чемшир\", ул.\"Стефан Стамболов\" между ул. \"Чемшир\" и ул.\" Цветна градина\", ул.\" Ягода\", ул.\" Младен Ангелов\" между ул. \"Чемшир\" и ул. \"Стефан Стамболов\". От 9.00 до 16.00 часа ще бъде спряно водоподаването в кв. \"Факултета\", в района на ул. \"Дръстър\", ул. 349, ул. \"Георги Папанчев\", ул. \"Иван Гарванов\". От 9.00 до 21.00 часа ще бъде спряно водоподаването в кв. \"Факултета\", в района на ул. \"Несебър\" от ул. \"Суходолска\" до парк \"Западен парк\". От 10.00 до 16.00 часа ще бъде спряно водоподаването в района на ул. \"Боне Цендин\" от номер 1 до номер 18. От 10.00 до 18.00 часа ще бъде спряно водоподаването в жк. \"Илинден\", в района на ул. \"Найчо Цанов\" бл. 31, бл. 32, бл. 33. От 10.00 до 13.00 часа ще бъде спряно водоподаването в с. Кокаляне, в района на ул. \"Димитър Благоев\" от номер22 до номер 30. От 9.00 до 21.00 часа ще бъде спряно водоподаването в района на ул. \"Мими Балканска\" номер138, бул. \"Брюксел\" номер 1.", "date": "2017.10.24", "title": "Виж къде спират водата в София утре"}
{"url": "https://www.24chasa.bg/novini/article/6508641", "text": "Авторитетно жури в състав доцент д-р инж. Борис Цанков - зам ректор на Университета по архитектура, строителство и геодезия, Христо Христов – началник отдел „Финансово управление“, дирекция „Жилищна политика“ на МРРБ, архитект Цветомир Ценков и Николай Николов, зам.-председател на Камарата на строителите в България, ще обявят в четвъртък от 13 часа победителите   Десетки читатели на \"24 часа\" ни изпратиха стотици снимки на санирани блокове от цялата страна, във връзка с  Поради огромния интерес към фото конкурса удължихме времето, в което читателите ни можеха да изпращат снимки и видео на техните санирани жилища. Вместо до 3 септември, приемането на снимки бе продължено до края на месеца. Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. https://www.24chasa.bg/novini/article/6253842 https://www.24chasa.bg/novini/article/6257273 https://www.24chasa.bg/novini/article/6264306 https://www.24chasa.bg/novini/article/6265944 https://www.24chasa.bg/novini/article/6262853 https://www.24chasa.bg/novini/article/6271581 https://www.24chasa.bg/region/article/6278422 https://www.24chasa.bg/region/article/6289557 https://www.24chasa.bg/novini/article/6116323 https://www.24chasa.bg/novini/article/6347240 https://www.24chasa.bg/novini/article/6354459 https://www.24chasa.bg/novini/article/6353708 https://www.24chasa.bg/novini/article/6347705 https://www.24chasa.bg/novini/article/6360697 https://www.24chasa.bg/novini/article/6364813 https://www.24chasa.bg/novini/article/6364874 https://www.24chasa.bg/novini/article/6365764 https://www.24chasa.bg/novini/article/6368354 https://www.24chasa.bg/novini/article/6361079 https://www.24chasa.bg/novini/article/6373555 https://www.24chasa.bg/novini/article/6373965 https://www.24chasa.bg/novini/article/6372549 https://www.24chasa.bg/novini/article/6371687 https://www.24chasa.bg/novini/article/6362080 https://www.24chasa.bg/novini/article/6382953 https://www.24chasa.bg/novini/article/6373160 https://www.24chasa.bg/novini/article/6371602 https://www.24chasa.bg/novini/article/6356396 https://www.24chasa.bg/novini/article/6374571 https://www.24chasa.bg/novini/article/6393432 https://www.24chasa.bg/novini/article/6399620 https://www.24chasa.bg/novini/article/6402366 https://www.24chasa.bg/novini/article/6399647 https://www.24chasa.bg/novini/article/6405564 https://www.24chasa.bg/novini/article/6407005 https://www.24chasa.bg/novini/article/6405811 https://www.24chasa.bg/novini/article/6412225 https://www.24chasa.bg/novini/article/6404619 https://www.24chasa.bg/novini/article/6415500 https://www.24chasa.bg/novini/article/6417235 https://www.24chasa.bg/novini/article/6417581 https://www.24chasa.bg/novini/article/6417681 https://www.24chasa.bg/novini/article/6417719 https://www.24chasa.bg/novini/article/6419167 https://www.24chasa.bg/novini/article/6419264 https://www.24chasa.bg/novini/article/6419627 https://www.24chasa.bg/novini/article/6419282 https://www.24chasa.bg/novini/article/6420002 https://www.24chasa.bg/novini/article/6420825 https://www.24chasa.bg/novini/article/6420947 https://www.24chasa.bg/novini/article/6420967 https://www.24chasa.bg/novini/article/6420985 https://www.24chasa.bg/novini/article/6421009 https://www.24chasa.bg/novini/article/6422129 https://www.24chasa.bg/novini/article/6422171 https://www.24chasa.bg/novini/article/6422186 https://www.24chasa.bg/novini/article/6422200 https://www.24chasa.bg/novini/article/6422358 https://www.24chasa.bg/novini/article/6422378 https://www.24chasa.bg/novini/article/6422226 https://www.24chasa.bg/novini/article/6422895 https://www.24chasa.bg/novini/article/6422925 https://www.24chasa.bg/novini/article/6422962 https://www.24chasa.bg/novini/article/6422996 https://www.24chasa.bg/novini/article/6423032 https://www.24chasa.bg/novini/article/6423337 https://www.24chasa.bg/novini/article/6423166 https://www.24chasa.bg/novini/article/6422218 https://www.24chasa.bg/novini/article/6423399 https://www.24chasa.bg/novini/article/6423415 https://www.24chasa.bg/novini/article/6424110 https://www.24chasa.bg/novini/article/6424133 https://www.24chasa.bg/novini/article/6424530 https://www.24chasa.bg/novini/article/6425322 https://www.24chasa.bg/novini/article/6425293 https://www.24chasa.bg/novini/article/6433502 https://www.24chasa.bg/novini/article/6433534 https://www.24chasa.bg/novini/article/6433561 https://www.24chasa.bg/region/article/6445600 https://www.24chasa.bg/novini/article/6455555 https://www.24chasa.bg/novini/article/6455833 https://www.24chasa.bg/novini/article/6463886 https://www.24chasa.bg/novini/article/6433609 https://www.24chasa.bg/region/article/6473340 https://www.24chasa.bg/novini/article/6433502", "date": "2017.10.24", "title": "Авторитетно жури определя победителите във фото конкурса на \"24 часа\" и МРРБ за санирането"}
{"url": "https://www.24chasa.bg/novini/article/6511384", "text": "Премиерът Бойко Борисов замрази за два месеца идеята работодателите да плащат 50% от възнаграждението през първите три дни. През това време лекарски комисии заедно с полицията ще проверяват лекарите за фалшиви болнични. За последните 6 години болничните листове са нараснали с 60% - от 1,9 млн. на 3 млн. за цялата година, това обясни шефът на НОИ Ивайло Иванов преди заседанието на правителството. Средствата, които се изплащат за болнични листове са в размер на 500 млн. лв. Предложението първите три дни болничен да се изплащат само на 50% е с цел ограничаване ползване на неправомерно използвани болнични. Във Великобритания, Франция, Австрия, почти във всички държави има период на болничните, в който лицето не получава възнаграждение от работодателя или държавното осигуряване, обясни шефът на НОИ. \"България възприе най-мекия вариант - да се изплащат 70% от работодателя за първите три дни, а нашето предложение е да се изплащат 50%. По този начин ще намалим желанието на служителите да ползват болнични\", изтъкна Ивайло Иванов. Милиарди изтичат от тази система, обясни Бойко Борисов. Той даде за пример, че през миналата година в една компания е имало 105 хил. болнични. Знаете, като дойде пътък колко болнични се издават и изведнъж всички отиват в Гърция, заяви премиерът. Всеки може да каже днес, че има кръвно, но след няколко часа да му е минало, даде за пример Борисов. Фалшивите болнични ощетяват всички, а в Полша затова отнемат правата на лекаря, повече не може да е лекар. Но за това днес ще продължим в 11.00 и нещо по тази тема. Още веднъж ще се пробваме с цялата сила на държавата дали може да се справим, ако не тогава ще отидем на такива мерки“, допълни Борисов. По думите му това трябва да е култура на всички, всеки доктор като се подписва за болничен да знае, че ощетява останалите граждани. „Това е много трудно доказуемо. Ще кажете защо полицията не се занимава - защото всеки може да изкара, че има кръвно, докато отидат да го проверяват може да му се нормализира кръвното. Просто трябва да знаем, че когато се дават фалшиви болнични се ощетяват всички и накрая сметката става огромна. Спираме докато не видим дали ще ни проработят мерките“, уточни премиерът.", "date": "2017.10.24", "title": "Премиерът замрази идеята за болничните за 2 месеца (Обновена)"}
{"url": "https://www.24chasa.bg/novini/article/6511379", "text": "И Софийският градски съд не пусна от ареста Спас Василев от Кочериново, задържан за измама със самолетни билети за 490 лв.  Случаят е от 2012 г., когато Спас заблудил, че ще предостави 10 билета на Иван Ралчев, който работи в ПИБ. Това обаче не случило и мъжът останал с празни ръце, твърди обвинението. Според съда има доказателства за това престъпление, но все още прокуратурата не е повдигнала обвинения на Василев по други 3 прокурорски преписки, които се водят срещу него. Тези материали са присъединени към делото за измамата от 2012 г. \"Не са събрани все още доказателства, че Александър Николов от Париж е Спас Василев от Кочериново\", каза съдия Милен Михайлов. И въпреки че Василев все още не е подведен под отговорност за този случай, съдът не пренебрегна данните в прокурорските преписки и прецени, че ако бъде пуснат на свобода, може да извърши ново престъпление. Освен това съдът обяви, че  Василев може и да се укрие, ако бъде пуснат. Като доказателство за това магистратите се позоваха на петгодишното му издирване и последното му задържане от 13 октомври, при което той бил доведен принудително в ГДБОП.  Василев бе лаконичен пред съда и каза само, че иска по-лека мярка за неотклонение.", "date": "2017.10.24", "title": "И Софийският градски съд остави в ареста Спас от Кочериново"}
{"url": "https://www.24chasa.bg/novini/article/6511430", "text": "Европейският съюз трябва да бъде готов за всякакво развитие на преговорите за напускането на Великобритания - за постигане на споразумение, за липса на споразумение или за неосъществяване на напускането. Това заяви председателят на Европейския съвет Доналд Туск пред Европейския парламент. Независимо какво се случи, трябва да останем единни, призова той. По неговите думи изходът зависи от Лондон. Туск съобщи, че през февруари догодина ще свика извънреден Европейски съвет, посветен на следващите избори за Европейски парламент през 2019 година. Туск изрази мнение, че най-добре е, ако Великобритания напусне, броят на евродепутатите да бъде по-малък от досегашния. Той определи този подход като прагматичен, логичен и очакван от общественото мнение. Председателят на Европейския съвет изрази очакването до средата на идната година в ЕС да бъде постигнато съгласие по общата отговорност за опазването на външните граници, за ускоряване на връщанията на незаконно проникналите мигранти, както и по Дъблинското споразумение. Ако не постигнем съгласие до юни, ще назова причините, предупреди Туск. Той допълни, че не очаква в този срок да има съгласие за въвеждането на нови задължителни квоти за разселването на мигранти. Председателят на ЕК Жан-Клод Юнкер заяви, че комисията не преговаря враждебно с Лондон, а цели постигането на честна сделка. Не се стремим да не бъде постигнато споразумение с Великобритания, добави той. Юнкер призова държавите от ЕС да превръщат думите в дела и да предоставят обещаните средства за фонда за Африка, чиято цел е да бъдат превъзмогнати причините за миграцията. Той отбеляза, че досега комисията е осигурила за фонда 2.9 милиарда евро, а държавите от ЕС са предоставили едва 175 милиона евро.", "date": "2017.10.24", "title": "Туск: ЕС трябва да бъде готов за всякакво развитие на преговорите с Лондон"}
{"url": "https://www.24chasa.bg/novini/article/6511389", "text": "За предстояща криза на пазара на имоти предупреди главният архитект на София Здравко Здравков на дискусията \"Property, идеи и инвестиции\", организирана от списание \".BG\" и \"24 часа\". Форумът събра главните архитекти на големите градове в България и инвеститори. \"2019-2020 нищо чудно да говорим пак за стагнация на пазара. Надявам се сривът да не е голям, но ще има успокояване на пазара\", каза Здравков при откриването на форума в хотел \"Маринела\". В момента дори цените в комплекси като \"Дружба\" и \"Овча купел\" гонят 1000 евро на квардатен метър заради развитието на метрото в тези квартали. Именно подземната железница обаче привлича инвеститорите, отбеляза арх. Здравков. По думите му най-много визи за нови строежи в момента се издават именно в \"Овча купел\", докъдето ще стигне строящият се в момента трети лъч на метрото. \"От 2015 г. имаме един ръст на строителството, защото само София, Бургас, Пловдив и Варна запазиха устойчивост на цените\", отбеляза още арх. Здравков. \"Към 2050 г. населението в Европа ще намалее с 15%. Населението в България също трайно ще намалява. От 7 млн. население на България в момента 1,3 млн. живеят трайно в София. И въпреки намаляването на населението в страната хората ще продължат да се придвижват към София и 1/4 от него ще живее в столицата\", заяви главният архитект на столицата. Тези данни са от проучване, което той е поръчал, за да може да планира развитието на града. \"Инвеститорите си взеха поука от предната криза. Увеличаването на изискванията за енергийна ефективност, за общите части, за гаражите увеличава качеството на строителния продукт. Разчитам на бизнеса да гледа в по-далечен период, а не следващите 2-3 години да се надяват да продадат всичко\", заяви арх. Здравков. \"В София спазваме тенденцията в Европа за едно домакинство-един човек. Което кара инвеститорите да се съсредоточават в градските части\", допълни той. Градът трябва да се развива като териториите стават мултифункционални, за да се намалят придвижванията от дома до работата, постави като цел арх. Здравков. \"Правилната инвестиция не може да се осъществи без развитието на градския транспорт. Започваме с анализ на липсващите функции в определинет територии. Целта е придвижванията в града да намалеят. Нужни са мултифункционални комплекси, в които да има офис площи, места за живеене, така че поне единият от родителите да се придвижва в рамките на комплекса. Ежедневните придвижвания са проблем и предизвикват огромен паразитен трафик. Градът е строен на принципа на град-спалня. Заради това е нужно създаване на микс от функции на отделните територии\", заяви главният архитект.", "date": "2017.10.24", "title": "Главният архитект на София очаква криза на имотния пазар до 2019-2020 г."}
{"url": "https://www.24chasa.bg/novini/article/6511458", "text": "С промени в ПМС 234/1998 г., което определя реда за изобразяване и възпроизвеждане на националното знаме, отпада вменената на Българския институт по метрология административна услуга за извършване на сертификационна дейност за съответствието с нормативните изисквания за възпроизвеждане на националното знаме. Постановлението в досегашния си вид предвижда за възпроизвеждане на националното знаме БИМ да издава на производителя сертификат за съответствие с изискванията на Закона за държавния печат и националното знаме на Република България. Съгласно новата редакция тази административна услуга отпада, като се запазва разпоредбата възпроизвеждането и разпространението на националното знаме с търговска цел да се осъществява при спазването на изискванията на приложение №2 към чл. 15, ал. 4 от Закона за държавния печат и националното знаме. Министерският съвет предлага на Президента на Република България да удостои проф. Владко Панайотов с орден „Св. Св. Кирил и Методий“ – огърлие, за неговите изключителни заслуги в областта на науката и образованието и утвърждаване престижа на страната ни по света. Номинацията е направена от инициативен комитет, съставен от видни учени и дейци на културата начело с акад. Антон Дончев. Проф. Панайотов има над 180 публикации у нас и в чужбина, 15 книги, монографии и учебници и над 35 патента. Член е на различни организации като Съюза на учените в България, Съюза на химиците в България, Висшата атестационна комисия, Световния конгрес по обогатяване, Балканската минна академия и др. През 2010 г. е избран за член на научния борд на Световния конгрес по преработка на полезните изкопаеми, което се случва за пръв път в историята на българската минна наука. В същия период проф. Панайотов е избран за член на Международната академия по околна среда към ООН и изиграва огромна роля за приемането на България в Европейската водородна асоциация като редовен член. Носител е на званието „Изобретател на годината“ за патенти в областта на опазването на околната среда, както и на орден „Стара планина“ – първа степен. През 2013 г. е удостоен с наградата „Евродепутат на годината в областта на околната среда“. За награждаване с орден „Св. Св. Кирил и Методий“ – първа степен, ще бъде предложен доц. Тодор Тодоров за неговия голям принос за утвърждаване и развитие на българската образователна система и по случай 90-ата му годишнина. Предложението е инициирано от Съюза на българските учители. Приносът на доц. Тодоров за развитието на образователната система е значителен в различни области, като прилагане на достиженията на педагогическите науки в образованието, внедряване в българската образователна система на добри образователни практики по света, разработване на обективни критерии за качество на образованието, създаване на методика и система за разработване на държавни образователни изисквания и др. Под негово ръководство у нас са изградени езиковите, математическите и професионалните училища. Доц. Тодоров е дългогодишен служител в МОН, като е бил и заместник-министър, и университетски преподавател. Има над 120 публикации у нас и в чужбина, свързани със съдържанието и системите за обучение и управление на образованието. Присъдено му е званието „Заслужил учител“ и е награден с орден „Народна република България“ – ІІ степен. И до днес активно работи и подпомага реализирането на различни образователни проекти. За удостояване с орден „Св. Св. Кирил и Методий“ – първа степен, ще бъде предложена и проф. Анна Недялкова, за нейния значим принос в развитието на българското образование и наука и по повод 70-ата й годишнина. Предложението е инициирано от Варненския свободен университет „Черноризец Храбър“, сред чиито учредители е проф. Недялкова. Под нейното непосредствено ръководство е сертифицирана системата за управление на качеството на ВСУ по международните стандарти ISO 9001:2000, ISO 9001:2008, ISO 9001:2015, успешно е въведена Европейската система за трансфер на кредити и университетът е удостоен от Европейската комисия HR Excellence in Research Logo – лого, удостоверяващо прилагането на принципите, залегнали в Хартата на европейските учени и Кодекса за наемане на изследователи. Тя става първият български ректор, избран за член на Клуба на ректорите на Европа в Оксфорд през 2006 г. Правителството одобри допълнителни разходи по бюджета на Министерството на правосъдието в размер на 204 400 лв. Средствата са предвидени в централния бюджет. Те са за изплащане на обезщетения по сключени през третото тримесечие на т. г. споразумения за нарушени права на разглеждане и решаване в разумен срок на дела по приключили граждански, административни и наказателни производства. Тази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет. Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение. Правителството отне от Министерството на отбраната имот, обяви го за частна държавна собственост и го предостави безвъзмездно на община Ловеч. Теренът на ул. „България“ №53 в града е с площ от 4,3 дка и е застроен с 13 сгради. Той ще бъде използван от местната власт за изграждане на централен общоградски парк. С друго решение беше учреден безсрочен сервитут на енергиен обект върху поземлени имоти в горски територии в полза на „Електроенергиен системен оператор“ ЕАД. Имотите се намират в землището на с. Бряговец, община Крумовград, и са с обща площ 15,062 дка. Сервитутът се учредява с цел експлоатация и ремонт на въздушен електропровод. За учредяването „ЕСО“ ЕАД ще заплати нормативно определените режийни разноски и цени. Правителството прие решение за присъединяването на България към общата нотификация до Съвета на Европейския съюз и Върховния представител за външна политика и политика за сигурност на ЕС, с която ще бъде поставено началото на процедура за създаване на Постоянно структурирано сътрудничество (ПСС) в областта на отбраната на Съюза. Основната цел на ПСС е повишаване на отбранителния капацитет на ЕС в изпълнение на приоритетите и нивото на амбиция, произтичащи от Глобалната стратегия на Съюза за външна политика и сигурност. В рамките на ПСС ще бъдат създадени възможности за съвместно изграждане на високотехнологични и скъпоструващи отбранителни способности, в т. ч. чрез съфинансиране от Европейския фонд за отбрана. Това ще доведе до по-бърз напредък във военно отношение за държавите от ПСС. Техните отбранителни индустрии и развойни организации ще участват активно в процеса на разработване и производство на нови способности, които държавите ще придобият. По този начин средствата, вложени в проекти, ще останат в отбранителната индустрия на ЕС и ще спомогнат за укрепването й, за повишаване на нейната конкурентоспособност и създаването на необходимите за дейността й работни места. Участието в ПСС, освен представянето на нотификация, предполага и готовност от всяка държава да се включи в поне един мащабен проект по инициативата. Министерският съвет одобри проекта на междуправителствен меморандум на България и Непал за сътрудничество за младежко развитие. Сферите на сътрудничество, залегнали в документа, обхващат програми за развитие на умения, лидерство и личностно развитие на младите хора; програми за посещения на млади предприемачи, млади доброволци, младежки делегации, длъжностни лица и експерти от двете държави; обмен на информация и становища; размяна на покани за участие в международни младежки събития; сътрудничество в сферата на партньорското обучение и обмена на добри практики в сферата на младежките политики; сътрудничество за засилване на партньорството ЕС - Азия и партньорство в сферата на младежкото развитие. Министерският съвет одобри проекта на програма за сътрудничество в областта на образованието, науката и културата между правителствата на България и на Йордания за периода 2017-2019 г. Новата тригодишна рамка включва възможности за реализиране на конкретни инициативи, провеждане на културни събития, по-тясно сътрудничество в областта на висшето образование, предоставяне на стипендии за изучаване на български и арабски език, стипендии за следдипломна квалификация и докторантура, както и установяване на пряко сътрудничество между академиите на науките на двете страни. Правителството удължи до 12.11.2017 г. срока на разработване на стратегията за финансиране на отрасъл ВиК по Споразумението за предоставяне на консултантски услуги между Министерството на регионалното развитие и благоустройството и Международната банка за възстановяване и развитие, подписано през февруари 2016 г. С решението също така се отменя изготвянето на доклад за изпълнение на дейностите по преоценка на публичните ВиК активи. Удължаването срока за разработване на Стратегия за финансиране на отрасъл ВиК цели определяне на размер, източници и начини за финансиране на отрасъл ВиК чрез обсъждане сред голям брой заинтересовани страни. Разработването на доклада се отменя поради невъзможност да бъде изготвен в периода на действие на Споразумението. Това ще доведе и до намаляване на стойността на споразумението. Дейностите по Споразумението се изпълняват в рамките на проект „Подпомагане на ефективността, управлението и институционалния капацитет в отрасъл ВиК“, финансиран от Оперативна програма „Околна среда“ 2014-2020 г. Правителството одобри проект на споразумение за сътрудничество в областта на културата между Министерството на културата на България и Министерството на човешките ресурси на Унгария за периода 2018-2020 г. Споразумението предвижда поддържане на съществуващите форми на културен обмен и създаване на благоприятни условия за изграждане на нови контакти между области, градове и общини, институции и организации, сдружения на граждани и фондации. Целта е да се популяризират на възможно най-широка основа значимите за двете страни творби и достижения на изкуството и културата в другата държава. Проектът регламентира възможностите за сътрудничество в областта на театъра, литературата, издателската и преводаческата дейност, библиотечното и музейното дело, изобразителното изкуство, културното наследство, киното, музиката и танца, аудиовизията и защитата на авторските права. Уточняват се ангажиментите на двете страни по опазването на историческото и културното наследство, като се осигуряват необходимите условия за проучване и документиране на културните ценности, разположени на територията на двете държави. Правителството се запозна с резултатите от българското участие в Неформалната среща на министрите на транспорта на Европейския съюз, която се проведе на 20 и 21 септември в Талин. На него беше разгледана темата „Последни развития, свързани с Енергийния съюз и Единното европейско транспортно пространство“. По темата за въздушната свързаност българската позиция бе в подкрепа на развитието й предвид създаването на благоприятни условия за бизнеса и пътниците. При обсъждането на бъдещата политика за инвестиции за сектор Транспорт след 2020 г., делегацията ни посочи, че проектите по TEN-T мрежата следва да останат сред основните приоритети на държавите-членки на ЕС за развитието на инфраструктурата и акцентира върху по-нататъшното запазване на кохезионните фондове за продължаване на инвестициите от предишни програмни периоди. Правителството одобри проект на меморандум за разбирателство между българското министерството на туризма и сръбското министерство на търговията, туризма и телекомуникациите за сътрудничество в областта на туризма. Ресорните министерства ще насърчават укрепването на взаимодействието в областта на туризма като сектор с висок потенциал за принос към цялостното икономическо развитие на двете държави. Ще се насърчава създаването и разработването на съвместни туристически продукти, които да бъдат конкурентоспособни на трети туристически пазари и които да бъдат рекламирани и пласирани съвместно. Страните ще стимулират сътрудничеството в рамките на Световната организация по туризъм към ООН, Организацията за черноморско икономическо сътрудничество, в рамките на осъществяването на Стратегията на ЕС за Дунавския регион, както и с други международни организации по туризъм, в които членуват. Меморандумът предвижда ресорните министерства да си съдействат за подобряването на туристическия поток между двете държави чрез насърчаване на сътрудничеството между съответните субекти и организации, опериращи в областта на туризма. Министерският съвет прие актуализиран план за действие по повод констатациите в предварителния одитен доклад на Европейската комисия за Оперативна програма „Наука и образование за интелигентен растеж“, предложен от Министерството на образованието и науката. Необходимостта от актуализацията произтича от регистрирания напредък в изпълнение на Плана за действие и от отделянето на Управляващия орган в самостоятелна изпълнителна агенция, което ще доведе до пълно съответствие на системите за управление и контрол. В края на април т. г. е приет План за действие по предварителен одитен доклад на ОП „Наука и образование за интелигентен растеж”. Докладът е изготвен в резултат на одитна мисия на генералните дирекции на ЕК „Регионална и урбанистична политика” и „Трудова заетост, социални въпроси и приобщаване”. Към момента са изпълнени над 90% от заложените в Плана за действие мерки, които са от компетентността на МОН. Предприети са сериозни действия във връзка с най-критичната констатация на одитния доклад, а именно – гарантиране разделянето на функциите между Управляващия орган на ОП НОИР и МОН като конкретен бенефициент по проектите, финансирани от програмата. Най-ключовото от тях е отделянето на Управляващия орган в самостоятелно звено, Изпълнителна агенция „Оперативна програма Наука и образование за интелигентен растеж“, което в най-висока степен ще гарантира неговата функционална независимост. С промени в Закона за народните читалища правителството предлага облекчаване на процедурата за вписването им в публичния регистър, поддържан от Министерството на културата. Предлага се заявлението да може да се изпраща и по електронен път, а министърът да се произнася в 14-дневен срок от датата на подаването му. Цялата процедура ще бъде описана в наредба на министъра на културата, като изискванията към читалищата и читалищните сдружения ще бъдат максимално облекчени с оглед възможностите за служебно събиране на информация от публичните регистри. Аналогични законови промени по отношение на обществените библиотеки правителството предложи в началото на месеца. Целта е да се създаде по-голяма яснота в процедурите и да се намали административната тежест за гражданите. Предложени са промени в Закона за преминаването през и пребиваването на територията на България на съюзнически и на чужди въоръжени сили Правителството предлага на Народното събрание да одобри промени в Закона за преминаването през и пребиваването на територията на Република България на съюзнически и на чужди въоръжени сили. Основна цел на промените е да бъде регламентирана хипотезата на установяване в страната ни на постоянна структура на НАТО, каквито са Щабният елемент за интегриране на силите на НАТО и Центърът за изследване, изграждане и усъвършенстване на способности на НАТО за управление на кризи и реагиране при бедствия. Статутът на тези структури е уреден с ратифицирани от България международни договори, но за прилагането им в тяхната пълнота е необходима промяна и в някои от законите. Понастоящем Законът за преминаването през и пребиваването на територията на Република България на съюзнически и на чужди въоръжени сили урежда случаите на пребиваване и преминаване през България при провеждане на отделни мероприятия, учения, тренировки и други подобни дейности и поради това наличната правна регламентация е недостатъчна да осигури международните задължения с продължителен характер, поети от България като страна-домакин. Предложено е създаването на нова глава в закона, която формулира специфични разпоредби относно влизането, пребиваването, идентификацията на лицата-членове на тези структури, както и други въпроси, произтичащи от изпълнението на служебните им функции. Новите текстове се отнасят до видовете документи, които се представят при преминаване на държавната граница, издаването на национален документ, който да удостоверява пребиваването и статуса на тези лица, признаването на свидетелства за правоуправление и регистрационни номера на МПС и др. Правителството прие Наредба за прилагане на гаранциите по Договора за неразпространение на ядреното оръжие, с което нормативната уредба по Договора за неразпространение на ядреното оръжие се привежда в съответствие с новите изискванията по отношение на задълженията на България по Споразумението за прилагане на гаранциите между страните от ЕВРАТОМ, МААЕ и Република България и Допълнителния протокол към Споразумението Евратом. Целта на Наредбата е да се обхване събирането и предоставяне на информация, водене на регистри за дейностите по Споразумението, събирането и предоставянето на информация за дейностите, предмет на Допълнителния протокол. Правителството одобри нормативни промени, с които намалява административната тежест в сферата на метрологичния контрол и при прилагането на Закона техническите изисквания към продуктите. Приети са изменения в Наредбата за реда за оправомощаване на лица за проверка на средства за измерване, които подлежат на метрологичен контрол. С тях се отменя изискването за предоставяне на удостоверение за актуално състояние за лицата, регистрирани по Търговския закон, или копие от нормативния акт за лицата, създадени от Министерския съвет или от друг държавен орган, при кандидатстване за оправомощаване за проверка на средства за измерване. По този начин се намалява броят на изискваните документи, опростява се процедурата по предоставяне на услугата и се намалява финансовата тежест чрез отпадане на необходимостта от предоставяне на документи на хартиен носител. С промени в нормативни актове по прилагането на Закона техническите изисквания към продуктите се дава възможност при заявяване на административна услуга заявителят да посочи единен идентификационен код и да не представя информация за обнародването в „Държавен вестник“ или копие от акта за създаването, когато лицето е създадено със закон или с акт на Министерския съвет. Отпада също задължението за представяне на копия от трудови договори на персонала, с които разполага заявителят. Премахва се изискването за предоставяне на удостоверения от съответните компетентни органи за парични задължения към държавата или към община. Държавната агенция за метрологичен и технически надзор ще извършва служебно справки за наличието или липсата на законовите изисквания, от чието доказване заявителите се освобождават. С измененията срокът за определяне на уникалните кодове на производители на плавателни съдове се намалява от един месец на четиринадесет дни. Правителството отмени Наредбата за безопасност на запалките. Отмяната се налага поради приемането на официален европейски стандарт за безопасност на запалките, който е въведен като хармонизиран европейски стандарт – БДС EN 13869:2016 - „Запалки. Изисквания за безопасност на запалки спрямо деца. Изисквания за безопасност и методи на изпитване“. Целта е недопускане на двоен режим в съществуващите нормативни изисквания, прилагани при доказване безопасността на пусканите и предлагани на пазара запалки и намаляване на административната тежест за икономическите оператори. Правителството одобри допълнителни разходи/трансфери в общ размер на 5 496 хил. лв. За дължими плащания към бенефициенти по влезли в сила съдебни решения за отменени финансови корекции от програмен период 2007-2013 г. в размер на 5 316 хил. лв., се предвиждат промени по бюджетите на Министерството на регионалното развитие и благоустройство – 3 908 хил. лв., на Министерството на икономиката – 179 хил. лв., на Министерството на околната среда и водите – 607 хил. лв., на Министерството на труда и социалната политика – 296 хил. лв. и на Министерството на транспорта, информационните технологии и съобщенията – 326 хил. лв. Одобряват се допълнителни разходи по бюджета на Министерството на младежта и спорта за 2017 г. в размер на 30 хил. лв. за подготовка на състезателите от националния отбор по самбо във връзка с участието им в предстоящото Световно първенство по самбо от 9 до 13 ноември в Сочи, Русия. По бюджета на община Казанлък за дейности, свързани с благоустрояване, паркоустрояване и зацветяване на централната градска част на гр. Шипка, се предвиждат средства в размер на 150 хил. лв. Средствата се предоставят за сметка на преструктуриране на разходи и/или трансфери по централния бюджет за 2017 г. Пътен участък, който е продължение на общински път III-102 Белимел – Монтана – Видлица – Чемиш – Каменна Рикса, ще бъде включен в списъка на общинските пътища на община Георги Дамяново. Включването на пътното трасе с дължина 6,125 км към съществуващия общински път ще доведе до по-добра свързаност на пътната мрежа на територията на общината и ще даде възможност на местната администрация да изгради безопасна пътна инфраструктура. С промяната общата дължина на пътищата в общината се увеличава на 31,425 км. Министерският съвет задължи министрите в срок до 5 декември да представят отчет за предприетите действия за отстраняване на нарушенията в прилагането на Наредбата за административното обслужване, както и да осигурят повишаване на професионалната квалификация на служителите за предоставяне на административни услуги. Кабинетът разгледа и одобри доклад на заместник министър-председателя Томислав Дончев за изпълнението на Решението от 23 август, с което инспекторатите към органите на изпълнителната власт бяха задължени до 20 септември да извършат пълен преглед за спазване на изискванията на Наредбата за административното обслужване при предоставяне на услуги в първостепенните и второстепенните разпоредители с бюджет. Проверката обхваща преглед на работата в 377 администрации и констатациите са свързани основно с недобрата организация на обслужването и недостатъчното познаване на Наредбата, в това число обслужването на потребителите на принципа „едно гише“, продължителност на работното време с граждани, адаптиране на служебните помещения и достъпа до тях за хора с увреждания, възможност за картови плащания и др. Правителството одобри и предлага на Народното събрание да ратифицира подписаното през декември м. г. Споразумение за учредяване и Устава на Организацията за европейско публично право. Организацията е учредена в Атина през 2007 г. и в нея членуват редица европейски държави, включително членки на Европейския съюз. Целите й са да разпространява познания в областта на публичното право и управлението. С присъединяването си към нея България очаква да получи експертиза в сферата на правосъдието, както и експертна помощ във връзка с предстоящото председателство на Съвета на ЕС. Членството в организацията ще създаде основа за бъдещо сътрудничество в приоритетни области като реформата в съдебната система, електронното правосъдие и юридическото образование. Правителството направи промяна в състава на управителния съвет на Държавния фонд за гарантиране устойчивост на държавната пенсионна система (Сребърен фонд). Тя се налага от назначаването на заместник-министъра на труда и социалната политика Ивайло Иванов и досегашен член на УС на ДФГУПС за управител на Националния осигурителен институт. На мястото му в УС на Сребърния фонд е назначена Валентина Чикова – началник на политическия кабинет на министъра на труда и социалната политика. Съгласно Закона за ДФГУПС, ръководството на Сребърния фонд се осъществява от управителен съвет, който се състои от председател и осем членове. Министърът на финансите и министърът на труда и социалната политика участват по право в УС и са съответно председател и заместник-председател.", "date": "2017.10.24", "title": "Виж какво реши Министерският съвет на своето заседание"}
{"url": "https://www.24chasa.bg/novini/article/6511471", "text": "Възстановено е движението в транспортния тунел на Лъвов мост в посока ж.к. Люлин, съобщиха от Столична община. Движението беше ограничено по-рано днес, поради спиране на помпите, които изпомпват дъждовната вода.                                                                                                                                                                                                                                                                                                                       ", "date": "2017.10.24", "title": "Възстановиха движението в транспортния тунел на Лъвов мост в София"}
{"url": "https://www.24chasa.bg/novini/article/6511481", "text": "Полетите в авиобаза \"Граф Игнатиево\" не са спрени, каза пред журналисти в МС зам.-министърът на отбраната Атанас Запрянов по повод на  Проявената неувереност на част от летците на авиобаза \"Граф Игнатиево\" за извършване на полети е свързана преди всичко с недостатъчно часове полети, каза Запрянов, цитиран от БТА. От руската компания РСК МиГ са получени десет двигателя за МиГ 29 - шест нови и четири ремонтирани, които са в добро техническо състояние. Ремонтираните двигатели не могат да се използват, защото съпровождащите ги документи са копия, за които все още не е ясно дали отговорят на оригиналите, каза Запрянов. До десет дни очакваме руската страна да изпрати уверения, че копията отговарят на оригиналите, каза той. Съветът по отбрана отпусна още 20 млн. лева за покупка на авиационно гориво до края на годината и това гориво ще стигне до октомври 2018 година, каза той. В момента има седем оперативни изтребителя МиГ29. Ако двигателите, получени от Русия, се използват, оперативните самолети ще станат девет или десет, което е достатъчно за тренировки на пилотите, посочи Запрянов. Днес ще има заседание при Началника на отбраната и след това ще се отиде на място в авиобазата и ще се разговаря с пилотите, които имат претенция, че се чувстват неуверени, каза Запрянов. Целта е да преодолеем тази неувереност, защото един боен пилот трябва да се чувства уверен, когато излита, обясни Запрянов.", "date": "2017.10.24", "title": "Пилотите в Граф Игнатиево ще имат достатъчно самолети и гориво за тренировки"}
{"url": "https://www.24chasa.bg/novini/article/6511477", "text": "По-високи ще бъдат заплатите за хиляди българи, които работят в чужбина. Това ще стане факт, след като в понеделник късно вечерта социалните министри на страните членки от Евросъюза приеха нови правила за заплащането на труда, предаде  . САЩ отпускат допълнителни 15 000 визи за сезонни работници. Сезонните работници вече ще трябва да взимат точно толкова пари, колкото и местните. В момента практиката е източноевропейците да получават по-малко. Заетостта в чужбина трябва да трае не повече от 12 месеца. В специални случаи ще се позволява работата до продължава година и половина. Засега транспортният сектор е изключен от новите правила.", "date": "2017.10.24", "title": "Сезонните работници в ЕС ще взимат колкото местните"}
{"url": "https://www.24chasa.bg/novini/article/6511476", "text": "\"През зимата миграционният натиск към България пада драстично. Това показва опитът ни от предишни години\", съобщи зам.-шефът на ГЕРБ Цветан Цветанов на форум, посветен на бежанската криза. \"Въпреки спада, ние не бива да се отпускаме в охраната на границата\", посочи зам.-шефът на ГЕРБ, като обясни че до 2012 г. в страната ни е имало е имало по-малко от 1000 бежанци годишно. 2013 г. обаче само за няколко месеца станали над 10 000. Цветанов посочи, че въпреки кризата, България е успяла да се прави с натиска.", "date": "2017.10.24", "title": "Цветанов: През зимата миграционният натиск спада (Видео)"}
{"url": "https://www.24chasa.bg/novini/article/6511357", "text": "За 10 години след началото на приемането на Етикета за иновации и добро управление на местно ниво България се превърна във водеща държава в неговото прилагане. До момента 64 български общини са участвали в присъждането му.  Този инструмент се придържа при спазване на принципите за добро управление на местно ниво. Те са фундаментът, към който трябва да се придържаме и да се стремим да развиваме.  Това каза зам. -министърът на регионалното развитие Валентин Йовев на дискусията \"Property, идеи и инвестиции\", организирана от \"24 часа\" и списание .БГ. Сред основните приоритети на министерството са ефективното управление на публичните средства чрез гражданско участие, откритост и прозрачност. За нас е важно да поддържаме непрекъснат диалог между институциите и гражданите, каза Йовев. В контекста на тези усилия МРРБ осигурява финансова подкрепа за обшините. От май до октомври към тях са трансферирани 1,46 млн. лв. към. \"Тук е мястото да призова представителите на местната власт към по-активна позиция\", каза Йовев.  Според него местната власт трябва да стимулира гражданите да използват електронни услуги. Всеки може да получи и заяви с електронен подпис скици, да не изисква документи от кадастъра, които могат да бъдат получени по електронен път.  Той коментира, че много от службите продължават да изискват документите на хартия.  Ако тази практика бъде преустановена ще бъдат облекчени и гражданите, и администрацията, каза той.  Кадастралната карта ще се надгражда със специализирани. Такива вече са карта на Черноморието, дюните.  В посока към подобряване на жилищната и бизнес политика е програмата за саниране. 93 840 души са облагодетелсвани от нея, каза зам.-министърът.  \"Изпълнението на програмата продължава\", заяви той.  Одобрени за реновиране и с вече сключени договори са 2022 многофамилни жилищни сгради. ", "date": "2017.10.24", "title": "България е водеща при прилагането на Етикета за иновации и добро управление"}
{"url": "https://www.24chasa.bg/novini/article/6511536", "text": "Политическата криза в Каталуня не може да бъде решена само със свикването на регионални избори, каза днес испанският министър на правосъдието Рафаел Катала в интервю, цитирано от Ройтерс и ТАСС. \"Не всичко ще се оправи просто със свикването на избори\", заяви той пред националното радио, макар че именно произвеждането на избори в областта е целта на правителството на Испания. По думите на Катала евентуалната поява и реч на каталунския лидер Карлес Пучдемон пред испанския Сенат би била положителна стъпка към намиране на решението на конфликта между Мадрид и властите в Барселона, цитира БТА. В събота премиерът на Испания Мариано Рахой обяви, че активира член 155 от конституцията, който предвижда отстраняване на Пучдемон и членовете на каталунското правителство. По този повод министърът на правосъдието каза, че от \"юридическа и формална гледна точка\" каталунските регионални лидери не могат да не се подчинят на решението за тяхното отстраняване. \"Когато бъде публикувано решението, Пучдемон ще изгуби всички свои пълномощия\", обясни Рафаел Катала. На 27 октомври горната камара на испанския парламент ще обсъжда предложените от правителството мерки. На 1 октомври в Каталуния се състоя референдум за отделяне на областта от Испания и обявяване на независима република. От имащите право на глас 5,31 млн. човека гласуваха 2,28 млн., от които над 90 на сто се обявиха за независимост. Централното правителство в Мадрид обяви референдума за незаконен и отказа да признае неговите резултати. Лондонският \"Таймс\" публикува днес интервю с говорителя на испанското правителство Иниго Мендес де Виго, според когото правителството може да употреби сила, ако каталунските сепаратисти се обявят срещу мерките. \"Никое правителство не желае каквито и да било актове на насилие, но кабинетът трябва да осигури спазването на закона\", каза Виго, който е и министър на образованието, културата и спорта. Той поясни, че централните власти не прекратяват автономията на Каталуня, а напротив - възстановяват автономния статут на областта, и съобщи, че началниците на регионалната каталунска полиция ще бъдат заменени със служители от националното вътрешно министерство.", "date": "2017.10.24", "title": "Испанският правосъден министър: Кризата в Каталуня не може да се реши само с избори"}
{"url": "https://www.24chasa.bg/novini/article/6511544", "text": "В обновения Устав на Китайската комунистическа партия бе включена политическата философия на китайския партиен и държавен лидер, наречена \"Мислите на Си Цзинпин за нова ера на социализма с китайска специфика\", съобщиха информационните агенции. Предложението бе единодушно гласувано от делегатите на завършващия 19-и конгрес на ККП, информира БТА. Така Си Цзинпин става вторият китайски лидер след основателя на съвременен Китай Мао Цзедун, който приживе е удостоен с честта да бъде споменат в партийния устав. Името на друг от големите китайски ръководители - Дън Сяопин, бе вписано в устава след смъртта му през 1997 г., отбелязва ДПА. \"Под ръководството на идеите на Си Цзинпин за нова ера на социализма с китайска специфика ККП води всички нации на китайския народ във велика борба, в осъществяването на великата цел и претворяването на мечтата (за възраждане на Китай), гарантирайки настъпването на новата ера на социализма с китайска специфика\", се казва в обновения устав, цитиран от ТАСС. \"Китайският народ и страната имат славно и светло бъдеще пред себе си, каза Си в заключителното си слово пред делегатите. В това велико време ние сме горди и по-уверени в себе си, но в същото време чувстваме и голяма отговорност.\" Концепцията, която Си наложи, се възприема като край на етапа на икономическите реформи, инициирани от Дън Сяопин в края на 1970-те години и продължени от неговите наследници Цзян Цзъмин и Ху Цзинтао. Свързването на името на сегашния лидер с неговата теория и вписването им в новия устав поставя Си Цзинпин наравно с Дън и с основателя на комунистически Китай Мао Цзедун и е недвусмислен знак за укрепване на позициите му начело на страната, отбелязва Асошиейтед прес. \"Очевидно е, че е ерата на Си Цзинпин наистина е започнала, каза Чжан Лифан, независим политически наблюдател в Пекин. Само името на Мао беше вписано в партийната идеология още приживе. Слага се началото на нещо, което не е било досега.\" Векове наред китайските императори получаваха ритуални имена, които означаваха, че те или са династични наследници, или основатели на съвсем нова династия. Това, което Си направи тази (конгресна) седмица, е съвременен еквивалент на тази практика. \"Той иска да влезе в този пантеон на лидерите\", добави Чжан, цитиран от АП. Агенцията отбелязва също, че вписването на идеите на Си в ръководните партийни документи идва само пет години след поемането на властта от него - по-рано от неговите предшественици. Си представи своята концепция като основна за насочването на Китай по новия път към превръщането му във \"велика модерна социалистическа страна\" до средата на века. Според тази визия управляващата партия е ръководна сила във всеки аспект - от защитата на националната сигурност до морален маяк за обикновените китайци. Поправките в Устава, както бе отбелязано на конгреса, имат за цел да бъде укрепен авторитетът на центъра, да бъде затвърдена ръководната роля на ККП, и да се постигне съществен прогрес в изграждане на социализма с китайска специфика. Те включват изрично споменаване на военните идеи на Си Цзинпин за \"абсолютното\" ръководство на партията над въоръжените сили, като това допълнение бе прието единодушно от делегатите. В устава бе вписано и задължение да бъде следван външнополитическият курс, начертан от Си, и по-конкретно неотклонно да се реализира неговата знакова инициатива \"Един пояс, един път\", поставяща си за цел инфраструктурното и икономическо свързване на Китай с Азия и Европа чрез грандиозна мрежа от пътища, жп линии, пристанища и други икономически проекти, посочва АП. Днес, в последния ден на конгреса, бе избран нов Централен комитет и Централна комисия за проверка на дисциплината. Утре на първия пленум на новия Централен комитет ще бъдат избрани Политбюро и Постоянният комитет на Политбюро. Очаква се на утрешния форум Си Цзинпин да бъде преизбран за втори мандат начело на партията.", "date": "2017.10.24", "title": "Си Дзинпин - най-влиятелният лидер след Мао Дзедун, влезе в конституцията на Китай"}
{"url": "https://www.24chasa.bg/novini/article/6511559", "text": "Българско-американски екип разработи софтуер в помощ на жени с рак на гърдата, предаде  . Приложението се нарича DivaCare, инсталира се на телефон или таблет и е възможно най-лесният начин за връзка между пациент и лекар. По този начин специалистите дават съвети на пациентите си, инструкции за хранене и физически упражнения. Приложението позволява и обратна връзка, за да може пациентите да съобщават на лекарите си как се чувстват и докъде са стигнали в следоперативния процес по възстановяването, разказва великотърновецът Невен Боянов. Той е един от създателите на мобилната платформа в помощ на жените с рак на гърдата: \"Всичко започна преди около две години, когато на моя партньор жена му беше диагностицирана с това заболяване. След като мина успешна операция, успешно лечение, се оказа, че усложненията, които настъпват след самото лечение, са доста и за тях има липса, както на информация и на хора, които да ти помогнат – лекар или терапевт. Информацията, която липсва, е по-скоро как да намерим тези терапевти, а всъщност тези процедури, които трябва да се правят след това, не са много сложни. Тогава възникна идеята да създадем платформа, която да помага за всички тези неща\". По това време Невен Боянов и американският му бизнес партньор Франк Флеминг разработват софтуерни продукти за телемедицина и връзка между психолози, психиатри и техните пациенти. Платформата DivaCare за жените с рак на гърдата засега се ползва само в Съединените щати: \"Тя предлага информация какви са потенциалните усложнения след операцията, къде можем да намерим информация, както и част от тази информация е предоставена. Друго, което предлага, е връзка с терапевт, който може да ви помогне с упражненията, които трябва да се правят. Идеята е нашата платформа да позволява терапевтите да се регистрират в нея, както и пациентите, и един с друг да успеят да се срещнат. След това с помощта на мобилното приложение те отдалечено да могат да работят един с друг. Например – терапевтът праща упражненията чрез интернет на мобилния телефон на пациента. Той гледа видеата, прави упражненията. Интересното и уникалното, може би, в нашата платформа е, че ние предлагаме двупосочна връзка. След това пациентът може да каже: \"аз направих тези упражнения\" и започва да отговаря на серия от въпроси, дефинирани от терапевта, защото той знае какви са нещата, които трябва да попита. Това става в реално време, т.е. веднага. По този начин терапевтът, стоейки си в офиса, той в рамките на работния ден вместо с 10 човека, днес може да работи с 50\". Платформата е безплатна за пациентите. В България екипът все още се опитва да намери партньори, с които да работи заедно.", "date": "2017.10.24", "title": "Българско-американски екип разработи софтуер в помощ на жени с рак на гърдата"}
{"url": "https://www.24chasa.bg/novini/article/6511562", "text": "Бивша асистентка на Харви Уайнстийн наруши споразумение за поверителност, като заяви, че била жертва на сексуален тормоз, докато работела за продуцента в компанията \"Мирамакс филмс\" през 90-те години на миналия век, съобщи Асошиейтед прес, цитирана от БТА. Зелда Пъркинс каза пред в. \"Файненшъл таймс\", че редовно била подлагана на сексуален тормоз от Уайнстийн, който ходел гол пред нея, докато тя била негова асистентка в Лондон. Пъркинс увери, че напуснала работа, след като нейна колежка, чието име не се споменава, била насилена от Уайнстийн през 1998 г. Адвокати по онова време посъветвали двете жени да си поделят сумата от 250 000 британски лири и да сключат споразумение за поверителност. Пъркинс обаче не получила копие от споразумението. Тя сега проговорила, надявайки се да хвърли светлина върху споразуменията, които влиятелни личности използват, за да гарантират мълчанието на жертви на сексуален тормоз.", "date": "2017.10.24", "title": "Бивша асистентка на Харви Уайнстийн също била жертва на сексуален тормоз"}
{"url": "https://www.24chasa.bg/novini/article/6511566", "text": "Правителството се запозна с резултатите от българското участие в Неформалната среща на министрите на транспорта на Европейския съюз, която се проведе на 20 и 21 септември в Талин. На него беше разгледана темата „Последни развития, свързани с Енергийния съюз и Единното европейско транспортно пространство“, съобщи пресцентърът на МС. По темата за въздушната свързаност българската позиция бе в подкрепа на развитието й предвид създаването на благоприятни условия за бизнеса и пътниците. При обсъждането на бъдещата политика за инвестиции за сектор Транспорт след 2020 г., делегацията ни посочи, че проектите по TEN-T мрежата следва да останат сред основните приоритети на държавите-членки на ЕС за развитието на инфраструктурата и акцентира върху по-нататъшното запазване на кохезионните фондове за продължаване на инвестициите от предишни програмни периоди.", "date": "2017.10.24", "title": "Правителството одобри резултатите от заседание на Съвета на ЕС"}
{"url": "https://www.24chasa.bg/novini/article/6511571", "text": "Когато есента напомни за себе си с по-ниски температури и дъжд, традиционната нагласа е велосипедите да се \"зазимяват\". Не и в Швеция. Там правят тъкмо обратното, съобщава  . Държавата ще субсидира всеки гражданин, решил да закупи електрически велосипед през следващите три години. За целта вече са отделени 35 милиона евро. Предвидени са оща два бюджетни транша за следващите две години. Инициативата следва мащабна програма за превръщането на малките електрически превозни средства в част от обществения и личния транспорт по улиците на шведските градове. Подобни инициативи вече имат ефект във Франция, Испания, Италия, Великобритания,Австрия, Холандия и Норвегия. Френската субсидия е фиксирана в размер на 200 евро, а в Осло 1200 долара безвъзмездна помощ са гарантирани при покупката на всяко карго електрическо колело. В Стокхолм използването на товарни електрически велосипеди също е подпомагано финансово от властите. Дори в студ и сняг тези велосипеди доказват достойнствата си при пренос на стоки по улиците на града. Тригодишната държавна субсидия, обаче, има за цел да разшири кръга на елекрическите велосипеди, като покрива 25 процента от всяка покупка над хиляда евро. Първите кандидати вече са получили одобрение и ще могат да се възползват от намалението още от януари 2018-та. Стимулът със сигурност ще изкара много велосипедисти по добре развитата инфраструктура на шведските градове.", "date": "2017.10.24", "title": "Швеция плаща за купуване на електрически велосипед"}
{"url": "https://www.24chasa.bg/novini/article/6511575", "text": "Правителството одобри допълнителни разходи по бюджета на Министерството на правосъдието в размер на 204 400 лв., съобщи пресслужбата на кабинета. Средствата са предвидени в централния бюджет. Те са за изплащане на обезщетения по сключени през третото тримесечие на т. г. споразумения за нарушени права на разглеждане и решаване в разумен срок на дела по приключили граждански, административни и наказателни производства. Тази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет. Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.", "date": "2017.10.24", "title": "Отпуснаха 204 400 лева за обезщетения заради бавно правосъдие"}
{"url": "https://www.24chasa.bg/novini/article/6511579", "text": "Километрична колона от автомобили предизвикаха собственици на частен имот на \"Кукленско шосе\" в Пловдив. Един от тях - Александър Пижев, опъна преградна лента, забита на колчета и спря движението откъм околовръстното шосе в посока Пловдив. Той претендира, че е притежател на 2,5 дка, върху които е построено част от шосето и обръщалото на автобусите. Пижев размаха нотариален акт. Адвокатът му Стоян Донев каза, че семейството многократно е настоявало пред общините \"Родопи\" и Пловдив да ги обезщети за имота. Пижеви предприели крайната мярка в отговор на отказа на двете управи. След като опънаха лентите, настъпи тотален хаос. Изнервени шофьори бибипката и ругаеха. Преградата беше опъната непосредствено след Митническия терминал. Опашката от автомобили стигна чак до околовръстното шосе. Страстите се нажежиха до краен предел. Тогава шофьор слезе от колата и грабна колчето и го заметна срещу Пижев. В това време пристигнаха екипи от пътна полиция и КАТ. След тяхната намеса движението беше възстановено. Униформените извършиха на място разпит на Пижев за действията му. Той им показа документ, че преди 12 дни е уведомил двете общински управи за затварянето на пътното платно. На място нямаше нито един представител на общините \"Родопи\" и Пловдив.", "date": "2017.10.24", "title": "Реститут затвори \"Кукленско шосе\" в Пловдив, върху негов имот е (Видео)"}
{"url": "https://www.24chasa.bg/novini/article/6511587", "text": "Има конкретни данни за лекари, които издават в пъти повече болнични, както и такива фирми. Според статистиката имало цели региони, в които имало съмнителен брой болнични и там ще бъдат концентрирани проверките и контрола. \"Ще се променят и някои нормативни документи, така че да е възможен по-висок контрол и над лекарите, и над работодателите\", обясни министърът на здравеопазването проф. Николай Петров след спешната оперативна среща заради това, че болничните са нараснали с над 60% в последните две години. Той обясни, че контролът върху лекарите няма да е от специални нови комисии, а ще се прави от служителите на РЗИ и НЕЛК. През последните години болничните са се увеличили с 60 %. Повече проверки, за да се стяга контролът, но така не може да се продължава. ", "date": "2017.10.24", "title": "Здравният министър: Има цели региони със съмнителни болнични"}
{"url": "https://www.24chasa.bg/novini/article/6511573", "text": "Правителството одобри допълнителни разходи/трансфери в общ размер на 5 496 хил. лв. За дължими плащания към бенефициенти по влезли в сила съдебни решения за отменени финансови корекции от програмен период 2007-2013 г. в размер на 5 316 хил. лв., се предвиждат промени по бюджетите на Министерството на регионалното развитие и благоустройство – 3 908 хил. лв., на Министерството на икономиката – 179 хил. лв., на Министерството на околната среда и водите – 607 хил. лв., на Министерството на труда и социалната политика – 296 хил. лв. и на Министерството на транспорта, информационните технологии и съобщенията – 326 хил. лв., съобщи пресцентърът на МС. Одобряват се допълнителни разходи по бюджета на Министерството на младежта и спорта за 2017 г. в размер на 30 хил. лв. за подготовка на състезателите от националния отбор по самбо във връзка с участието им в предстоящото Световно първенство по самбо от 9 до 13 ноември в Сочи, Русия. По бюджета на община Казанлък за дейности, свързани с благоустрояване, паркоустрояване и зацветяване на централната градска част на гр. Шипка, се предвиждат средства в размер на 150 хил. лв. Средствата се предоставят за сметка на преструктуриране на разходи и/или трансфери по централния бюджет за 2017 г.", "date": "2017.10.24", "title": "Одобрени са допълнителни разходи и трансфери за близо 5,5 млн. лв."}
{"url": "https://www.24chasa.bg/novini/article/6511614", "text": "Обаждането приел на 23- ти октомври между 14,30 ч. и 16,45 ч. в гр. Монтана. Неизвестен се представил за служител на МВР на мобилния телефон на 65-годишен жител на областния град и поискал да съдейства на полицията за залавяне на група телефонни измамници. За целта трябвало да постави в плик парите си и да ги изхвърли през терасата на дома си. Заблуденият мъж събрал 11000 лева и ги метнал през балкона. По случая е образувано досъдебно производство срещу неизвестен извършител.", "date": "2017.10.24", "title": "Мъж метна 11 бона от терасата (Обновена)"}
{"url": "https://www.24chasa.bg/novini/article/6511866", "text": "Григор Димитров ще бъде високо поставен в схемата - шести, на последния тенис турнир от сериите “Мастърс” за 2017 г. - в Париж. Събитието във френската столица ще се проведе между 30 октомври и 5 ноември, а българинът е шести в основната схема. Ето списъка с поставените: 1. Рафаел Надал 2. Роджър Федерер 3. Марин Чилич 4. Александър Зверев 5. Доминик Тийм 6. Григор Димитров 7. Давид Гофен 8. Пабло Кареньо Буста Григор Димитров трябваше да “загрее” за Париж с участие на АТР 500 във Виена, но реши да се откаже, защото му се насъбраха 11 мача в последните 19 дни.", "date": "2017.10.24", "title": "Григор е шестият поставен в схемата на Мастърса в Париж"}
{"url": "https://www.24chasa.bg/novini/article/6511844", "text": "Турският президент Реджеп Тайип Ердоган заяви днес, че военната операция на неговата страна в сирийската провинция Идлиб е в голяма степен завършена, но съседният район - Африн, който е контролиран от кюрдска милиция, остава проблем, предаде Ройтерс, цитирана от БТА. Операцията в Идлиб всъщност на практика е приключила. Сега на дневен ред стои Африн. Какво казвахме преди? Някоя нощ може внезапно да нахлуем и да нанесем удар, каза Ердоган, цитиран от ТАСС. Президентът говори в парламента пред депутати от управляващата Партия на справедливостта и развитието (ПСР). Генералният щаб на въоръжените сили на Турция обяви началото на операцията в Идлиб на 9 октомври. Турската армия започна да изгражда наблюдателни постове в Идлиб по силата на договореност с Русия и Ирак за ограничаване на сблъсъците между бунтовниците и сирийското правителство, но се смята, че разполагането има за цел също и да възпре сирийските кюрдски Сили за защита на народа (СЗН). Вестник \"Миллиет\" писа миналата седмица, че Турция смята да разположи общо три стационарни бази в Идлиб, както и над 40 наблюдателни постове, 30 от които ще бъдат мобилни.", "date": "2017.10.24", "title": "Ердоган: Операцията в Идлиб е почти завършена, но Африн остава проблем"}
{"url": "https://www.24chasa.bg/novini/article/6511880", "text": "Доскорошният финансов министър Волфганг Шойбле бе избран за председател на Бундестага на първото заседание на германския парламент днес. 501 депутата гласуваха за него, 173 – против, 33-ма се въздържаха. Гласовете против дойдоха най-вече от крайнодясната популистка партия „Алтернатива за Германия“, която успя да предизвика няколк оскандала още в първите часове на 19-ия германски парламент. Популистите настояха първото заседание да се открие от друг, а не от предвидения в програмата депутат от Свободната демократическа партия Херман Ото Золмс. Той е на 76 години и с това най-възрастният депутат в парламента, затова по конституция откриването се прави от него. Предложението на „Алтернатива за Германия“ бе отхвърлено. Днес се очаква и Бундестагът да избере председателят на Бундестага ишестимата му заместници. За председател кандидатства досегашният финансов министър Волфганг Шойбле. Очаква се „Алтернатива за Германия“ да гласува срещу него. Срещу заместника на Шойбле от партията на популистите пък също ще има отпор – „Алтернатива за Германия“ издигна кандидатурата на Албрехт Гласер. Той обаче бе критикуван многократно от свои колеги заради речи, в които унижава изповядващите исляма. Освен с необичайно остри за първия ден крамоли 19-ият Бундестагвлиза в историята и с факта, че е най-многобройният в историята на федералната република. В него ще заседават 709 депутати. В миналия броят им бе 631.", "date": "2017.10.24", "title": "Волфганг Шойбле избран за председател на Бундестага"}
{"url": "https://www.24chasa.bg/novini/article/6511892", "text": "Окръжният съд във Велико Търново постанови 12 години затвор за британски гражданин, обвинен в грабеж придружен с убийство с чук на негова сънародничка в с. Раданово, съобщиха от пресцентъра на съдебната палата, цитирани от БТА. На закрито заседание Робърт Ш. Л. (роден в Нотингам, Великобритания), е бил признат за виновен в това, че на 12 април миналата година в село Раданово, е направил опит да присвои вещи и пари на обща стойност 926 лева от Норма К., също британска гражданка. При извършване на деянието той е употребил сила и я убил. Подсъдимият е признал изцяло фактите, изложени в обвинителния акт на прокуратурата. След самопризнанието наказанието от 18 години лишаване от свобода, постановено от съда, е намалено с една трета и окончателната присъда е 12 години затвор със строг първоначален режим. По делото няма предявени граждански искове, присъдата подлежи на обжалване в 15-дневен срок.", "date": "2017.10.24", "title": "Осъдиха на 12 г. затвор британец, убил с чук своя сънародничка в търновско село"}
{"url": "https://www.24chasa.bg/novini/article/6511914", "text": "Червен код за опасност е обявен в Хърватия заради бурния вятър, който духа през последните дни в областта Далмация, където снощи е измерена скорост на вятъра над 130 километра в час, съобщава информационният сайт Индекс. Силните пориви на вятъра в град Сплит са изпочупили клони, обърнали са контейнери за смет, съборен е и един стълб от уличното осветление. Изтръгнато от вятъра дърво е смачкало два паркирани автомобила, цитира БТА. Бурите продължават и днес. Отслабване на вятъра се очаква едва в сряда следобед.", "date": "2017.10.24", "title": "Червен код в Хърватия заради бурни ветрове по крайбрежието"}
{"url": "https://www.24chasa.bg/novini/article/6511942", "text": "35-годишната телевизионна водеща Ксения Собчак, която миналата седмица обяви, че ще се кандидатира за президент на Русия, заяви днес, че ще се бори за освобождаването на политическите затворници, предадоха ТАСС и Асошиейтед прес. На първата си пресконференция, която свика днес, тя призова за прекратяване на \"незаконното преследване на невинни хора\". Според Собчак настоящият политически елит е втръснал на гражданите и затова нейната задача ще бъде \"да преобърне това шоу и да установи свои правила на играта\". По думите й досега изборите в Русия са представлявали \"високобюджетно шоу, но с доста ниско качество\". Тв журналистката съобщи, че споделя позицията на бившия собственик на петролната компания \"Юкос\" Михаил Ходорковски, че не бива да се бойкотират президентските избори. Освен това тя заяви, че Ходорковски подкрепя нейното явяване на избори и му благодари за \"изразената подкрепа и разбиране\". Телевизионната водеща каза, че допуска две възможности - да бъде издигната от някоя партия, която отговаря на нейните възгледи за промяна на Русия, или да се яви на изборите като независим кандидат. За регистрирането на президентски кандидат на извънпарламентарна партия са необходими 100 хиляди подписа на избиратели, а за независим кандидат - 300 хиляди, поясни ТАСС. Ксения Собчак е дъщеря на бившия кмет на Санкт Петербург Антолий Собчак, в миналото наставник на сегашния президент на Русия Владимир Путин. Майка й е член на Съвета на федерацията, горната камара на руския парламент. Отначало Ксения Собчак придоби популярност в хайлайфа на руското общество, преди да започне успешна телевизионна кариера. Тя е участвала в публичните протести срещу Кремъл, но винаги се е въздържала от критики към Путин. Според някои среди в Русия, отбеляза АП, Собчак ще се кандидатира, за да раздроби допълнително опозицията, като същевременно ще придаде привидна легитимност на предстоящите през март догодина избори. На днешната пресконференция Собчак каза, че в хода на предизборната си кампания няма да допуска \"оскърбителни изявления\" по адрес на настоящия президент. \"За мен Путин е най-напред човек, който в труден момент помогна на баща ми и на практика му спаси живота. Затова човека Путин аз няма да обиждам, но това не означава, че ми харесва всичко, което прави политикът Путин\", зояви тя. Владимир Путин още не е обявил дали ще се кандидатира за нов мандат. Собчак е определила за шеф на бъдещия си предизборен щаб Игор Малашенко - един от пионерите на постсъветската телевизия, съдействал за преизбирането на Борис Елцин за президент през 1996 г.", "date": "2017.10.24", "title": "Собчак ще се бори за освобождаването на политзатворниците в Русия"}
{"url": "https://www.24chasa.bg/novini/article/6511959", "text": "Седнал пийнал зад волана възрастен шофьор удари с колата си жена на пешеходна пътека и с тежки наранявания я прати в болница с опасност за живота. Инцидентът стана на оживения булевард \"Мито Орозов\" във Враца. Водачът на „Опел вектра“ не е видял пресичащата жена на пешеходна пътека и я ударил с висока скорост. Пострадала е 76-годишната Йорданка Г., живееща на две преки от мястото на инцидента. Ударът бил толкова силен, че колата подхвърлила жената на капака, тя си ударила главата в предното стъкло и го счупила. С тежки травми пострадалата бе откарана в спешния център. След оказаната и помощ, медиците от врачанската болница я препратиха към неврохирургията на столичния институт „Пирогов“. Според разследващите сблъсъка на пътя, водача на немската кола употребил алкохол, преди да седне зад волана и това може да е спомогнало за кървавия инцидент.", "date": "2017.10.24", "title": "Пил шофьор удари възрастна жена на пешеходна пътека"}
{"url": "https://www.24chasa.bg/novini/article/6510321", "text": "Нов рекорден ръст по посещения регистрира сайтът на \"24 часа\" през септември - 8,43% и 9,57% на годишна база - това показват новите данните на Gemius . Това е най-високият резултат, постиган от създаването на 24chasa.bg, а прогнозата за октомври е още по-висока. С новия си резултат сайтът на \"24 часа\" се издига с още едно място в класацията на новинарските сайтове, изпреварвайки сайта на агенция \"Блиц\". Така 24chasa.bg вече е вторият най-голям новинарски сайта, като първо място се държи от \"Вести\", който почти няма свои новини и само препубликува информации от други източници, като разчита основно на трафик, прехвърлен от други сайтове в неговата група. Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Мобилният сайт на \"24 часа\" има ръст от 10,72% за септември, което го прави  . В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 40 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  Най-много  медийни канали  има брандът „24 часа” – общо 10, между които десктоп и мобилни сайтове, фейсбук и туитър канали, както и други мултимедийни платформи.   Още един от сайтовете на МГБ – на  , е номер 1 в своя сегмент, показват данните на Gemius за септември. Неговото съдържание се разпространява чрез 5 онлайн платформи. Всички останали сайтове от групата на МГБ имат ръст през тази година, като при повечето той е двуцифрен.", "date": "2017.10.24", "title": "Сайтът на \"24 часа\" с рекорден ръст 8,43% за септември, m.24chasa.bg - №1 новинарски"}
{"url": "https://www.24chasa.bg/novini/article/6511960", "text": "Европейският комисар по въпросите на правосъдието, потребителите и равнопоставеността между половете Вера Йоурова ще посети България на 25 и 26 октомври, съобщиха от Представителството на ЕК у нас, цитирани от БТА. В София Йоурова ще има срещи с министър-председателя Бойко Борисов, със заместник министър-председателя по правосъдната реформа и министър на външните работи Екатерина Захариева, с министъра на правосъдието Цецка Цачева и с министрите на икономиката и на труда и социалната политика - Емил Караниколов и Бисер Петков. На 26 октомври еврокомисарят ще участва в Годишната министерска среща ЕС - Западни Балкани в областта на правосъдието и вътрешните работи в рамките на Естонското председателство на Съвета на ЕС. Домакини са българското Министерство на правосъдието и Министерството на вътрешните работи. Комисар Вера Йоурова ще се включи и в диалог с бизнес лидери, представители на синдикални и работодателски организации на 25 октомври от 17.00 часа в София Хотел Балкан. Събитието се организира в партньорство с Конфедерацията на работодателите и индустриалците в България.", "date": "2017.10.24", "title": "Еврокомисарят Вера Йоурова идва в България на 25 и 26 октомври"}
{"url": "https://www.24chasa.bg/novini/article/6511979", "text": "Потреблението на електроенергия в периода от 1 януари до 22 октомври 2017 г. се е повишило с 5.02 на сто в сравнение със същия период на миналата година. Това показват оперативните данни на Електроенергийния системен оператор /ЕСО/. Цифрите сочат, че от началото на годината до 22 октомври са изразходвани 31 531 235 мегаватчаса /MWh/ електроенергия, докато за аналогичния период на 2016 г. са консумирани 30 025 381 мегаватчаса. Данните на ЕСО показват, че с 1,80 на сто се е повишило и производството на електроенергия. От 1 януари тази година до 22 октомври са били произведени 35 981 238 мегаватчаса ток, в сравнение с 35 345 383 мегаватчаса за аналогичния период на 2016 г. Статистиката показва, че се отчита сериозен растеж на произведения ток от централите на биомаса, присъединени към преносната мрежа. От началото на годината до 22 октомври, в сравнение със същия период на миналата година, производството на електроенергия от този вид централи е нараснало с 62.89 на сто. В разпределителните мрежи тяхното участие се е увеличило с 2.43 на сто. С 12.81 повече е участието на възобновяемите енергийни източници /ВЕИ/ в преносната мрежа, докато в разпределителните мрежи ръстът е с 3.54 на сто. Данните от ЕСО показват още, че за сравнявания период с 29.03 на сто по-малко е токът, произведен от водноелектрическите централи /ВЕЦ/", "date": "2017.10.24", "title": "С 5.02% е нараснало потреблението на ток"}
{"url": "https://www.24chasa.bg/novini/article/6511977", "text": "Румъния е сред петте държави в ЕС с най-нисък държавен дълг спрямо брутния вътрешен продукт през второто тримесечие на 2017 г., съобщава агенция Аджерпрес, като се позовава на данни, публикувани от Евростат днес. Страните с най-нисък дълг през второто тримесечие на тази година са Естония (8,9 процента), Люксембург (23,4 процента), България (27,7 на сто), Дания (36,8 на сто) и Румъния (37,2 на сто), посочва агенцията, информира БТА. Държавният дълг на Румъния е възлязъл в края на второто тримесечие на 2017 г. на 297 милиарда и 128 милиона леи, или 37,2 процента от БВП, което е увеличение с 0,1 процентни пункта спрямо първите три месеца на годината, сочат данните на Евростат. В сравнение с първото тримесечие на годината седем държави членки са регистрирали в периода април-юни 2017 г. увеличаване на дълга, сред които и Румъния, а в 20 страни от ЕС държавният дълг е намалял.", "date": "2017.10.24", "title": "Румъния е сред петте държави в ЕС с най-нисък държавен дълг"}
{"url": "https://www.24chasa.bg/novini/article/6511994", "text": "Българска агенция по безопасност на храните състави 28 акта за установяване на административно нарушение и издаде 136 Предписания при извършени 2705 проверки в хранителни блокове към детски ясли, детски градини, детски кухни-майки и училищни столове и бюфети на територията на цялата страна. Засиленият контрол се провежда във връзка с началото на учебната година, като целта му е проверка на съответствието на обектите с изискванията на действащото законодателство. Това съобщиха от пресцентъра на Българската агенция по безопасност на храните. При извършените инспекции са констатирани нарушения свързани с несъответствия по сградов фонд и оборудване, некоректни и нередовно водени записи по Системите за управление на безопасността на храните (СУБХ), наличие на храни, които не отговарят на Наредба №9/2011г. за специфичните изисквания и качество на храните, предлагани в детските заведения, училищни столове и обекти за търговия на дребно на територията на училища и на детските заведения, предлагане на храни с изтекъл срок на годност или без документи за произход, както и липса на регистрация по чл. 12 от Закона за храните. В резултат на проверките са възбранени и насочени за унищожаване над 24 литра прясно мляко 155 яйца и над 70 кг храни, от които 13 кг продукт от птиче месо със съдържание на соев протеин и консерванти, близо 1 кг кашкавал, който не е произведен по БДС, както и 850 г замразена риба с изтекъл срок на годност и над 18 кг бисквити в несъответствие с изискванията на Наредба 9/2011г..", "date": "2017.10.24", "title": "За месец БАБХ състави 28 акта при над 2700 проверки в детски градини и училища"}
{"url": "https://www.24chasa.bg/novini/article/6512287", "text": "Катастрофа затвори за движение участък от пътя Русе-Бяла, в района на разклона за село Пиргово. Това съобщиха от полицията в крайдунавския град. Сигнал за инцидента е подаден към 16,10 часа. Блъснали са се автомобил и автовоз. При удара са пострадали двама души, които са пътували в колата. Те са откарани от Спешна помощ в русенската болница. Екипи на полицията са на място и пренасочват движението по обходни маршрути.", "date": "2017.10.24", "title": "Катастрофа затвори участък от пътя Русе-Бяла"}
{"url": "https://www.24chasa.bg/novini/article/6512292", "text": "Няма бунт, няма стачка. Армията не е детска градина. Това обяви министърът на отбраната Красимир Каракачанов след среща с командващия на ВВС генерал Цанко Стойков и командира на авиобаза Граф Игнатиево генерал Иван Лалов. \"  и тогава никой не може да ги накара да летят\", обясни ген. Лалов след срещата. Той уточни, че пилотите са отказали да изпълнят тренировъчните си мисии, а не полети за охрана на въздушното пространство. И генералът отрече в авиобазата да има бунт. Той обсъдил с Каракачанов какво може да се направи за подобряване състоянието на МиГ-29 и щял да го обясни на пилотите. \"Едновременно ще модернизираме МиГ-29 и ще купим нови самолети\", каза отбранителният министър Каракачанов.", "date": "2017.10.24", "title": "Каракачанов: Армията не е детска градина, няма бунт, няма стачка в Граф Игнатиево"}
{"url": "https://www.24chasa.bg/novini/article/6512280", "text": "Представителят на ЕС в преговорите за Брекзит Мишел Барние предупреди, че Великобритания може да очаква да получи търговско споразумение, което да е малко по-добро от това между Европейския съюз и Канада. Той обаче заяви, че дори подобна сделка би отнела години за договаряне. Френският политик заяви, че очаква да бъде договорен кратък преходен период преди март 2019 г., който да помогне за облекчаването на британското излизане от блока. Това обаче ще изисква правителството да се съгласи с продължаването в сила на европейското законодателство и юрисдикцията на Европейския съд. „Ако постигнем споразумение за методичното излизане на Великобритания, такъв (преходен) период – кратък и дефиниран, е възможен“, заяви Барние в интервю, цитиран от в. „Гардиън“ и  Според него той може да обхване срока до края на финансовия период (до 2020 г.), което ще даде повече време за подготовка на бъдещите търговски отношения. „От момента, в който Великобритания ни каза, че иска да излезе от единния пазар и граничния съюз, ние ще трябва да работим върху модел, който се доближава до споразумението, подписано с Канада“, каза Барние. Споразумението между ЕС и Канада, известно като СЕТА, предвижда отмяната на 98% от таксите за внос между двете страни и е значителна стъпка към свободната търговия. Същевременно по-рано днес председателят на Европейския съвет Доналд Туск заяви, че резултатите от преговорите зависят от Великобритания и липсата на сделка остава вариант. „ЕС ще може да се справи с всеки сценарий, стига да не е разединен“, каза Туск пред Европейския парламент в Страсбург, цитиран от АФП. По думите му „зависи от Лондон как това ще свърши – с добра сделка, без сделка или без Брекзит“. ", "date": "2017.10.24", "title": "Барние: Лондон може да получи споразумение като това между ЕС и Канада"}
{"url": "https://www.24chasa.bg/novini/article/6512291", "text": "Стюардеса от китайска авиокомпания падна от пътнически самолет при опит да затвори вратата, съобщиха местни медии. Инцидентът е станал на летището в град Шънджън на 23 октомври. Стюардесата е паднала от три метра височина и е забелязана от работници, които подготвяли машината за излитане. Тя се опитвала да затвори вратата в нарушение на правилата, които изискват при тази операция да присъстват двама членове от бордния персонал. Жената е в болница, където е установено, че има счупвания и натъртвания, ", "date": "2017.10.24", "title": "Стюардеса падна от самолет"}
{"url": "https://www.24chasa.bg/novini/article/6512620", "text": "Евродепутатът от АЛДЕ / ДПС Илхан Кючюк е един от финалистите в международния конкурс “Иновации в политиката 2017”. Председателят на Младежко ДПС е номиниран в категория “Цивилизация” (проекти в сферата на изкуства, образование, наука и европейско общество). Проектът на Илхан Кючюк “ВЕИ експозиции, изработени от децата на Севлиево” се състезава наравно с още 589 иновативни политически проекта, разпределени в 9 категории, от различни европейски държави. Избраните финалисти са 80 – най-креативните и смели политици в рамките на Европа. Заявките за участие в конкурса са оценявани от жури, съставено от 1022 граждани от различни европейски държави. Избраните победители ще бъдат анонсирани на церемония на 6 декември, която ще се състои в Кметството на град Виена. За проекта: От началото на мандата си досега, за трета поредна година Илхан Кючюк организира конкурси сред учениците от Професионална гимназия по механоелектротехника \"Ген. Иван Бъчваров\" в гр. Севлиево, намиращ се в Северна България – район, в който децата имат силно ограничени възможности. Конкурсите за разработване на проекти по наука, техника и технологии (по природни, приложно-технически и естествени науки) за ученици от VIII до ХІІ клас имат за цел да насърчи младите хора в разработването на нови програми, продукти и проекти по икономика, химия, електронни прибори, устройства и комуникационни средства, физика и астрономия, биотехнологии, биология, енергийна ефективност и възобновяеми енергийни източници и осмислянето на проблемите, свързани с околната среда. Освен участието в изложба и различни награди, част от победителите посещават Европейския парламент в Брюксел, за да се запознаят с историята и функциите на институцията. За конкурса: Международните награди „Иновации в политиката“ стартираха в България и още 8 европейски държави тази пролет. Инициативата цели да идентифицира и отличи добри практики в политическата сфера, които ни обединяват, вдъхновяват и правят живота ни по-добър. До 31 юли 2017 г. всички български граждани, както и самите политици, можеха да номинират проекти на сайта www.innovationinpolitics.eu. Отново там бе и кандидатстването за член на журито, което оцени проектите чрез онлайн платформа. България е една от държавите-учредителки на Института за иновации в политиката, базиран във Виена. Представител за България е Александър Дурчев, изпълнителен директор на All Channels Communication Group. Първата церемония по награждаване ще се състои на 6 декември 2017 г.", "date": "2017.10.24", "title": "Евродепутатът Илхан Кючюк е финалист в международния конкурс “Иновации в политиката 2017”"}
{"url": "https://www.24chasa.bg/novini/article/6512368", "text": "Лекар от Сливен е предаден на съд за причиняване на смърт по непредпазливост, съобщиха от Окръжната прокуратура. Хирургът В.П. е обвинен за това, че не е е оказал своевременно качествена медицинска дейност и осъществил действия, довели до увреда здравето и живота на 46-годишна жена от сливенското село Сотиря. Жената е починала от масивна кръвозагуба на 22 март 2013 година, като според обвинението, причината е немарливо изпълнение на лекарските задължения. Окръжният съд в Сливен ще заседава по делото на 25 октомври.", "date": "2017.10.24", "title": "Дават на съд хирург за смърт на пациент в Сливен"}
{"url": "https://www.24chasa.bg/novini/article/6512381", "text": "Българският парламент да не ратифицира Истанбулската конвенция, призовават от асоциация „Общество и ценности”. Според тях под предлог, че защитава жените от насилие, документът за първи път въвежда определение за пол, който не зависи от биологичния ни вид. С този текст на практика конвенцията прави опит за заличаване на естествените различия между мъжете и жените и за редефиниране на пола, твърдят още от асоциацията. Ловчанският митрополит Гавриил също отхвърля вписаната в документа дефиниция за пол. Конвенцията среща съпротива и в други страни от ЕС.  От Асоциация „Общество и ценности” започнаха петиция, с която призовават българските депутати да не ратифицират т.нар. Истанбулска конвенция. Михаела Джоргова от организацията заяви пред  : „Наред с чудесните мерки, които се приемат спрямо защита на жените от домашно насилие, този документ се използва да се въведе за първи път определение за пол и полова идентичност, която е независима от биологичния пол на лицето. Подобна дефиниция отрича естествените различия между половете, въвежда една несигурност в отношенията между мъжете и жените. Неслучайно от половината страни-членки не са я подкрепили именно, защото те сезират сериозни проблеми в прилагането ѝ от едно такова тълкуване и размиване на дефиницията за пол. Затова апелираме към тях да бъдат внимателни към това, което гласуват и да отхвърлят тази конвенция. Много е важно да се гласува мъдро и да се гласува информирано, а не да се размиват тези понятия“. „Аз съм против това, където и да е да се въвежда пол, който не съществува, което Господ не е създал. Има два пола - мъжки и женски. Друг няма\", заяви Ловчанският митрополит Гавриил. България се присъедини към Истанбулската конвенция на 21 април миналата година чрез подписа на тогавашния министър на правосъдието, сега външен министър Екатерина Захариева. За да влезе в сила документът трябва да бъде ратифициран от правителството и Народното събрание.", "date": "2017.10.24", "title": "Българска асоциация: Да не се приема конвенцията, в която е записан \"неутрален пол\""}
{"url": "https://www.24chasa.bg/novini/article/6512400", "text": "Председателят на Народното събрание Димитър Главчев изпрати поздравителен адрес до Волфганг Шойбле по повод избирането му за председател на Бундестага на Федерална република Германия. Това съобщиха от пресцентъра на Парламента. „Убеден съм, че този избор е заслужено признание за Вашия доказан обществен и професионален авторитет като голям политик, държавник и лидер“, отбелязва председателят на парламента. Димитър Главчев изразява надежда да продължи укрепването и активното развитие на традиционно добрите контакти между парламентите на Република България и на Федерална република Германия в интерес на двата приятелски народа и на общото бъдеще в Европейския съюз. В поздравителния адрес председателят на Народното събрание потвърждава готовността на депутатите от 44-тото Народно събрание за разширяване на ползотворния диалог и сътрудничество между българския парламент и Бундестага на Федерална република Германия.", "date": "2017.10.24", "title": "Главчев поздрави Шойбле за избирането му за председател на Бундестага"}
